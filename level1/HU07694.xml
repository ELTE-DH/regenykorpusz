<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU07694" xml:lang="hu">
   <teiHeader>
      <fileDesc>
         <titleStmt>
            <title>Anatole :  Regény  : ELTeC edition</title>
            <author ref="viaf:56032353">Toldy István (1844-1879)
            </author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">47843</measure>
            <measure unit="pages">344</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Anatole :  Regény </title>
               <date>2009-12-07</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/07600/07694"/>
               <respStmt>
                  <resp>Original Electronic Edition</resp>
                  <name>Mikszáth Kálmán</name>
                  <name>Cserna Károly</name>
                  <name>Molnár Éva</name>
               </respStmt>
              
                  <bibl type="digitalSource">
                     <title>Anatole :  Regény </title>
                     <date>2009-12-07</date>
                     <ref target="http://www.archive.org/details/magyarregnyir34miksuoft"/>
                  </bibl>
               
               
                  <bibl type="printSource">
                     <title>Anatole : Regény</title>
                     <author>Toldy István</author>
                     <pubPlace>Budapest</pubPlace>
                     <publisher>Franklin-Társulat</publisher>
                     <date>1906</date>
                     <ref
                        target="http://mek.oszk.hu/07600/07694/pdf/"/>
                  </bibl>
         
            </bibl>
            <bibl type="firstEdition">
               <title>Anatole</title>
               <author>Toldy István</author>
               <date>1872</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="short"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T2"/>
         </textDesc>
      </profileDesc>
      <revisionDesc>
         <change when="2019-04-23"/>
         <change when="2019-02-27"/>
         <change when="2018-11-22"/>
         <change when="2018-11-14"/>
         <change when="2020-11-13"/>
       
      </revisionDesc>
   </teiHeader>
  <text>
      <body>
         <div type="chapter">
            <head>ANATOLE.</head>

            
            
            <p>A múlt őszön Rómában hivatalos valék T* M* marchese és bankárhoz, egyikére azon
               estélyeknek, melyeket a háziúr hiúságból ád a világ minden tájékáról hozzá
               ajánlott ismeretlen barátoknak, s a vendégek kiváncsiságból látogatnak; s melyeken
               idegennek, mint magam is valék, alig lehet magasabb ambitiója, mint némi méltósággal
               és elegancziával unatkozni.</p>
            <p>E lélekemelő czélt hajhászva egy mellékterembe vetődtem, mely véletlenül épen üres
               volt, s itt egy csalogató tekintetű karszékbe vetvén magamat, belemerültem egy pompás
               Tizián szemléletébe, mely velem átellenben függött a falon. Nehány pillanatig
               foglalkozhattam a nagy maestróval, midőn egy idegen lépett a terembe, körülnézett,
               aztán könnyed üdvözletet bólintva fejével, nagy fáradtan egy másik karszékbe veté
               magát, mely egy szép művű rózsafaasztal mellett az enyémnek mellékdarabját
               képezé.</p>
            <p>Tekintetem Tizián vásznáról önkénytelen az újon jöttre esett, s félre kellett
               fordulnom, nehogy az észrevegye azon akaratlan mosolyt, mely fölött első perczben nem
               tudtam úrrá lenni. A szék, melyen ült, a szoba szögletében állt egy alacsony  előtt, melynek legfelső polczá­ra egy tán
               Pompéjiban kiásott ó-római váza volt állítva. A váza az ókori edényvilág azon,
               majdnem gömbölyű alakzataihoz tartozott, melyeket csak két hatalmas fogantyújok
               biztosít azon félreismerés ellen, nehogy a földteke sikerületlen utánzásainak
               tartassanak. Az öblös edény alig egy arasznyival állt az ismeretlen feje felett, s
               midőn tekintetem ráesett, akaratlanul elmosolyodtam azon bizarr hasonlatosságon, mely
               az ismeretlen fejének s a pompéji vázának alakja közt szembe tünt. Átellenesem
               alacsony, tömör termetű ember volt, széles, de nem idomtalan vállakkal; s e vállakon
               meglehetős nagy fej ült, melynek kerekdedsége bármely hevesi görögdinnyének
               becsületére vált volna. Barna haja rövidre volt nyírva, bajusza rövidre volt nyírva,
               szakálla, mely álla kivételével arczát befedte, rövidre volt nyírva; s a haj és
               szakáll e szabályos megnyírtsága még tökéletesebbé tette fejének gömbalakját. Első
               perczben hajlandó lettem volna a tüneményt esztergályosi műremeknek tartani, ha a
               gömb két oldalán egy-egy terjedelmes fül nem tolakodik kifelé, mely illúzióimat
               tönkretette, s meggyőzött róla, hogy csakugyan emberfő áll előttem. E két széles,
               kifelé törekvő, s ennek következtében szétálló fül volt anyja azon udvariatlan
               mosolynak, mely ajkaimat meg látogatta. Emberem épen nem volt rút, házassági
               ajánlatban bátran «kellemes külsejünek» hirdethette volna magát; sőt volt arczában
               valami jószívűség, mely a kedély túlnyomóságát árulta el az elme felett, s inkább
               volt vonzó, mintsem visszataszító: de mesésen kerek feje, szétálló, hatalmas füleivel
               szerfelett komikus látványt nyujtott, főkép egy arasznyival azon pompéji fazék alatt,
               melyhez oly meglepően hasonlított.</p>
            <p>Elkezdtem emberemet szemmel kísérni. A fazékfejű úr sehogysem találta magát helyében.
               Hol jobb lábát veté a balra, hol megfordítva, kezét hol nadrágja zsebébe, hol
               mellényébe dugta, egyszer órájára nézett, másszor szemüvegét törölte meg, keztyűjét
               lehúzta, hogy ismét felhúzza, s ez így tartott öt perczen át, melyet végtelen
               hosszúnak kellett találnia. Nehányszor felém fordult, mintha szólni akarna, aztán
               ismét visszavetette magát ülésébe. Észre kellett vennem, hogy bántja valami. Ajka
               mozgott, újjaival valami melódiát vert kalapján, szóval oly benyomást tett rám,
               mintha türelmetlenül várt volna valakit, vagy hiányát érezné valaminek, s nincs még
               tisztában magával a mód iránt, melylyel baján segítsen.</p>
            <p>Végre egy ránézve kétségkivül kínos pauza után nagy elhatározással hozzám fordult s
               megszólalt.</p>
            <p>- Bocsánat uram, mondá udvariasan, ön itt szintén idegen, nemde?</p>
            <p>- Az vagyok.</p>
            <p>- Nagyon örvendek! kiálta fel a fazék oly mosolylyal, mintha legalább is rég nem
               látott barátot fedezett volna fel bennem, s székén egyet taszított az enyém felé.</p>
            <p>Csönd állt be, melyet én készakarva nem szakíték meg, kedvem telvén a fazék arczának
               tanulmányozásában. Ez arczról, midőn én hallgatással feleltem felkiáltására, a
               fentidézett örvendetes mosoly ép oly gyorsan letünt, a mily indokolatlanul jelent
               meg rajta az előbb.</p>
            <p>Nehány másodpercz múlva ismét felém fordult.</p>
            <p>- Bocsánat uram, - ön nemde angol?</p>
            <p>- Nem.</p>
            <p>- Orosz?</p>
            <p>- Nem, magyar vagyok.</p>
            <p>- Ah, magyar? mindjárt gondoltam! - kiálta fel a fazék második kiadásával az előbbi
               oknélküli mosolynak, s székét ismét közelebb biztatá az enyimhez. - Örvendek, nagyon
               örvendek. Oh uram, ön nem is tudja, miért örülök ezen annyira. Nemde nem tudja?</p>
            <p>- Nem is sejtem.</p>
            <p>- Hja persze! - de ez már így van. Magyarország, - az szép ország!</p>
            <p>- Volt ön már Magyarországon?</p>
            <p>- Még nem. De elmegyek, - fogadni mernék, hogy elmegyek; és - lássa uram - ezért
               örvendek annyira, hogy most szerencsém van önnel megismerkedni. Hol is lakik ön
               Magyarországon?</p>
            <p>- Pesten.</p>
            <p>- Mindjárt gondoltam! Hisz az természetes. Aki Francziaországban él, csak Párisban
               lakhatik, aki Magyarországon, csak Pesten. Mert lakni egyáltaljában csak fővárosban
               lehet. No, annál jobb. Lássa uram, így, ha egyszer Pestre jutok, legalább nem leszek
               idegen, legalább találok egy ismerőst az ismeretlen városban. Ah, higyje el uram,
               borzasztó dolog az, ismeretlen emberek közt lenni, - az ember nem beszélhet
               senkivel, - aztán néha oly nehéz megismerkedni.</p>
            <p>- Ha e nézeten volnék, jegyzem meg, otthon maradnék.</p>
            <p>- Otthon? hehehe! röhögött a fazék jelentékenyen. Hát azt hiszi ön, nem szívesebben
               ülnék én otthon Párisban, saját házamban a Rue Caumartinban, mint hogy egyik
               városból, egyik országból a másikba vándoroljak; ugy hogy mire az egyiket megszoktam,
               odább kell mennem új világba új emberek közé, kikkel ismét elölről kell kezdeni az
               ismerkedést? Oh én szép nyugalmas házam Párisban, mikor látlak ismét!</p>
            <p>A fazék kebléből oly mély sóhaj tört ki e szavakra, hogy úgy hivém, embertelenség
               volna őt megfosztani az alkalomtól, hogy szívét kiönthesse. Elhatározám tehát, hogy
               lehetőleg indiskrét leszek és kérdéseket teendek neki mindaddig, míg látom, hogy van
               kedve felelni. Fecsegő emberek megbántásnak veszik, ha nem érdeklődünk ügyeik iránt,
               s nekem ez alkalommal volt időm a fazék ügyei iránt érdeklődni.</p>
            <p>- Bocsásson meg uram, mondám, de e szerint az ön tettei és vágyai közt oly
               ellenmondás van, melyet nem bírok magamnak megfejteni. Ki kényszeriti önt egyik
               helyről a másikra vándorolni, ha nem akar?</p>
            <p>- Ki? - hát a feleségem! - kiálta fel a fazék nagy emphazissal, s ismét felém taszítá
               székét egy araszszal. - Ah uram, különös egy asszony az én feleségem! Az ő kedvéért
               kopizálom a bolygó zsidót már két év óta. Ah, ha ön ismerné a feleségemet!</p>
            <p>- Tehát annyira szeret utazni?</p>
            <p>- No, - utazni épen nem -</p>
            <p>- Akkor hát nem értem -</p>
            <p>- Nem úgy-e? tudtam, hogy nem érti. Természetes! Hisz az én feleségem oly különös egy
               asszony! Lássa uram, házassági szerződésünkben csak egy pont van, mely tőle ered, de
               ez egy pont azt mondja, hogy tartózkodási helyünket mindig ő fogja meghatározni.</p>
            <p>- Valóban különös.</p>
            <p>- És ha ön tudná, mikép hajtatik végre e pont a gyakorlatban! Két éve, hogy
               összekeltünk Párisban, ősz volt. Alig estünk át a mézeshetek szokásos kéjutazásán,
               nőm kijelenté, hogy a telet Londonban fogjuk tölteni. Képzelje el ön, - meg kellett
               tanulnom angolul. Persze - az angol nyers nép, - nem érti nyelvünket. Nőm már tudott,
               - persze! hisz ő mindent tud. Megtanultam angolul, hogy nőmet a télen át
               huszonkilencz bálba elkísérhessem. Megtettem. Tavaszszal bejártuk Skóciát. A nyarat
               Schweitzban töltöttük. Itt aztán megtudtam, hogy a legközelebbi télnek Sz.-Pétervárt
               lesz hozzánk szerencséje. No, ide legalább nem kellett új nyelvet tanulnom. Az
               oroszok tudnak franciául. Elmentünk tehát Sz.-Pétervárra, s a farsang hosszabb levén,
               harminczhét bálba kisértem feleségemet. - A nyáron megnéztük Svédországot és
               Norvégiát, de nőm úgy tartja, hogy az unalmas vidék, ott nem érdemes egész telet
               tölteni. Onnan ide jöttünk. Nőm azt reméli, hogy az olasz udvar átköltözvén Rómába,
               az első farsang az új fővárosban különösen fényes lesz. Hova megyünk innen, még nem
               tudom; mert nőm csak az utolsó hetekben szokta magát elhatározni. De annyit tudok,
               hogy Nápoly, Madrid, Bécs, Bruxelles, Pest és Moszkva rajta vannak a programmon.
               Berlinbe nem megyünk, nőm nem szenvedheti a poroszokat. De Pestet - azt már látom -
               előbb-utóbb el nem kerülhetjük. Apropos, ismerős ön a pesti társaságokban?</p>
            <p>- Bizonyos körökben, - egy kissé -</p>
            <p>- És szeret mulatni?</p>
            <p>- Nem tagadom.</p>
            <p>- Ah pompás! - kiálta fel a fazék, - így mi önben valóságos oázisra fogunk találni
               Pest ismeretlen sivatagában. Ön lesz szíves bennünket megismertetni s bevezetni a
               társaságokba. Majd bemutatom nőmnek, ha megengedi. Higyje el, ha őt meglátja, meg fog
               neki tenni mindent, a mit akar, - mert szép, a bolondulásig szép!</p>
            <p>- Meg vagyok róla győződve.</p>
            <p>- Sőt többet mondok, - folytatá a fazék lelkesülten, - ön udvarolni is fog neki. Oh
               ne tagadja! Ez a sorsa mindenkinek, a ki őt megismeri. Ön is fog, oh bizonyosan. Csak
               egyre figyelmeztetem uram; bele ne szeressen valahogy, - nem menne vele semmire! Oh,
               próbálták már elegen, - hiába!</p>
            <p>Láttam, hogy a fazék iránt lehetetlen indiskrétnek lenni. Megkoczkáztattam tehát még
               egy kérdést.</p>
            <p>- Az ön neje e szerint szívtelen?</p>
            <p>A fazéknak eszébe sem jutott észrevenni, mennyi impertinencia van e kérdésben.</p>
            <p>- Oh a világért sem! viszonzá, hamiskásan csiptetve szemével. Ah uram, ha ön tudná,
               miért kell nekünk így élnünk, miért kerüljük mi Párist, nem mondaná róla, hogy
               szívtelen!</p>
            <p>- De hát miért?</p>
            <p>- Ah uram, mi kerüljük Párist, mert az szomorú emlékeket kelt fel szívében. Oh, mi
               közönséges emberek az ily gyöngéd érzéseket nem is vagyunk képesek felfogni!</p>
            <p>- Szomorú emlékek?</p>
            <p>- Ugy van; szerencsétlen szerelem, - egy elhalt kedves, - oh az igen szomorú
               dolog!</p>
            <p>- Tehát az ön neje -</p>
            <p>- Szeretett! - oh uram és hogy szeretett? - Úgy csak ő tud szeretni! Ah, ha ön
               ismerné feleségemet, ha tudná, mikép lett nőmmé, - az igen érdekes dolog!</p>
            <p>Ez nyílt felszólítás volt a kérdezésre. Kérdeztem.</p>
            <p>- Tehát hallgasson meg uram, - szólt a fazék, nagy lélekzetet véve s hátraveté magát
               székében. - Ezelőtt négy évvel ismerkedtem meg nőmmel. A legszebb leány volt
               Párisban. Két hét múlva megkértem, - kosarat adott. De ez engem el nem csüggesztett;
               én nem ijedek meg egyhamar valamitől. Bírtam atyja beleegyezését s nagynénje hő
               pártfogóm vala. Egy héttel utóbb, ennek biztatására újból megkértem. Az igaz, hogy
               ismét kosarat adott, de most már bizalmasabb volt irántam, mint első alkalommal.
               Kiönté előttem szívét, megvallá, hogy mást szeret és kijelenté, hogy azé lesz vagy
               senkié. És szerette, - oh mennyire szerette! Megvallom, ekkor úgy kezdtem látni a
               dolgot, mintha ügyem rosszul állna. De ez el nem csüggesztett. Visszavonultam egy
               időre, hogy egyszerre váratlanul ott teremjek ismét, újra kezdeni az ostromot. És
               képzelje ön, mi történik ekkor? - Nőm kedvese egyszerre agyonlövi magát. A bolond!
               Agyonlőni magát, mikor oly nő szereti az embert, mint az én feleségem; és - a mi fő,
               - minden józan ok nélkül! Ok nélkül mondom, mert ha lett volna rá komoly oka,
               kedvesének csak tudtára adta volna. Nem tette. Egy szép reggel szíven lőve találták
               szobájában, a nélkül, hogy valakinek meg­mondta volna, miért lett öngyilkossá. A
               világ persze kisütötte, hogy szerencsétlenül szeretett, - tíz öngyilkos közől
               kilenczből az ujságirók szerencsétlen szerelmest csinálnak, - de ő nem volt
               szerencsétlen, őt szerette a legszebb nő, az én feleségem. No, de elég az ahhoz, hogy
               e veszélyes vetélytárstól megszabadultam. És mit gondol ön, mit tettem én erre? Azt
               hiszi, hogy rögtön előálltam ismét és harmadszor megkértem? Oh nem uram! Tiszteltem
               nőm fájdalmát. Megvártam, míg kibúsulja magát elhalt kedvese felett. Vártam egy egész
               hónapig. Ekkor is­mét megkértem és képzelje, - ismét kosarat kaptam. No, ekkor, az
               igaz, már veszteni kezdem reményemet, hogy valaha enyimnek nevezhessem. De máskép
               vala megírva a sors könyvében! Egy évvel utóbb atyja meghalt, s nőm árva lett. Atyja
               temetésén megjelentem, de nem újítám meg kérésemet. Tiszteltem nőm fájdalmát. Nehány
               hónappal e szomorú esemény után azonban egy furfangos gondolat támadt agyamban.
               Hátha, - gondolám magamban, ha most, hogy egyedül áll a világban, minden támasz,
               minden védelem nélkül, hátha most legyőzhetném ellenállását?! - Másnap megkértem. Az
               igaz, hogy ismét kosarat adott, de nagynénje kért, ne tekintsem ezt végleges
               válasznak, engedjek neki gondolkozási időt, s jőjjek el két hét múlva; azalatt ő majd
               meggyőzi róla hugát, miszerint hozzá illőbb férjet nem talál Párisban. Meg­tettem és
               két hét múlva nem kaptam kosarat! Ő beleegyezett, - ah uram, mily boldog voltam!
               ennyi viszontagság után, négyszer kikosarazva, végre mégis enyém lett ő, a legszebb,
               a leg­imádandóbb nő! Nőm igen szépen viselte magát irántam. Csak egy föltétele volt,
               melynek be kellett igtattatnia házassági szerződésünkbe. «Ön be fogja látni, mondá
               nekem, miszerint Párisban nem maradhatok. Itt minden kő, minden arcz reá emlékeztet.
               Itt nem tudnám feledni. Önnek pedig épen úgy érdekében áll, mint nekem, hogy
               feledjem. Ha tehát azt akarja, hogy neje legyek, szerződésünkben ki fog mondatni,
               miszerint mindig ott fogunk lakni, a hol én akarok. Nem mondom, hogy sohsem térünk
               vissza Párisba. Ha egyszer szívem megnyugodott, ha őt elfeledtem, visszatérhetünk. De
               addig nem, - addig szórakozásra van szükségem.» - Igy szólt ő, s szeme könnybe
               lábadt, midőn meghalt kedvesére gondolt. Oh lássa uram, magam is elérzékenyedem, -
               folytatá a fazék, szemét kíméletlenül megdörzsölve. - De hogy is ne? - mikor nőm
               annyira szerette, sőt még most is szereti, mert esze ágában sincs visszatérni
               Párisba! - Oh uram, sajátságos asszony az én feleségem!</p>
            <p>A fazék oly mélabús sóhajjal kísérte e szavakat, hogy emberbaráti kötelességemnek
               tartám a részvét nehány szavával áldozni fájdalmának.</p>
            <p>- Értem fájdalmát uram. Ön tehát nem boldog?</p>
            <p>- Micsoda! - kiálta fel a fazék nagy kerek szemét rám meresztve, - én nem boldog? mit
               gondol ön? szebb, okosabb, erényesebb nő az enyimnél nincs a világon! Hogy engem nem
               szeret? mit tesz az, mikor mást sem szeret? A halott vetélytársak pedig nem
               veszedelmesek, - tevé hozzá a biztosság boldog önérzetével. Higyje el uram, ily nő
               mellett az ember csak boldog lehet! Ah, ha ön ismerné, nem kételkednék
               boldogságomban. De igaz! én meg akarom önt nőmmel ismertetni, hogy ha Pestre jövünk,
               már ismerje, - várjon kérem egy perczig - megnézem, hogy hol van, aztán rögtön
               felkereshetjük - sietek -</p>
            <p>Szólni akartam, de a fazék nem adott rá időt, s nagy gyorsan kilábalt a teremből.</p>
            <p>Nem tagadhattam meg magamban, miszerint a férjek ez eszményképe fényesen megczáfolja
               azokat, kik a mai világ romlottsága felett panaszkodnak.</p>
            <p>Nem! a mely században még ily kedélyek teremnek, telve a legártatlanabb jósággal, a
               leg­önfel­áldozóbb szerénységgel, azon kor nem lehet a romlás százada.</p>
            <p>Az emberi nem ilyetén tökélyesedése feletti elmélkedéseimből egyszerre egy ismerős
               hang térített magamhoz, mely nevemen szólított. C.... Achille volt, egy fiatal
               franczia, kivel út­közben ismerkedtem volt meg. Nehány héten át együtt mászkáltunk be
               egy tuczat olasz várost s ez idő alatt annyira megkedveltük egymást, hogy csak
               nehezen tudtunk megválni. Neki a Campagnában lakó rokonokat kellett meglátogatnia,
               minek végeztével Rómában találkozót adtunk egymásnak.</p>
            <p>- Kár, hogy nem jött csak öt perczczel előbb, - mondám néki, midőn mellém leült, -
               egy nagyszerű példányt lett volna alkalma látnia. Darwin theoriájának élő
               bizonyítványa, ideálja a férjeknek, ki megérdemelné, hogy spiritusba tegyék az utókor
               számára. Itt volt, e karszékben ült a megbecsülhetlen ember, ki oly kultust űz
               nejéből, hogy ha az inquiziczió korában szüle­tik, menthetlenűl máglyára vitték
               volna, mint bálványimádót.</p>
            <p>- Miféle ember! kérdé Achille közönyösen.</p>
            <p>- Önnek földije, mint mondá. Párisban lakik, ha jól emlékszem a Rue Caumartinban.</p>
            <p>- Rue Caumartin? kiálta fel Achille meglepetve. Csak nem ő? És neve?</p>
            <p>- Azt nem tudom. Annyit beszélt, hogy nevét nem volt ideje megmondani.</p>
            <p>- Mondja, hogy nézett ki? - kérdé társam érdekelten. - Nem alacsony, széles vállu
               ember, kerek fejjel?</p>
            <p>- A kétségbeesésig kerek fejjel, - de ime!</p>
            <p>E perczben a fazék ismét feltünt a láthatáron.</p>
            <p>- Ah bocsánat uram! - kiáltá már az ajtóból, - nem férhettem nőmhöz, - egészen
               körülvették, - no már ez így szokott lenni, - de majd később, majd kilesek egy
               kedvező alkalmat. De mit látok, - folytatá Achillet megpillantva, s mindkét kezét
               előrenyújtva hozzásietett, - ön itt? Mióta, mit csinál, meddig marad? látta már
               feleségemet?</p>
            <p>- Még nem, viszonzá Achille.</p>
            <p>- Beh kár! Nőm nagyon fog örülni, ha önt meglátja, - ily kedves, régi ismerőst, sőt
               barátot! - magam is nagyon örvendek -</p>
            <p>A fazék nyelve ismét megeredt; de Achille bocsánatot kért tőle, hogy ez alkalommal
               meg kell magát fosztania társaságától: de sürgős beszéde van velem, mely nem tűr
               halasztást. El­hagytuk a termet.</p>
            <p>- Bocsásson meg, - szólt Achille, midőn a szomszéd szobába értünk, - ha ily erőszakos
               módon magammal ragadom, de ki akarok egy találkozást kerülni, s ha az ön barátsága
               szíves lesz fedezeteműl szolgálni -</p>
            <p>- Menjünk tehát, kísérem önt.</p>
            <p>Karonfogva mentünk keresztül nehány termen, midőn egyszerre az egyikben egy alak tünt
               sze­membe, melynek láttára önkénytelenül megálltam. Egy 22-23 éves nő állt ott, vagy
               öt-hat férfitól körülvéve, kikkel vígan társalgott. Megvallom, e pillanatban nem
               tudtam volna meg­mondani még azt sem, szőke volt-e, vagy barna. Vannak nők, kiket
               elnézhetünk sokáig, a nélkül, hogy hajok s szemök színe iránt tisztába jöjjünk
               magunkkal. Az új tünemény azon nők közé tartozott, kiket látva nem jut eszünkbe
               szépségöket elemezni; kiknek bájai, andalító harmóniájukban oly egészet nyújtanak,
               melylyel szemben elvesztjük azon hidegvért, mely az öntudatos szemléléshez szükséges.
               Elnézhettem volna órákig, s csak azt tudtam volna, hogy soha még ennyi bájt egy nőben
               nem láttam. Vannak nők, kikről hívebb fogalmat adhatunk az olvasónak, ha nem is
               kisértjük meg leírásukat; ha fantáziájokra bízzuk elképzelni ama női eszményképet,
               melyet lelke egyszer megálmodott; s megvallom, soha sem érzém a toll elégte­lenségét
               annyira, mint most, midőn oly szépséget kellene az olvasóval megértetnem, melyet csak
               látni és ha teljesen élvezni akarunk, még érezni is kell. Mert e nő szépsége olyan
               volt, melyet nemcsak szemünkkel, elménkkel, hanem lelkünk, kedélyünk minden ízével
               élvezünk. Vonásai nem voltak szabályosak, s az ó-kori szépség királynője valószínűleg
               megtagadott vol­na vele minden rokonságot; de ha bámuljuk Vénust, melynek szépsége a
               vonások szabályos tökélyében rejlik, vajjon nem kell-e vele egy polczra helyeznünk az
               oly nőt, kinek szépsége nem a vonások anyagában, hanem az arcz szellemében,
               kifejezésében, a tekintet bájában s mo­solya tiszta költészetében vakítólag lép
               elénkbe? Igy mosolyogni még nem láttam. E mosoly, mely szemében, ajkán s arczának
               minden izében honolt, ragyogott, mint a nap, s káprázatos glóriával vette körül az
               egész alakot, melynek fényében a körülötte sürgő fekete frakkok úgy tüntek föl
               előttem, mint egy csapat oktalan moly, mely meggondolatlan ösztönét követve,
               körülrepkedi a tüzet, hogy lángjában megperzselve szárnyait, lehulljon.</p>
            <p>- Nézze ama nőt! kiáltám társamnak.</p>
            <p>- Ah jöjjön, jöjjön, - szólt Achille türelmetlenül.</p>
            <p>- Megálljon, ne foszszon meg e látványtól.</p>
            <p>E pillanatban szemem találkozott a modern Vénus szemével. Tekintete elsiklott rajtam
               azon igézetes mosolylyal, melytől előtte már hat ember feje szédelgett, de egyszerre
               elsápadt, valami ideges remegés futott végig ajkán s arcza elborult.</p>
            <p>- Kérem, jöjjön! sürgetett Achille karomnál fogva, s nekem akaratlanul követnem
               kellett. De azért nem állhattam meg, hogy a terem ajtajából ne vessek hátra még egy
               pillantást. E percz­ben a fazék fölhasználva egy rést, mely az udvarlók bástyáján
               támadt, odafurakodott Vénus­hoz.</p>
            <p>Szótlanul haladtunk Achillelal nehány termen át s már a tornáczban valánk, midőn a
               fazék hangja üté meg fülemet, ki nagy lihegve futott utánunk.</p>
            <p>- Ah uram, - szólt a fazék nagy búsan Achillehoz, - nőm önt meglátta s ez oly szomorú
               em­lé­keket idézett föl lelkében! Szegény asszony! Mindjárt gondoltam, hogy nem lesz
               jó önt látnia. No de mi nem tehetünk róla, - a véletlen - - Ön már megy? - Tehát
               isten önnel! - De ah - folytatá aztán hozzám fordulva - majd máskor lesz alkalmam önt
               nőmmel megismertetni. Addig is - most jut eszembe, hogy még be sem mutattuk magunkat
               egymásnak - oly szórako­zott vagyok! - de hogy is ne, mikor a feleségem -?</p>
            <p>A fazék kivett tárczájából egy névjegyet s átadta. Cserébe odaadtam neki a magamét, s
               az övét zsebre dugva siettem Achille után, ki már a lépcső közepén várt reám.</p>
            <p>Csak ekkor vettem észre, hogy kalapomat fenn hagytam. Megkértem Achillet, várjon rám
               nehány perczig s visszasiettem azon terembe, hol a fazékkal találkoztam.</p>
            <p>Ezalatt a zene ismét megszólalt volt.</p>
            <p>A tánczterem ajtaján alig tudtam áthatolni. Egy sereg ember állta el, bámuló,
               elragadt tekintettel szemlélve valamit. Oda néztem.</p>
            <p>Egy ifjú hölgy táncza vonta magára az egész társaság figyelmét.</p>
            <p>Baljával gyöngéden és mégis biztosan tánczosa karjára támaszkodva egy merész galopp
               ütenyeire szédítően gyorsasággal lejtett körül a termen. Keble lázasan pihegett,
               majdnem ki-kitörve selyem korlátain, arcza mosolygott, valami túlvilági
               fenköltséggel, szeme mosolygott, de nem csábítóan, nyugalommal, mint az előbb: tűz
               lángolt e szemben, erőszakos, emésztő tűz, mely türelmetlenül követeli az oltó kezet,
               de büszke tekintete mintha hirdette volna, hogy nincs élő ember, ki e tüzet oltani
               bírná, - erei megdagadtak, s az egész alak, homlokára boruló fürteivel, arczán a
               kéjvágy kétségbeesésével, szemében amaz olthatatlan, otthontalan lánggal, megdöbbenté
               a szemlélőt. Ugy nézett ki, mint egy elitélt istennő, ki leszáll a halandók közé,
               hogy agyontombolja elveszett életét, - - ott forog, tánczol és élvez velök együtt és
               senki sem tudja megérteni, mit érez, mit élvez, minő kábító kéjt merít ő abból, a
               miben mások csak szó­ra­kozást tudnak találni - -</p>
            <p>Lábam a földbe gyökerzett, s csak akkor tudtam alant várakozó társamról megemlékezni,
               midőn a tánczoló Vénus egyszerre megállt s egy csomó fekete frakk közt elveszett
               szemem elől.</p>
            <p>Megtalálva a kalapomat Achille után siettem.</p>
            <p>Szótlanul haladtunk végig a Corson a vendéglő felé, melyben mindketten szállva
               valánk. Társa­mat e találkozás feltűnőleg elkedvetleníté, bocsánatot kért
               «izetlenségeért», s miután másnapra találkozót adtunk egymásnak, elváltunk.</p>
            <p>Achille szobájába ment, én pedig kifordultam a térről, s még egy sétát tettem az ős
               Róma romjai közé. Eszem szüntelen ama párisi tündéren járt, s a hold méla sugarainak
               elvitázhatlan hatása alatt szinte ábrándozni kezdtem a szép asszonyról. De
               szerencsémre, józan eszem még nem hagyott el egészen, s midőn a prózai reflexiók
               mezejére eljutva, a fazék mennyei jóságát fazékné asszonyom életmódjával, s az
               Achillelal való találkozás sajátszerű hatásával combi­nál­tam, lelkem csakhamar
               megnyugodott és hazatértem.</p>
            <p>E reflexiók eredménye természetesen olyan volt, hogy másnap, midőn Achillelal
               találkozám, nem hozhattam a dolgot szőnyegre. Annál inkább meglepett, midőn ő maga
               fordítá rá a társal­gást.</p>
            <p>- E jó ember magaviselete teljesen alkalmas arra, hogy nejét kompromittálja, mondá
               Achille. Ön kétségkívül azt hitte tegnap, hogy köztem és e nő közt «történt valami»,
               mint mondani szokták, különben eddig bizonyosan kérdezősködött volna felőle.</p>
            <p>- Nem tagadom, viszonzám.</p>
            <p>- Pedig biztosítom önt, hogy csalódott. E nő nem szereti férjét; s a mint láthatta,
               nem is szeretheti. De megcsalni nem fogja soha. Hiu, kaczér és szenvedélyesen szeret
               mulatni, de becsületes. Ha valamivel rágalmazzák, azt csak férje ügyetlenségének
               köszöni. - E szegény asszony annyit szenvedett! - tevé hozzá Achille mély
               sóhajjal.</p>
            <p>Elhallgatánk. Achille nehány percznyi szünet után ismét megszólalt.</p>
            <p>«Azon nehány hét alatt, mióta szerencsém van önt ismerni, mondá, ön többször
               észrevehette, hogy gyakran jut eszembe egy név, melyhez ifjuságom minden emlékei
               kötvék, s melyet nem tudok kiejteni fájdalmas visszaemlékezés nélkül. Mondám önnek,
               hogy e név legszomorúbb lapját tölti be életemnek. Most ismerem önt annyira, hogy
               tudom, méltányolni fogja e szenve­déseket. Ha tehát van kedve meghallgatni, elmondok
               önnek egy modern tragédiát, melynek hőse legjobb barátom vala. Igen egyszerű
               történet, de az egyszerű tragédiák a legszomo­rúbbak. Igen prózai történet és költő
               aligha fogna rá vállalkozni, hogy ékes versekben drámát faragjon belőle. A költők
               vagy zsarnokok, vagy rabszolgák. Az apró szellemek nem mernek eltérni az adott
               szabályoktól; s a nagy szellemek, kik e szabályokat alkotják, türelmetlenül
               megkívánják, hogy az emberi szív még szenvedéseiben is törvényeikhez alkalmazkodjék,
               mintha nem lehetne szenvedni az ars poetica elméletei ellenére is! Kicsinylik a
               reális életet, megkövetelik az emberi szívtől, hogy elvont theóriáik szerint érezzen,
               nem gondolva meg, hogy épen a rideg való okozza a legtöbb szenvedést; általános
               szabályokat állítanak föl, midőn épen az élet konkrét viszonyai teszik a legtöbb
               embert boldoggá vagy boldogtalanná. Meg­vallom, már le akartam írni e történetet, de
               mindeddig visszatartott az, hogy nem mertem barátom szenvedéseit pedáns kritikusok
               szeszélyeinek kitenni, kik képesek volnának elvitatni a jogosultságot oly
               szerencsétlenségtől, mely egy embernek életébe került. Mi nekik az, hogy valaki
               szenvedett és meghalt vagy megőrült, - ha szenvedésében nem találnak oly lélektani
               összeütközéseket, melyek szabályaik keretébe beillenék, indokokat, melyeket a
               megszokás már udvarképesekké tett a költészetben? Kimondják, hogy az egész dolog
               képtelenség, való­színűtlen és mesterkélt csinálmány. Valószínűtlen és mesterkélt az,
               a mi alatt egy lélek meg­törik! - A költők ignorálják az életet a maga prózai
               valódiságában. Megkövetelik az embertől, ki a társadalomban él, melyben annyi
               kicsinyesség és ferdeség van, hogy úgy érezzen, mintha el volna szigetelve korától,
               mintha nem ismerné annak fogalmait s nézeteit, nem osztaná uralkodó előitéleteit s
               gyöngeségeit, mintha lehetséges volna magát függetlenné tennie azon viszonyoktól,
               melyekben életét tölti, melyekben lelke és elméje képződött, a társadalomtól, melynek
               egyéniségét köszöni! És mégis, - ha író volnék megkísérteném papirra tenni e
               történetet. Ön az, s én fölhatalmazom rá, ha érdemesnek tartja, írja meg, a mit
               mondani fogok. Lesznek, a kik nem fogják elismerni e szenvedések jogosultságát: a
               eszthetikus mathematikai határozottsággal be fogja bizonyítani, hogy azon lelki
               küzdelem, mely e történet tárgyát teszi, egyáltalában lehetetlen, s ki fogja mondani
               nagy képpel a bölcs itéletet, hogy Flavigneux Anatole nem szeretett. Nem szeretett
               az, kit szerelme ölt meg! De a közönség nemcsak ezekből áll. Mindazok, kik a mai
               társadalom bűneit és félszegségeit, előitéleteit s gyarlóságait ismerik, kik
               méltányolni tudják a mindennapi élet viszonyainak hatalmát az emberi lélek, a
               relativnak hatalmát az absolut fölött, s főkép azok, kik a párisi életet ismerik,
               mely a modern társadalom minden előnyeit és hiányait meghatványozott mértékben
               egyesíti magában, - ezek meg fogják érteni e történetet, s hősében azt fogják látni,
               a mi volt: <hi>a modern társadalom erkölcseinek áldozatát</hi>. Lesznek
               olyanok is, kik saját szomorú tapasztalásból ismerik e szenve­déseket és rokon
               lélekkel áldozni fognak egy megértett fájdalomnak. Itélje meg majd, osztja-e
               véleményemet, s ha igen, írja meg e könyvet, mely úgy hiszem, nem lesz minden haszon
               nél­kül. Társadalmi rendszerünk egy mélyen gyökerező baját e könyv oly alakban fogja
               feltárni, melyben a világ azt még kevéssé ismeri; mert a költők az ily viszonyokat, -
               és hány szív törik meg csendben e viszonyok alatt! - méltatlanoknak tartják a
               földolgozásra, s a közönség nagy zöme nem képes magát iróink iránya alól
               emanczipálni. Előre mondom, ne várjon tőlem érdek­feszítő bonyodalmakat,
               érzékcsiklandozó leírásokat. E történetnek legfőbb érdeme az igazság. De úgy hiszem,
               ez az érdemeknek nem legkisebbike» - -</p>
            <p>Íme Achille elbeszélése.</p>
         </div>
            <div type="chapter">
               <head>I.</head>
               <p>Flavigneux Anatole atyja, Flavigneux Anselme diszpéldánya volt a könnyelmű
                  párisiaknak. Tekintélyes vagyon birtokában, harmincz éves koráig csupán annak
                  tékozlásával foglalkozott. Ekkor, részint szokásból, részint, hogy a vagyonán
                  ejtett csorbát némileg helyreüsse, meg­háza­sodott. Elvett egy gyöngéd érzésű,
                  ábrándos lelkű leányt, kinek betegesen izgékony ideg­rend­szere s nehány százezer
                  francnyi hozománya volt. A házasság oly emberek életmódjában, mint Flavigneux
                  Anselme, nem nagy változásokat szokott előidézni. Flavigneux oly gyöngéd, udvarias
                  volt neje iránt, mintha nem is lett volna neje, rokonszenvet is mutatott iránta,
                  midőn egy fiúval megajándékozá, de különben változatlanul folytatta előbbi
                  könnyelmű életmódját.</p>
               <p>A házas élet e neme az érzelmes, ábrándos kedélyű nőt azonban ki nem elégítheté, s
                  Flavigneux asszony házassága ötödik évében meghalt. Flavigneux gyászt hordott
                  nejéért, mint illett, de tovább folytatá életmódját. Amint Anatole tizedik évét
                  betölté, intézetbe küldé; s itt atyját minden félévben egyszer látva élt a gyermek
                  tizennégy éves koráig, midőn egyszer hírűl hozták neki, hogy atyja meghalt. A
                  törvényszék gyámot rendelt neki, de a gyámnak alig volt mire felügyelnie; mint
                  gyámfia a személyére: mert az aktivák és passivák annyira kiegyenlí­tették egymást
                  atyja halála után, hogy midőn Flavigneux Anselme a lóról lebukva, nyakát szegte,
                  egy elegáns temetkezés költségei Anatole örökségét teljesen kimerítették.</p>
               <p>Anatole egyedül állt a világban; egy gazdag embernek kényelemben, bőségben nevelt
                  tizen­négy éves fia, egy sous nélkül zsebében. Gyámja kivette az intézetből,
                  melyben többé nem volt miből fizetni a magas tandíjat; s a fiú rokonaihoz fordult,
                  felszólítván őket, tennének valamit a gyermek nevelésére.</p>
               <p>A felszólítás azonban felesleges vala. Volt Flavigneuxnak egy unokatestvére s
                  kalandjaiban pajtása, ki azon jószivűséggel és bőkezűséggel, mely a romlatlan
                  lelkű könnyelműséget jellem­zi, sietett árván maradt öcscsét támogatni. Detrolles
                  György könnyelműség dolgában szakasztott mássa volt régi barátjának, Anselmenek,
                  kivel két évtizeden át együtt űzték ka­land­jaikat; s a különbség köztük csak az
                  vala, hogy Detrollesnek uralkodni képes és takarékos neje volt, ki férjének
                  kicsapongásai elé tudott kotlátokat szabni. Detrolles becsületes ember volt és jó
                  családapa, ki nejét és gyermekeit minden könnyelműsége mellett tiszta szívből
                  sze­ret­te. Neje, egy okos, tapintatos nő, megismerve férje jó és rossz
                  tulajdonait, meghajolt a kény­szerűség előtt s emezeknek engedett annyi
                  szabadságot, a mennyi amazoknak megóvására szükséges vala. Neje okosságának s
                  mérsékletének köszönheté Detrolles, hogy Anselme halála után annak fiáról úgy
                  gondoskodhatott, a mint szíve jóindulata kívánta.</p>
               <p>Elhúnyt barátjának vagyoni állásáról értesülvén, Detrolles magához hivatá Anatolet
                  s azon bőkezűséggel, melyet pazarlásaiban megszokott volt, kijelenté neki, hogy
                  mindaddig, míg állást és foglalkozást nem szerez magának, évenként ötezer frankot
                  fog tőle kapni. Detrolles azt akarta, hogy öccse a lehető legjobb nevelésben
                  részesüljön s hogy a nélkülözés semmikép ne gátolja tanulmányaiban s a szerint, a
                  mint ő ismerte az életet, erre évi ötezer frank elkerülhetlenül szükséges
                  vala.</p>
               <p>Anatolet erre gyámja vissza akarta küldeni az intézetbe, de a fiú hallani sem
                  akart többé róla. Terhére volt az intézeti fegyelem s önálló hajlamú lelke annál
                  inkább megunta a folytonos felügyelet alatt való életet, mert érezte magában, hogy
                  van kedve tanulni, hogy tehát nincs szüksége szüntelen ellenőrző szemekre. A fiú
                  nagybátyjához folyamodott s ez neki adott igazat a gyám ellenében. A gyám
                  kénytelen vala engedni annak, ki gyámfia nevelésének költségeit fedezte, főkép
                  miután Detrolles úgy rendezte be a dolgot, hogy az évdíjat havi részletekben
                  magának Anatolenak adta kezébe. A gyám kifogásokat tett ez ellen, figyelmez­teté
                  Detrollest, hogy ennyi pénzt adni egy gyermek kezébe a legjobb mód azt pazarlóvá
                  tenni, mire nem lesz módja, ha felnő. De Detrolles nem tudott ellentállani Anatole
                  kéréseinek, sőt tetszett neki azon önállóság, azon akaraterő, mely a fiú szavaiban
                  nyilatkozott, midőn függet­lenséget követelt; és a jó nagybátya úgy okoskodott,
                  hogy épen az fogja Anatolet férfivá tenni, ha minél előbb hozzá szokik saját
                  ügyeit vezetni.</p>
               <p>Anatolet tehát szállásra és ellátásra egy szegényebb hivatalnokhoz adták, ki
                  tanulókat tartott magánál mellékkereset gyanánt. Itt ismerkedtünk meg egymással.
                  Anatole havi pénzének fele sem volt szükséges szállása, tartása és tanulmányai
                  költségeinek fedezésére. A többit tehát mulatságra fordítá.</p>
               <p>Nem szükséges ön előtt bővebben indokolnom, mikép lett ily viszonyok közt Anatole
                  nehány hónap alatt bevégzett korhelylyé, kit a késő éj, néha a kora reggel vetett
                  csak haza szállására. Lakásadónk kezdetben megfeddé nehányszor Anatolet, mire ez
                  húsz frankkal megtoldta a havi díjat s ez áron teljes függetlenséget vásárolt
                  magának. Nem tudom, meddig tartott volna ez életmód, s mivé tette volna végre
                  Anatolet, ha egy általa okozott botrány egyszerre végét nem szakítja. Már egy év
                  óta élte a gyermekifjú e korhely életet, melyben a tanulásból fenmaradt óráit
                  kártya és bor közt töltötte el, midőn egyszer reggel épen nem jött haza; de e
                  helyett nehány órával utóbb az iskolából izentek szállásadójának, hogy vitesse
                  haza. A jó ember futott az iskolába és ott találta Anatolet félig ittasan,
                  kiterítve, betört fővel, melynek vérzését még alig tudták elállítani. Anatole ez
                  éjjel reggelig kártyázott s elvesztvén egész havi pénzét, me­lyet az nap kapott
                  Detrollestől, elkeseredésében inni kezdett pajtásaival, kik közül a szeren­­csés
                  nyerő ajánlkozott az italok árát fedezni. A nap már fényesen sütött, midőn
                  Anatolenak eszébe jutott, hogy iskola is van a világon. Megindult tehát s
                  mámorosan, ingadozó léptekkel a kollégiumba ment. Midőn a terembe nyilt előadás
                  közben benyitott, a tanár nem nézheté szó nélkül a tizenöt éves fiút, ki
                  félrecsapott kalappal fején, rendetlen öltözékben, a mámor félre­ismerhetlen
                  jeleivel arczán s magatartásában, ingadozó léptekkel közeledett feléje. Nehány
                  szigorú szóval kiparancsolá a teremből, de Anatole a helyett, hogy
                  engedelmeskednék, szit­kozódni kezdett s felemelt ököllel rohant tanárára. Ez
                  félreugrott a csapás elől, mire Anatole elvesztve az egyensúlyt, oly
                  szerencsétlenül bukott a tanár asztala előtt a földre, hogy fejét az asztal sarkán
                  betörte.</p>
               <p>Az esés után nehány hétig az ágyat kellett őriznie. Midőn megtudta a botrányt,
                  melyet ittas állapotában elkövetett, élénk becsületérzése pirulni kényszeríté
                  önmaga előtt. Megfogadta, hogy borhoz és kártyához többé nem nyúl, s én, ki tanúja
                  valék fogadásának, tanúja voltam annak is, hogy azt lelkiismeretesen megtartá.</p>
               <p>Gyámja ez alkalmat felhasználta, hogy meggyőzze Detrollest, miszerint a fiút
                  okvetlenül intézetbe kell küldeni és pénz dolgában szükebbre fogni, ha nem akar
                  professionális korhelyt nevelni belőle. A gyám könnyen igazolható
                  bizalmatlanságból nem hitt Anatole igéretének, miszerint meg fogja változtatni
                  életmódját; de a fiúban oly erős volt az elhatározás felhagyni e korhely élettel s
                  annyira meg tudta nagybátyját győzni szándékának szilárdságáról, hogy ez is­mét a
                  fiú pártjára állt. Némi változást azonban Detrolles is szükségesnek látott
                  életmódjában. Más iskolába kellett küldeni Anatolet, hogy ne legyen kénytelen
                  szégyene szemtanúi előtt pirulni. Aztán, úgy okoskodott Detrolles, Anatolet
                  bizonyosan a rossz példa rontá meg; oly helyre kell tehát adni szállásra, hol nem
                  lakik más három-négy tanulóval együtt, egy becsüle­tes család körébe, mely jobban
                  fel tudjon rá ügyelni.</p>
               <p>Talált is ilyet csakhamar, mely annálinkább megfelelt igényeinek, miután
                  rokonságban állt a fiúval. Cotin György távoli rokona volt Flavigneuxnek. Egykor
                  vagyonos kereskedő, utóbb szerencsétlenül csődöt mondott s most teljes
                  visszavonultságban élt Páris egy külvárosában. Detrollesnak e gondolat annálinkább
                  tetszett, mert Cotint és nejét mint talpig becsületes, reális, erkölcsös embereket
                  ismerte még a régi időkből s mert azt hitte, hogy nemcsak pénzért, hanem rokoni
                  szeretetből is jobban fel fognak a fiúra ügyelni, mint bárki más.</p>
               
            </div>
            <div type="chapter">
               <head>II.</head>
               <p>Cotinék kaptak az alkalmon, midőn Detrolles őket számos évek múlva ismét
                  felkeresvén, felkérte, fogadják magokhoz öcscsét szállásra és ellátásra. Anatole
                  szintén örömmel lépett e család körébe, melyről már gyermekkorában a legjobbat
                  hallotta. Emlékezett reá, hogy Cotin Györgyöt és nejét nem egyszer hallá
                  dicsértetni, mint a derék, becsületes házastársak minta­képét. És nem ok nélkül. A
                  Flavigneux család minden ismerősei és rokonai közt alig volt ház, mely több
                  tiszteletet érdemelt volna, mint e derék kereskedőé, ki ötven éves korában egy
                  húsz éves ifjú gyöngédségével szerette nejét, kinek vágyait a negyven éves nő
                  odaadó szerelme teljesen kielégíté s ki mindent elkövetett, hogy három gyermekét a
                  lehető legjobb nevelésben részesítse.</p>
               <p>Anatole, azon reményben, hogy e tiszteletreméltó család kebelében annál könnyebb
                  lesz fogadását megtartania, őszinte örömmel sietett eddig személyesen nem ismert
                  rokonához; s a most már hatvan éves Cotin György annál nagyobb, annál igazabb
                  örömmel fogadta az ifjút, mert ennek szőke fürtei és lángoló szeme őt saját két
                  fiára emlékezteték, kiket éltök virágában vesztett el. Hasonló meghatottsággal
                  sietett őt ölelni Cotinné, mondva neki, hogy tekintse őt anyjának s legyen teljes
                  bizalommal iránta. Anatole csakugyan úgy érzé, mintha második atyát és anyát
                  talált volna Cotinékban s midőn Hermance lépett a szobába, Cotin tizennyolcz éves
                  leánya, kora szépségének viruló pompájában és Cotinné azt mint leendő testvérét
                  mutatá be neki, Anatole ily testvér és ily anya mellett teljesnek érzé
                  boldogságát.</p>
               <p>De nehány hét alatt be kellett látnia Anatolenak, hogy a Cotin család kebelében
                  sok, talán minden megváltozott. Minél jobban megszokták őt a háznál, s minél
                  bizalmasabb lábon álltak egymással, annál inkább módjában volt észrevennie
                  Anatolenak, hogy a boldogság e házból elköltözött. Nem egyszer élénk czivódásban
                  találta Cotinnét férjével s bár e jelenetek mind­annyiszor félben szakadtak,
                  valahányszor Anatole a szobába lépett, fel kellett előtte tűnnie, hogy nem puszta
                  nézetkülönbségek okozták e heves vitákat. A szállás, melyet Cotinék birtak, oly
                  kicsiny volt, hogy Anatolenak még külön szobája sem vala s csak a jövő félévben
                  igértek számára szobát fogadni a szomszéd lakásból, mely akkor megürülendő vala.
                  Anatole tehát egy szobában hált Cotinnal, a másikban Cotinné Hermanceszal, míg a
                  harmadik ebédlő, szalon és minden egyéb vala egyszerre. Ilyen szűk helyre szorulva
                  rokonaival, nem maradhatott sokáig titok előtte az, a mi a ház békéjét
                  megzavarta.</p>
               <p>A szükség volt e család szerencsétlenségének forrása. Cotin és neje jólétben
                  tölték teljes életö­ket s a míg ebben tartott, misem zavarta meg boldogságukat.
                  Egymás szerelmében s gyerme­keik szeretetében szívök minden vágyai kielégítésre
                  találtak. Cotin György ötvenötödik évébe lépett, midőn egy év alatt két fiát s egy
                  nagykereskedőház bukása folytán egész vagyonát elveszte. A becsületes csőd után,
                  melyben hitelezői teljesen kielégíttettek, maradt számára még nehány ezer frank,
                  melynek kamatjaiból egy nélkülözésekhez szokott család nagy takaré­­kosan
                  megélhetett volna. De Cotinék jóléthez valának szokva s Cotin György lelkének
                  min­den erejét fiainak s vagyonának veszte annyira megtörte, hogy képtelen volt
                  megmaradt pár ezer frankjával új üzletet kisértni meg. Nem maradt tehát számukra
                  egyéb, mint visszavonulni s lehetőleg meghúzniok magokat. Cotin György lemondott a
                  kényelem minden neméről, hogy családja existencziáját megkönnyítse, neje azon
                  szent elhatározással lépett a szegényes szállásba, hogy életét csupán férje
                  vigasztalásának szentelendi; e két ember lelkében a gyön­gédségnek, szerelemnek és
                  erénynek oly kincse vala felhalmozva, mely nem egy, de tíz életet boldoggá
                  tehetett volna, - és ők mégis szerencsétlenek valának. Cotinné nemcsak gyöngéd nő
                  és szerető hitves, de egyszersmind gyönge nő és oktalan anya vala. El tudta magát
                  a leg­nagyobb áldozatokra határozni, mert az elhatározásban szíve támogatta, ez
                  pedig tiszta és rom­latlan vala; de nem birta elhatározását végrehajtani, mert
                  jellemének gyöngesége képtelen volt az élet keserű valóságával megküzdeni. Bármint
                  feltette volt magában, hogy fel fog hagyni mindazzal, a mi a megélhetésre okvetlen
                  nem szükséges, midőn kenyértörésre került a dolog, nem volt ereje egy vagy más
                  apróságról lemondani, melyet oly magától értetődőnek tanult ismerni előbbi jó
                  körülményei közt. Férje nem egyszer figyelmezteté őt, legyen takaré­kosabb, mire
                  panasz és szemrehányások következtek. Minden ily családi jelenetnek vége ugyan az
                  volt, hogy Cotinné férje nyakába borulva bocsánatot kért tőle és könyezve fogadá,
                  hogy ezentúl máskép lesz minden; - de azért minden a régiben maradt s a kis tőke,
                  melynek kamatjaival kellett volna a család létezését biztosítani, koronként
                  megkisebbíttetett a háztartás folyó költségeinek fedezésére.</p>
               <p>E gazdálkodásnak előbb-utóbb válságra kellett vezetnie; s e válságot Hermance
                  növekedése csak sietteté. A leány szép volt, tele észszel és élettel; anyja
                  csüggött rajta s nem vette észre, hogy saját hibái, az élvezetvágy és a jellem
                  gyöngesége, fokozott mértékben vannak meg gyer­mekében. Cotinné imádta leányát,
                  ragaszkodott hozzá, mint egyetlen vigaszához a szerencsét­lenségben s nem bírta a
                  szép, de hiú és könnyelmű leánynak egy kivánatát sem megtagadni. Ez pedig majdnem
                  szívtelenségig menő könnyelműséggel követeléseit oly magasra fokozta, mintha
                  fogalma sem volna szülei vagyoni állásáról. Hermance toiletteje s apró mulatságai
                  ekként majdnem annyiba kerültek, mint az egész háztartás. Cotin György sokkal
                  gyöngébb volt, semhogy erélyesen közbelépve ez életmódnak véget tudott volna
                  vetni; a szegény öreg csak panaszkodni birt. Naponként figyelmezteté nejét,
                  miszerint nehány év mulva teljesen koldusbotra jutnak s nem lesz meg mindennapi
                  falatjuk; - de a gyönge asszony, most már leányának könnyelműsége által is tovább
                  ragadtatva, nem tudott a dolgok állásán változtatni. Az egyetlen, a mit tenni
                  birt, az vala, hogy el tudta titkolni férje előtt, miszerint összes tőkéjök­ből
                  már alig van hátra két-három ezer frank és hogy ez is alig elegendő az adósságok
                  fedezésére.</p>
               <p>E ponton állt a Cotin család, midőn Anatole lépett belé. Az öreg Cotin, ki előtt
                  neje a végső nyomor közellétét eltitkolá, azzal vigasztalva magát, hogy azon havi
                  kétszáz frank, melyben vele Detrolles Anatole eltartására nézve megegyezett,
                  helyreállítandja háztartásában az egyen­súlyt. És úgyis lett volna, ha ama tőke,
                  melyet Cotin számításainak alapjául felvett, még létezett volna. Ennek hiányában
                  azonban Anatole havidíja csak tökéletlen segély vala. Anatole nehány hét alatt
                  felismerte a család helyzetét. Látta, hogy Cotin és neje oly gyöngéden szeretik
                  egymást, mint egy ifjú házaspár és látta, hogy éltök folytonos czivódás és
                  keserűségek közt folyt le. Megszerette és szánta e becsületes, de gyönge embereket
                  s felajánlá Cotinnénak saját erszényét, melyen az asszony nem is mulasztott el
                  koronként apróbb kölcsönök contrahálásá­val könnyíteni.</p>
               <p>Anatole azt hitte, hogy azon csekély támogatás, melyben nagynénjét részesítheti,
                  ép oly jó hatással bír, a mily jó szívből van adva s e hit némileg ellensúlyozá
                  benne a fájdalmat, melyet szegény rokonai szerencsétlensége felett érezett. Most
                  már, részben pénzhiányból is, idejének legnagyobb részét otthon tölté, tanulva,
                  vagy az öreg Cotin elbeszéléseit hallgatva, vagy Hermanceszal csevegve, kivel
                  csakhamar oly bizalmas lábon állt, mintha gyermekkoruk óta együtt növekedtek
                  volna.</p>
               <p>Rövid idő alatt Anatoleon megtörtént az, a mi ily körülmények közt oly könnyen
                  megesik egy tizenhat éves tanulón: beleszeretett Hermanceba. A két ifjú
                  természetében sok volt a hasonló­ság, de még több az ellentét. Anatole
                  természetének egyik uralkodó eleme az élvezetvágy vala, ép úgy, mint Hermanceénak,
                  de míg az ifjú eszével és elhatározásával tudott uralkodni e hajlamokon, ha
                  kellett, a leány vagy nem bírt, vagy nem akart korlátokat vonni kedvtelései elé.
                  Anatolenak nem valának szilárd erkölcsi elvei. Sem könnyelmű atyja, ki
                  szeretetreméltó lelkiismeretlenséggel űzte női kalandjait, sem hasonkorú
                  pajtásainak társasága nem volt alkal­mas szilárd erkölcsi elveket csepegtetni
                  lelkébe, az intézetben nyert nevelése pedig olyan volt, mint minden iskolai
                  nevelés: erkölcsi elvek helyett a vallás érthetetlen formuláival terhelte meg
                  elméjét, melynek semmi közük a morálhoz. De ha nélkülözte is lelke azon erős
                  erkölcsi tartalékot, melyet csak az anya vagy atya szerető gondoskodása olthat
                  fiatal lélekbe; termé­szete mégis alapjában nemes, érzelmei tiszták valának s e jó
                  tulajdonok, támogatva azon élénk, az ingerlékenységig kényes becsületérzés által,
                  mely őt már e korban kitünteté, szinte kipótolák e tekintetben nevelése hiányait.
                  Hermancetól a természet megtagadta azon erkölcsi érzéket, mely egyedül képes a nőt
                  az élet válságos viszonyaiban fentartani s nevelése mitsem adott neki, a mivel azt
                  pótolhassa. Könnyelmű, hiú gyermek volt már tizenöt éves korában, ki nem ismer
                  nagyobb feladatot, mint tetszeni és mulatni; s anyja, példája által, melyet
                  leányának szolgáltatott, midőn életének főczélját hasonlókép a kellemes
                  időtöltésekben keresé és majom­szeretete által, melylyel őt körülvette, e
                  gyengeségeket Hermanceban azon határig fokozta, melyen túl a jellemgyöngeség
                  jellemtelenséggé válik s melytől csak egy lépésnyire van a becstelenség.
                  Mindkettejükben hiányzott az egészséges erkölcsi érzék; de míg Anatolet élénk
                  becsületérzése képes volt oly magasra emelni, hová a puszta erkölcsi elvek fel nem
                  érnek; addig Hermance, könnyelműsége s azon veszélyes befolyás által, melyet anyja
                  gyako­rolt reá, képes vala oly mély sülyedésre, melyet maga az, hogy lelke minden
                  erkölcsi tartalékot nélkülözött, nem indokolhatott volna. Ez éles ellentét oly
                  jellemnél, mint Anatoleé, való­­szinűleg lehetetlenné tette volna a Hermance
                  iránti szerelmet, ha mint férfi ismerkedik meg a leánynyal, mert a férfijellem
                  minden tulajdonai közt alig van kérlelhetetlenebb, türelmetle­nebb a
                  becsületérzésnél. De Anatole tizenhat éves gyermek volt, midőn a nálánál idősb
                  Hermancet megismerte.</p>
               <p>De mit feszegetem én itt e két ember jellemét? mi köze egy tizenhat éves ifjú
                  szíve von­zalmának a lélek és jellem határozó tulajdonaihoz? Kifejlődött,
                  megállapodott természeteknél ezek döntő elemként határozhatnak a szív érzelmei
                  felett; a férfi szerelmében nagy része van saját s kedvese jellemének és
                  életnézeteinek is, de egy tizenhat éves ifjú szerelme az alkalom és a
                  tapasztalatlanság szüleménye.</p>
               <p>Anatole gyermek vala, az első fiatal, szép nő, kit ismert, Hermance volt;
                  naponként órákat töltött a leánynyal, játszott, csevegett vele, - kell-e több
                  szerelmének indokolására?</p>
               <p>Az ifjú szerette a leányt, szerette azon öntudatlansággal, hogy ne mondjam,
                  gyanútlansággal, mely az első szerelmet jellemzi; szerette úgy, mintha nem is
                  volna magával tisztában az iránt, hogy vonzalmának tárgya a másik nemhez tartozik.
                  Anatole önkénytelen hajlamot érzett Hermance iránt, mintegy magától értetődő,
                  indokolásra nem szoruló vonzódást, mely őt a leányhoz közelíté; s engedett ez
                  érzelemnek, vagy tán inkább ösztönnek, a nélkül, hogy azt elemezni megkisértené.
                  Ha tudta volna, hogy Hermancet szereti, kétségkívül magába vonult volna s nem mert
                  volna többé oly bátran közelíteni a leányhoz; de így, szerelmének öntudata nélkül,
                  a mit kora tapasztalatlanságának köszönhetett, oly elfogulatlanul, oly minden
                  utógon­dolat nélküli odaadással engedé át magát a leány társaságának, mintha még
                  fogalma sem volna róla, hogy ketten oly két nemhez tartoznak, mely két nem csak a
                  szenvedély nyelvén érti meg egymást teljesen.</p>
               <p>A Cotin-házban senki sem vette észre, hogy Anatole Hermancet szereti. Cotin és
                  neje öröm­mel nézték a «rokoni vonzalmat» a két fiatal közt s Hermance csak víg és
                  kedves játszótársat látott az ifjúban. A leány vígságában féktelen, szeszélyeiben
                  kicsapongó volt, - de modora még inkább hasonlított egy pajkos fiú
                  magaviseletéhez, mintsem oly leányéhoz, ki már ön­tudatával bír nemének. S ez még
                  alig is volt meg a leányban. Hermance azon lányok közé tartozott, kikben,
                  természetök elevensége daczára, aránylag későn érvényesíti magát az, a mi a leányt
                  nővé teszi. S így nem egyszer Hermance játék közben ölébe ugrott az ifjúnak s
                  Anatole ölelte és csókolta hugát, - mindkettő még minden sejtelme nélkül annak,
                  hogy élvezet is lehet abban, mi csak a pajkosság gyümölcse vala.</p>
               <p>Vagy öt hónapot töltött ekként Anatole a háznál, midőn különféle jelekből azt
                  vélte észre­vehetni, hogy Cotinék vagyoni viszonyaiban kedvező fordulatnak kellett
                  beállnia. Cotinné nehány hét óta vidorabb volt s nem czivódott férjével. Az asztal
                  jobban el vala látva s Cotinné már három hét óta nem fordult volt új kölcsönért
                  öcscséhez. Hermance szebb ruhákban járt, mint azelőtt s minduntalan hol
                  színházban, hol társaságban volt valamely barátnéjával, honnan, hogy mikor jött
                  haza, Anatole nem tudta, mert olyankor már aludni szokott.</p>
               <p>Nemsokára megjött a lakváltoztatási idő, s Cotinék a szomszéd lakásból nem egy
                  szobát fogad­tak fel Anatole számára, hanem az egész lakást, mely három szobából s
                  konyhából állt. A konyha átalakíttatott előszobává, melyből egy ajtó nyílt balra
                  egy szobába, egy másik jobbra két szobába. E második szobának azonfelül külön
                  kijárása is volt a melléklépcsőre. Az egy szobát Anatolenak adták, a két szobás
                  lakosztály pedig Hermance számára rendeztetett be, oly kényelemmel, sőt
                  elegancziával, mely Anatolet rendkívül meglepte. Az ifjú nem tudta magá­nak
                  megmagyarázni a dolgok e fordulatát, de gyöngédtelenségnek tartotta volna a
                  kérdezős­ködést, midőn azt látta, hogy Cotinné és leánya oly egykedvűen intézik e
                  változtatásokat, mintha mindez nem is lehetne máskép. Anatole azon könnyűséggel és
                  gyanútlansággal, mely korának tulajdona vala, csakhamar beletalálta magát e
                  változásba. Elfoglalta szobáját és teljesen boldognak érzé magát, midőn Cotinné és
                  Hermance megelégedett arczába tekintett.</p>
               <p>Ez időtájt Detrolles nehány napra falura vitte magával Anatolet. Midőn visszatért,
                  az öreg Cotint ágyban, betegen találta. Nem eresztették be hozzá, azt mondák neki,
                  hogy deliriumban fekszik s oly dolgokat beszél, hogy azt fiatal embernek nem jó
                  hallani. Két hét tölt el, mielőtt Anatole Cotint ismét láthatá, és megborzadva
                  riadt vissza tőle. Az öreg Cotin mint egy halotti váz ült karszékében, midőn
                  Anatolet bevezették hozzá. Mintha két hét alatt két évtizedet vénült volna. Tagjai
                  el valának aszva, megeresztett, tövises ősz szakálla bizonyos vad kifeje­zést
                  adott e különben oly szelíd arcznak. Tekintete megtörve nyugodott maga előtt, de
                  midőn szemét felveté, valami otthontalan merevség látszott e tekintetben, melyről
                  Anatole első pillanatra azt hitte, hogy az őrület jele. Ily állapotban látva a
                  derék öreget, Anatole borzal­mában felsikoltott, aztán odarohant beteg
                  nagybátyjához. Ez megkísérté feléje tárni kiaszott karjait és szólni akart
                  valamit; de jobb karját nem tudta emelni s nyelve csak értelmetlen hangokat
                  hebegett. Cotin Györgyöt megütötte volt a guta. Nem halt bele, de nem épült ki
                  többé belőle. Élt még nehány hónapig, de élte folytonos haldoklás vala.</p>
               <p>Anatole végtelen részvéttel viseltetett a szegény öreg iránt, de végre
                  belenyugodott a kikerül­hetlen végzetbe. Oly természetesnek kellett találnia, hogy
                  egy öreg, gyönge embert megüt a szél, főkép, miután Cotinné, ki temérdek könnyet
                  ontott férjeért, elszámlálá neki mindazon ismerőseit, kik gutaütésben haltak meg;
                  mely számlálásnak eredménye az lett, hogy minden második embernek, ki a hatvanig
                  felviszi, kikerülhetlen sorsa a szélhűdés. Hermance is csak­hamar
                  megvigasztalódott s Anatole a lélek azon ruganyosságával, mely egy tizenhat éves
                  kedélyben a legellentétesebb érzelmeket oly közel hozza egymáshoz, tudott, a
                  szegény tehetet­len öreget meglátogatván, átfutni Hermance-hoz s a leánynyal
                  eljátszani, nevetgélni, fecsegni, mindaddig, míg az ki nem küldte szobájából, a mi
                  este nyolcz órakor többször megtörtént, a nélkül, hogy Anatole valami feltünőt
                  talált volna benne.</p>
               
            </div>
            <div type="chapter">
               <head>III.</head>
               <p>Amióta Cotinék anyagi körülményeiben e változás beállt, az Anatole és Hermance
                  közti viszony lassanként veszteni kezdett gyermekded bizalmasságából. Alig múlt el
                  nehány hét s Hermance nem volt többé azon víg, kedélyes játszótárs, kinek Anatole
                  addig ismerte. Nem mintha meghidegült volna iránta, nem idegenkedett tőle, sőt
                  figyelmes szemlélő épen az ellenkező észleletre jutott volna. Hermance most is sok
                  időt töltött öcscsével, de viseletében kimértebb, nyugodtabb, komolyabb volt, a
                  nélkül azonban, hogy hidegebb lenne iránta. Nem ugrándozott, nem enyelgett vele
                  többé azon tartaléktalan pajzánsággal, mely azelőtt mulat­ságaikon uralkodott s ha
                  Anatole egyszer-másszor utána kapott, vagy véletlenül megölelte, Hermance néha
                  elpirult s rendreutasítá. Anatole eleinte nem látszott észrevenni, vagy ha
                  észre­vette is e változást, nem tulajdonított neki fontosságot s egyikét látta
                  benne azon szeszé­lyeknek, melyekben Hermance természete bővelkedett.</p>
               <p>Egy alkalommal Hermance épen rakosgatott valamit szobájában, midőn Anatole a
                  nyitva ma­radt ajtón belépett. Az ifjú lépteinek zaját elnyelte a szőnyeg s halkan
                  közeledve hugához, azt hátulról gyorsan megölelé s egy csókot lopott vállára. A
                  leány, midőn így egyszerre várat­lanul magát átölelve látta s keblén az ifjú
                  összekulcsolt kezeit érzé, melyek érzékenyen tapadtak mellére, megrázkódott egész
                  idegrendszerében s oly szenvedélyesen és oly szavakkal utasítá rendre az ifjút,
                  minőket ez még nem hallott tőle. Anatole meglepetve Hermancenak e sajátsá­gos
                  modora által, mely eddig ismeretlen vala előtte, nehány szóval bocsánatot kért
                  tőle és kisietett a szobából. De alig ért saját szobájába és veté magát boszúsan a
                  pamlagra, előtte állt Hermance. A leány pillanatnyi felhevülése elmúlván, utána
                  futott Anatolenak, kérte, ne vegye rossz néven hevességét s midőn ez biztosítá,
                  hogy nem haragszik, pajzán mosolylyal ölébe ült, átkarolta nyakát és csókot
                  nyomott ajkára.</p>
               <p>Megtörtént ez azelőtt akárhányszor, de Anatole úgy érzé, mintha ma érintené ajka
                  először Hermanceét. Azt a hosszú, szenvedélyes csókot, melyet most kapott, nem a
                  játszótárs adta többé könnyelmű pajzánságában a játszótársnak, hanem adta a nő, ki
                  már élvezni tud, az ifjúnak, kit szeretne rá megtanítani.</p>
               <p>E percztől fogva érzé Anatole, hogy nővel áll szemben s hogy e nőt szereti. De
                  érzé egyszer­smind ifjúságát s tapasztalatlanságát, érzé azon fölényt, melyet az
                  idősebb s routinirtabb leány reá gyakorolt s ez oly elfogulttá, oly zavarttá tette
                  Hermanceszal szemben, hogy daczára most már élénken érzett szerelmének, kerülni
                  kezdte a leányt. Hermance néha kérdőre vonta öcscsét, miért tölt vele kevesebb
                  időt, mint azelőtt, és a mód, melyen ezt tevé, midőn lángoló szemével ránézett,
                  vagy kezét megszorítá, Anatole zavarát, mondhatnám félénkségét még inkább
                  növelte.</p>
               <p>Anatole kezdett kevesebbet lenni otthon, s estve rendesen eljárt színházba, hogy
                  ne kelljen együtt lennie a leánynyal, kit szeretett s kihez, mióta tudta, hogy
                  szereti, alig mert többé közelíteni.</p>
               <p>Egy estve színház után hazaérve világot akart gyújtani, de a gyufás dobozt üresen
                  találta helyén. Nem tudott magán máskép segíteni, mint, hogy Hermancetól kérjen
                  gyújtót, kinek szobájában, mint jövet az utczáról látta, még világos volt. Kiment
                  tehát a közös előszobába s Hermance ajtaján koczogtatott.</p>
               <p>- Ki az? hangzott belőlről a leány hangja.</p>
               <p>- Én vagyok.</p>
               <p>- Te vagy Anatole? jer!</p>
               <p>Anatole benyitott. Az első szoba setét vala és üres. Hermance a másikban volt,
                  melynek ajtaja ki vala nyitva. Az ifjú az ajtóhoz lépett, de megpillantván
                  Hermancet, a mint könyvvel kezében chaiselongueján feküdt, önkénytelenül
                  visszahökkent.</p>
               <p>Midőn meglátta Hermancet kacér pongyolájában, mely bájainak hatását még fokozta,
                  Anatolet eddig még nem ismert mértékben támadta meg azon zavar, azon elfogultság,
                  azon megma­gyarázhatlan vonakodás, mely hátravon és előrehajt egyszerre, melyet
                  nehány hét óta érzett a leánynyal szemben. Ideges remegés fogta el egész valóját,
                  futni akart, de lába mintha a földbe gyökerezett volna, nem tudott elmozdulni a
                  küszöbről s tekintetével akaratlanul rámeredt a szép leányra, ki mosolyogva nyújtá
                  neki kezét.</p>
               <p>- Nos Anatole? - szólt a leány kérdőleg, észrevéve az ifjú megdöbbenését.</p>
               <p>Anatole végre erőt vett magán s szemét a földre sütve közelebb lépett s remegve
                  fogta meg a leány kezét.</p>
               <p>- Gyufát akartam kérni tőled Hermance, csak most vettem észre, hogy az enyim
                  elfogyott...</p>
               <p>- Gyufáért jöttél? - kérdé a leány sajátságos hangon.</p>
               <p>- Csak nem haragszol? - szólt az ifjú engesztelőleg.</p>
               <p>- Dehogy haragszom. Sőt épen jó, hogy jöttél, elfecseghetünk egy kicsit. Nem tudok
                  aludni, jer Anatole, ülj ide. - No de jer hát!</p>
               <p>Anatole szék után nyúlt.</p>
               <p>- Ah ne hozz széket, jer ide, hozzám, szólt a leány.</p>
               <p>- Olvastál? - kérdé Anatole s Hermance könyve után nyúlt, hogy ne kelljen szemébe
                  néznie.</p>
               <p>- Olvastam. Igen érdekes könyv. Nézd csak. Nem ismered?</p>
               <p>- «La Nouvelle Héloïse,» - olvasá Anatole. - Nem, nem ismerem.</p>
               <p>- Úgy majd odaadom, ha elolvastam. Nagyon érdekes, hidd el.</p>
               <p>- Úgy? - szólt Anatole, letevé a könyvet, melynek hatása ott lángolt Hermance szép
                  szemében.</p>
               <p>- De mi lelt? - kérdé a leány, - úgy ülsz itt, mint a bűnös, ki haragban van
                  lelkiismeretével; rám sem mersz nézni...</p>
               <p>- Dehogy nem - viszonzá az ifjú megemberelve magát s tekintetét fel emelé a
                  leányra.</p>
               <p>Hermance azon szépségek közé tartozott, kik a legjózanabb erényt is képesek
                  megingatni. Halvány arcza, széles piros ajkai, finom alkatú orra, megvilágítva két
                  emésztő tüzű setétkék szem által s ébenfekete fürtöktől környezve, oly egészet
                  alkottak, hogy a festész fantáziája nem képzelhetne magának illőbbet, ha
                  Bacchusnak akarna papnőt festeni. Anatole, midőn e szemekbe tekintett, mintegy
                  megmeredve szegzé tekintetét a leányra.</p>
               <p>- Mily szép vagy Hermance! - rebegé önkénytelenül.</p>
               <p>- Tetszem neked? kérdé a leány kaczéran s míg egyik keze az ifjúéban nyugodott, a
                  másikat felemelve, megsímogatá vele Anatole arczát.</p>
               <p>- Bocsáss Hermance - rebegé Anatole zavarban, - ne kínozz Hermance...</p>
               <p>Hermance elereszté az ifjú kezét, de Anatole nem tudott felkelni. A leány rászegzé
                  igéző tekintetét s Anatole szédülni érzé fejét e pillantás hatása alatt.</p>
               <p>- Csókolj meg Anatole! - susogá Hermance, feléje tárva karjait.</p>
               <p>Anatole futni akart, de nem birt. Érzé, hogy a vér fejébe tolul, hogy arcza ég, -
                  de midőn a leány szemébe nézett, nem birt ellenállani s ösztönszerűleg odaborult
                  Hermancera és meg­csókolá.</p>
               <p>A leány átkarolta az ifjút s szenvedélyes csókokkal halmozá el arczát. Ujjai haja
                  közé tévedtek s kis keze az ifjú fürteivel játszott, míg ez úgy érzé, mintha
                  lélekzete el akarna akadni.</p>
               <p>Eddig ismeretlen érzések támadták meg Anatolet. Szerelmi ábrándozásaiban nem
                  egyszer el­képzelte magának a boldogságot, melyet a viszontszerelem nyújt s most,
                  midőn e boldogságot elértnek látta, úgy érzé, mintha csalódott volna álmaiban.
                  Karjaiban tartá a szeretett nőt, magába szívta annak éltető lehelletét, ki szivét
                  hangosabban dobogni megtanítá, - de mi volt ez azon boldogsághoz képest, melyet
                  rajongó lelke megálmodott?</p>
               <p>Egy tizenhat éves ifjú szerelme inkább ábrándozás, mint szerelem.</p>
               <p>Én nem hiszek a szerelem azon pedáns osztályozásában, mely azt platonikusra és
                  nem-platonikusra osztja. Ha hinnék is a léleknek a testtől önálló létezésében, ha
                  azon tulajdonok és működések összegét, melyet hétköznapi nyelven «léleknek»
                  nevezünk, többnek tartanám is az agyvelő legsubtilisabb functiójánál, nem hinném,
                  hogy létezhetik szerelem, melyben csak a lélek vesz részt, az anyag hozzájárulása
                  nélkül.</p>
               <p>Olvassa el bárki a szerelem valódi evangeliomát, melyet a nagy britt költő hagyott
                  reánk. Még eddig senkinek sem jutott eszébe tagadni, hogy az érzelem, mely Romeot
                  és Juliát összefűzi, valódi, tiszta szerelem; s vajjon «platonikus»-e a Montecchik
                  és Capulettik sarjadékainak szerelme?</p>
               <p>Azon émelygős, férfiatlan ábrándozás, mely az új korban írt középkori regényekből
                  sóhajt felénk, azon kevéssel beérő, saját tehetetlenségével kaczérkodó
                  érzelgősség, melyben néme­lyek a «tiszta» szerelmet vélik felfedezni, mindössze
                  oly lélekállapot, mely csak azért nem tartozik a pathologia körébe, mert
                  ellenszerét a tudomány még fel nem fedezte.</p>
               <p>Tökéletlen, beteges érzelem az, melyet egészséges, kifejlett organizmus meg nem
                  terem.</p>
               <p>A holdkórosok birodalma ez és a gyermekeké.</p>
               <p>Anatole ez utóbbi volt.</p>
               <p>Nem sok kellett volna neki arra, hogy boldognak érezze magát.</p>
               <p>Ha Hermance csak sejteti is vele, hogy szerelmét viszonozza, Anatole rajongásában
                  képes lett volna érte bármire. Beérte volna vele, ha lábainál ülhet és szemébe
                  tekinthet, ha láthatja őt és hallhatja szavát; s egy kézszorítása az ideálnak
                  boldogabbá tette volna, mint most a kedvesnek ölelése.</p>
               <p>Anatole nem érzé magát boldognak.</p>
               <p>Azt látta, hogy szerelme viszonoztatik, - mert vajjon mi lehetett volna Hermance
                  csókja az ifjú szemében más, mint szerelmi vallomás? - de ő másként képzelte
                  magának az első vallo­mást.</p>
               <p>Midőn karjaival magához ölelte kedvesét, érezve szívének minden dobbanását, s
                  midőn Hermance villogó szemébe tekintett, úgy tetszett neki, mintha nem ez volna
                  azon nő, ki álmait foglalkoztatá.</p>
               <p>Anatole jellemében a legnagyobb ellentétek egyesültek. Tudott szeretni oly mély,
                  oly intensiv érzéssel, mely maradandóságra nézve megközelíté egy szentimentális
                  szív sóhajainak hossza­dalmasságát; s tudott lábbal tapodni minden érzelmet,
                  tudott könnyelmű játékot űzni a szív legönkénytelenebb gerjedelmeivel. De ez
                  utóbbi tulajdont csak később érlelték meg benne az élet körülményei.</p>
               <p>Most még egy tapasztalatlan lélek, egy gyermekded lélek ábrándosságával rajongott
                  Hermance­ért. A leány szerelmével boldogítá őt, de a mód, melyen ezt tevé, nem
                  felelt meg érzelmeinek.</p>
               <p>Most, midőn szerelmének már nem lehetett vágya, mely még kielégítés után epedjen,
                  midőn váratlanul teljesedni látott oly reményeket, melyeket még táplálni sem mert,
                  - Anatole kezdet­ben nem tudott boldog lenni; mert nem volt többé miért -
                  ábrándoznia. S az ábránd ellensége a valónak.</p>
               <p>De e hányatás ideális érzelmeinek eloszlása s a kínálkozó szerelmi boldogság
                  élvezete közt, csak átmeneti stádium lehetett; s oly természetnél, minő az
                  Anatoleé volt, az adott helyzet teljes, önkénytes elfogadására s kizsákmányolására
                  kellett vezetnie. Azon otthontalan érzés, mely a gyönyör első kisérletét követé,
                  elmult s Anatole karjaiba vetette magát az élvező szere­lemnek.</p>
               <p>Anatole ezután, midőn esténként hazajött, rendesen megkisérté Hermance ajtaját,
                  mely csak ritkán volt zárva, jeléül annak, hogy a leánynak feje fáj s nincs kedve
                  őt fogadni. S így mialatt Cotinné mitsem sejtő gyanútlansággal aludt a szélhűdött,
                  lassan haldokló férjet őrizve, a család nagyreményű sarjadéka a harmadik szobában
                  édelgett elcsábított ifjú kedvesével.</p>
               
            </div>
            <div type="chapter">
               <head>IV.</head>
               <p>Hónapokig tartott már e viszony, midőn egy estve a nagy operaház előcsarnokában
                  Anatole megpillantá Hermancet, a mint egy öreg úr karján jött ki a szinházból. A
                  kisérő haja s bajusza tiszta fekete s öltözéke a legválasztékosabb vala, de
                  szemének kialudt lángja s arczának el nem titkolható ránczai félreismerhetlenül
                  jelezték benne az érdemekben megaggott kéjencet. Hermance, királyi alakjával s
                  vakító szépségével, melynek a gazdag toilette még növelte hatását, magára vonta az
                  egész férfitársaság figyelmét; s e bámulat megérdemelt voltának öntudatában
                  büszkén lejtett végig a csarnokon kisérője karján, ki jobbra-balra nehány
                  köszö­nést viszonozva, sietett hölgyét kivezetni az ostromló szemek e
                  kereszttüzéből.</p>
               <p>Hermance nem vette észre ifjú kedvesét, ki szótlanul állt a fal mellett, nem tudva
                  minek tartsa unokahuga kisérőjét. Mindenre gondolt, csak arra nem, a mi igaz vala,
                  s a kínos bizony­ta­lan­ság és habozás nehány pillanata mulva meg akart indulni,
                  hogy utána menjen Hermancenak, azon reményben, hogy utól fogja érni, míg
                  kocsijokra várakoznak. Nem tudta félti-e vagy nem, nem tudta mit gondoljon, csak
                  azt látta, hogy egy bizonytalansággal áll szemben, mely­nek el kell oszlania.
                  Feltette tehát magában, hogy követni fogja Hermancet és kisérőjét, bár­ho­vá
                  menjenek, midőn egyszerre két úr társalgása vonta magára figyelmét, kik mellett
                  elhaladt.</p>
               <p>- Ugyan nem tudja ön, ki azon szép nő, kit Cocloquet barátunk most emel
                  hintajába?</p>
               <p>- Hogyan? nem ismeri még a párisi demi-monde legújabb csillagát, Cotin Hermancet?
                  - viszonzá a másik.</p>
               <p>Anatole elsápadt e szavakra, s egy oszlop megé vonult, mely a két társalgó mellett
                  állt, onnan hallgatva tovább beszédjöket.</p>
               <p>- Hogyan, e szép leány -?</p>
               <p>- Egy bukott kereskedő leánya, ki Cocloquet barátunkon kezdé első experimentumait.
                  Most még monopóliumot gyakorol rajta az öreg, de nem adok neki két hónapot -</p>
               <p>Anatole vére felforrt e szavakra, s merészen odalépett az ismeretlen elé.</p>
               <p>- Uram! becsületes ember ön? - kérdé szikrázó tekintettel, - hogy nem átall egy
                  becsületes leányt rágalmazni?</p>
               <p>A két öreg úr igen komikus jelenésnek tarthatta e tizenhatéves, haragtól pirosló
                  lovagot, ki egy párisi cocottenak védőjéül csapott fel, mert mindketten hangos
                  kaczajra fakadtak.</p>
               <p>- Ismétlem uram, - szólt Anatole haragtól remegő hangon, - becsületes ember-e ön,
                  hogy nem átall egy tisztességes leányt így rágalmazni?</p>
               <p>- Tisztességes leányt? hahaha! Fiatal barátom, önnek elment az esze! - mondá az
                  ismeretlen, a fiút végig mérve tekintetével.</p>
               <p>- De uram -</p>
               <p>- Eh, de hát ki ön? - kérdé most az ismeretlen úr.</p>
               <p>- Ki vagyok? - kiáltott Anatole, - no, ha ön nem felel kérdésemre, mindjárt
                  megmutatom ki vagyok -</p>
               <p>Ezzel felemelve pálczáját, az ismeretlennek arcza felé vágott; ez azonban a
                  csapást karjával szerencsésen elhárítá magáról.</p>
               <p>- Sergeant! sergeant! - hangzott most többfelől, s a dolog vége az lett, hogy
                  Anatolet minden erőlködése és protestácziói daczára a rendőrségre vitték.</p>
               <p>Itt töltötte az egész éjszakát.</p>
               <p>Reggel kihallgatták, s a vallató biztos, értesülvén a dolog állásáról, megfeddé
                  Anatolet túl­buzgalmáért, mely botrányra vezetett, de tekintettel ifjú korára s
                  Cotin Hermance iránti rokoni viszonyára, csekély bírság lefizetése után szabadon
                  bocsátotta.</p>
               <p>Hazaérve első dolga volt Hermancehoz sietni, ki még félig alva feküdt ágyában.
                  Anatole halkan lépett a szobába, nehogy az alvót felriassza, s csendesen ágya
                  szélére ült, azon biztos reményben, miszerint Hermance fényesen kitisztázandja
                  magát az ellene szórt rágalmak alól.</p>
               <p>- Ah te vagy Anatole! - szólt a leány pillanat mulva, midőn felocsudva észrevette
                  az ifjút. Hogy vártalak tegnap! Későn jöttem haza szinház után, azt hittem, már
                  alszol s meg akartalak lepni. Szép halkan bemegyek az én kis kedvesem szobájába, -
                  oda lépek ágyához - tapo­ga­tódzom - üres! Szomorúan visszajöttem tehát, de nem
                  tudtam aludni. Úgy vártalak, - annyira fel valék izgatva, és te nem jöttél! Ki
                  tudja, hol mulattál pajtásaiddal, míg én itthon epedtem utánad!</p>
               <p>Hermance átkarolta az ifjút s elhalmozá forró csókjaival. Úgy nézett ki emésztő
                  tűzzel sze­­mében, vágytól dagadó kebellel, mint a megtestesült bűn. Ha Anatole
                  nem lett volna tizenhat éves, egy pillantás e szembe, e kebelre meggyőzte volna
                  arról, hogy a mit tegnap hallott, nem volt rágalom.</p>
               <p>Anatole erőt vett lelke felháborodásán, s a lehető legnagyobb nyugalommal
                  elbeszélte kedve­­sének éjjeli kalandját.</p>
               <p>A leány figyelemmel hallgatá, aztán hangos kaczajra fakadt, mely oly kínosan
                  hatott Anatolera.</p>
               <p>- Nem rossz! - kiálta fel, - tehát te szegény fiú, a rendőrszobában töltéd az éjt,
                  és pedig miattam! de ne félj Anatoleom, kárpótolni foglak, még ma. Itthon töltöm
                  az egész estét, meg fogjuk magunkat boszulni a sorson!</p>
               <p>- De hát mit szólasz ahoz, a mit az az ember mondott rólad? - kérdé az ifjú, félve
                  és remélve lesvén a választ Hermance ajkáról.</p>
               <p>- Mit is mondott? hogy az öreg Cocloquet monopoliumot gyakorol rajtam? hahaha, nem
                  rossz kifejezés! - te tudod legjobban Anatole, miben áll Cocloquet monopoliuma,
                  hahaha!</p>
               <p>- Hogyan, - kiálta fel Anatole elsáppadva, s felugrott Hermance ágyáról, mintha
                  valami ijesztő látványtól riadna vissza, - tehát igaz volna -?</p>
               <p>- Mi?</p>
               <p>- Hogy te Cocloquet kedvese vagy?</p>
               <p>- Hát nem tudtad, kicsikém?</p>
               <p>- Nem! - kiáltott fel Anatole elszorult hangon s mintegy elbódulva a hallottaktól
                  kezébe rejté arczát.</p>
               <p>- Anatole, ne légy gyermek, - biztatá most a leány, - jer no, csak nem haragszol
                  rám?</p>
               <p>Anatole kimondhatatlan kínokat szenvedett e pillanatban. Félóra előtt még rút
                  hazugságnak tartá a mit hallott, s midőn most maga a leány beszélte neki azt, a
                  mit midőn mások mondtak, rágalomnak tartott, midőn Hermance nevetve vallá be neki,
                  hogy másnak kedvese, - ez meg­­zavarta az ifjú minden gondolatát. Szívét szorulni
                  érzé, mintha meg kellene szakadnia.</p>
               <p>Hermance ez állapotban látva fiatal kedvesét, mely oly távol állt saját vágyaitól,
                  kaczérsággal akarta őt kiengesztelni. Halkan felkelt ágyából s egyszerre elébe
                  állt azon indiszkrét toilette­ben, mely csak az éj diszkrét homálya számára vala
                  rendeltetve.</p>
               <p>A leány elragadó szép volt. Piczi rózsaszín lábai szinte elenyésztek a szoba tarka
                  szőnyegén, s a finom batiszting, mely testét födé, annak egy részét
                  tartaléktalanul tárta Anatole elé, míg a többi, a mit eltakart előle, annál
                  ingerlőbben tetszett keresztül a fátyolszerű szöveten.</p>
               <p>Anatole előtt mindez nem volt újság, de azért e látvány mégis megvesztegette
                  szemeit s Hermance észrevette, hogy arczkifejezése szelidülni kezd, midőn reá
                  tekint.</p>
               <p>- Csak nem haragszol én kis kedvesem? - kérdé a leány, meg akarván ragadni a
                  kedvező pillanatot, melyet bájai hatásának köszönhetni vélt, s gömbölyű fehér
                  karjait az ifjú nyaka köré fűzte.</p>
               <p>- Menj - megcsaltál, - szerettelek és te mást szerettél! - nyögé tompa hangon az
                  ifjú, ki­bontakozva kedvese öleléséből.</p>
               <p>- Én, mást szerettem? - kérdé a leány nagy szemeket meresztve Anatolera, a bámulat
                  oly félreismerhetlen kifejezésével, mely magán viselte az igazság bélyegét.</p>
               <p>- Hiszen magad mondád, hogy Cocloquet kedvesed - nos, hát nem úgy van?</p>
               <p>- No igen, de csak nem gondolod, hogy ezt a vén tökfilkót szeretem? - viszonzá a
                  leány kaczajjal.</p>
               <p>Anatole visszatántorodott e nevetés elől.</p>
               <p>- Eh! gyerek vagy Anatole! - kiálta fel erre a leány s hátat fordítva neki
                  boszúsan veté magát egy chaise-longuera.</p>
               <p>Anatole szeme csak most nyílt meg teljesen. Az ártatlan, tapasztalatlan ifjú nem
                  merte hinni a gyalázatot, míg félreérthetlenül nem állt előtte. Most, midőn
                  Hermance saját ajkáról hallá azt, a mit különben képtelen lett volna elhinni,
                  midőn szívének első szent érzelmét így meggya­lázva látta, kitört belőle a
                  fájdalom, mely lelkét eltölté, s ingadozó léptekkel közeledett a leányhoz, hogy
                  szemére hányja megbecstelenített szerelmét.</p>
               <p>De a mit most hallott, már nemcsak szerelmét sérté, hanem vérig sebezte
                  becsületérzését. Nyelve egyszerre megtagadta a szolgálatot. Most, midőn
                  szerelméről akart szólni a nőnek, ki azzal oly könnyelműen visszaélt, megszólalt
                  benne a büszkeség szava s ajkát elnémítá. Mily kín lehet oly nő által megcsalatni,
                  kit annyira megvetünk, hogy büszkeségünk tiltja neki még szemrehányást is tenni
                  megrablott szerelmünkért!</p>
               <p>Anatole gépiesen az ablakhoz lépett, s annak hideg üvegéhez támasztá forró
                  homlokát, midőn egyszerre Hermance hangja magához téríté azon önkívületből, melybe
                  fájdalma sodorta.</p>
               <p>- Nos Anatole, még sem értesz? - kérdé a leány félig vidám, félig szánakozó hangon
                  chaise-longueja támláját simogatva kezével.</p>
               <p>Azon cynismus, mely e hangban nyilatkozott, Anatolet kijózanítá. Most már tudott
                  uralkodni szívén, most már csak haragot és megvetést érzett kedvese iránt. Érzé,
                  hogy lesz ereje szívéről hallgatni.</p>
               <p>- De értelek! - kiálta fel keserűen, haragtól remegő hangon, - oh, most már
                  világos előttem minden! Azon változás, mely anyagi viszonyaitokban beállt, s
                  melynek én csupa gyöngéd­ségből nem mertem okát tudakolni, a kényelem, mely
                  körülvesz, a fény, melylyel öltözködöl, - lakásod, ruhád, mulatságaid, - mindez
                  becsületednek ára, Hermance! Eddig vak valék, most már látok! - És atyád? az ő
                  betegségét is a te szégyened okozta! te okoztad, hogy e derék, be­­csületes ember,
                  kinél jobb apával egy családot sem áldott meg az ég, hónapok óta élet és halál
                  közt lebeg, folytonos haldoklásban, tehetetlen tagokkal, de érző szívvel, mely
                  naponként kétségbeesik leánya gyalázatán, - az a te műved, nyomorult! Meggyaláztad
                  nevedet, megölted atyádat!</p>
               <p>Hermance egy könnyet törölt ki szeméből s mindenkép igyekezett magát az
                  elérzékenyüléstől megóvni. Végre megszólalt.</p>
               <p>- És te vádolsz engem, Anatole, hogy meggyaláztam nevemet? te, ki annyiszor
                  segítettél azt meggyalázni!</p>
               <p>Anatole meghökkent e szavakra.</p>
               <p>- Igazad van, - szólt tompa hangon. - Bűnös vagyok. De te tettél azzá - te
                  csábítottál el. De nem! - kiálta fel gyorsan, büszke tekintetével végig mérve a
                  leányt. - Sokkal nyomorultabb vagy, semhogy megoszszam veled a felelősséget
                  tetteimért! Nem vádollak. De ne félj, - tevé hozzá a megvetés hideg hangján, - nem
                  fogok adósod maradni.</p>
               <p>Anatole megfordult és távozni akart a szobából, de ez utolsó szavak hallatára
                  Hermance arczát elfutá a vér, s a leány villámgyorsan felszökve ülőhelyéből az
                  ajtóhoz ugrott, s az ifjúnak útját állta.</p>
               <p>- Megállj! - kiáltá az Anatole szavai által vérig sértett leány, - innen ki nem
                  mégysz, míg meg nem hallgatsz.</p>
               <p>Oly sajátságos látvány lehetett az: egy kipirult, szikrázó szemű, félmeztelen
                  leány, a mint egy tizenhatéves ifjútól azt követeli, hogy hallgassa meg, mert
                  becsületét akarja védelmezni!</p>
               <p>Anatole szó nélkül ült le egy karszékbe, jeléül hogy kész őt kihallgatni. Hermance
                  visszatért a chaise-longuera, aztán látva, hogy Anatole féloldalt ül feléje, s nem
                  szándékozik hozzá­fordulni, egy zsámolyt vett, azt odatette az ifjú lábai elé s
                  reá ült.</p>
               <p>Anatole fél lépésnyivel hátrább tolta székét, a mennyire a fal engedé.</p>
               <p>Hermance ez elutasító mozdulatot látva, egy sóhajt nyomott el keblében, aztán,
                  kevés vártat­va, megszólalt.</p>
               <p>- Hallgass meg kérlek, - szólt halk hangon, melyre a fájdalom ráüté
                  félreismerhetlen bélyegét; - két czímen van jogom kívánni, hogy kihallgass,
                  mielőtt elitélnél: rokonod vagyok és kedve­sed valék. Igazad van, Anatole, midőn
                  vádolsz, igazad van, midőn kárhoztatsz; de mégis érzem, hogy nem érdemeltem azon
                  megvetést, melylyel most szóltál hozzám. Bűnös vagyok, meggyaláztam magamat, de
                  tudod-e, miért és kiért? Szüleimért! Esküszöm, Anatole, csupán szüleimért. Te nem
                  tudod, hogy ezelőtt öt hónappal hitelezőink megtámadták anyámat, s ő kénytelen
                  volt őket kielégíteni, nehogy atyámat börtönbe hurczolják. Ez felemészté összes
                  még fenmaradt vagyonunkat. Száz frankunk maradt. Több se égen, se földön. Száz
                  frank három ember egész életére! - Nos, nem kaczagsz Anatole? Atyám, e lelkileg
                  megtört, munka­­képtelen agg, anyám, ez angyali jóságú, de jóléthez szokott
                  teremtés, kit minden csekélység szerencsétlenné tud tenni, kinek egy parányi
                  kényelemről lemondani sokkal nehezebb, mint másnak egy nagy boldogságról, annak
                  valának kitéve, hogy egy-két hét mulva nem lesz mivel csillapítaniok étvágyukat.
                  Már láttam magam előtt szegény atyámat koldusbottal kezében járni házról-házra, s
                  anyámat az útszélen elveszni, - és sehol a világon még lehetősége sem a
                  mene­­külésnek! Ha férfi lettem volna, - ki tudja? - tán loptam, raboltam,
                  gyilkoltam volna, hogy szüleimet az éhség kínjaitól megóvjam. Oh Anatole, te nem
                  tudod, mi a nyomor, mi az éhség! - Hiányzott bennem a férfi ereje, a férfi
                  bátorsága; leány voltam, dolgozni nem tudok, - sohasem tanítottak reá! - gyönge
                  leány, - kinek nincs egyebe, mint szépsége. Nos Anatole, miért nem káromolsz?</p>
               <p>Anatole megindulva nézett a leányra. Hermance szavaiban annyi keserű, annyi
                  lélekrázó igazság volt, hogy az ifjú önkénytelenül elérzékenyedett s Hermance egy
                  könycseppet vélt láthatni szemében.</p>
               <p>- Megtörtént, - folytatá a leány. - Elvesztem ártatlanságomat, el -
                  visszahozhatlanul. De megis­mertem a szerelmet is, melynek kéjeit addig csak
                  ösztönöm sejté, - szólt Anatolera emelve nagy kék szemét és zsámolyáról térdre
                  ereszkedve, oda támaszkodott az ifjú térdeire. - Cocloquet elhalmozott pénzzel, de
                  oly vágyakat keltett bennem, melyeket nem bírt kielégíteni. Te itt valál közel,
                  nem idegenkedtél tőlem, - szép vagy Anatole, és én szerettelek! Igen, sze­rettük
                  egymást, hányszor vallád meg, mennyire boldoggá tettelek? - és most megvetsz, mert
                  szerencsétlen vagyok!</p>
               <p>Anatole szíve természetes jóságával szánni kezdé a leányt, s midőn az térdre állt
                  előtte, már le akart hajolni hozzá, hogy felemelje, midőn Hermance egyszerre
                  szerelmére emlékezteté. E szavakra, midőn elgondolá, kire pazarlá szerelmét,
                  sértett büszkesége elnyomta a szerelem, el a szánalom szavát, s Anatole gyorsan
                  felugrott székéből, félre lökte maga elől a leányt s szótlanul, de rohamos
                  léptekkel kisietett a szobából.</p>
               <p>Hermance megrémült az ifjú tekintetétől. Anatole feldúlt arcza s otthontalan
                  tekintete láttára megmagyarázhatlan félelem fogta el a leányt s magánkívül utána
                  rohant kedvesének.</p>
               <p>Anatole saját szobájába sietett volt, s Hermance ép akkor érte utól, midőn az ifjú
                  baljával fel­tépte kabátját s jobb kezével egy tőrt ragadott fel, mely asztalán
                  feküdt, és azzal szívének szúrt -</p>
               <p>E tőr volt összes atyai öröksége...</p>
               <p>A leány egy kétségbeesett kiáltással megragadá hátulról az ifjú karját - -</p>
               <p>E reggelen, folytatá Achille, találkozásomnak kellett volna lenni Anatolelal, de ő
                  nem jővén el a kitűzött helyre, közelfekvő szállására mentem. Midőn az előszobába
                  nyiték, Hermance segélykiáltása üté meg fülemet. Berohantam. A leány emberfeletti
                  erővel küzdött Anatolelal, ki jobb kezét, melyben tőre villogott, hiába igyekezett
                  Hermance öleléséből kiszabadítani.</p>
               <p>Egy pillanat múlva ketten küzdénk Anatolelal s nekem sikerült a tőrt kifacsarnom
                  kezéből; mire Anatole elalélva összerogyott.</p>
               <p>E jelenet után erős ideglázba esett.</p>
               
            </div>
            <div type="chapter">
               <head>V.</head>
               <p>Anatole heteken át élet és halál közt lebegett.</p>
               <p>Ketten ápoltuk Hermanceszal. A leány nem volt szerelmes Anatoleba, de szerette
                  azon kedé­lyes bensőséggel, melylyel barátainkat, örömeink társát szeretjük, azon
                  őszinte, de más von­zal­mat ki nem záró ragaszkodással, melynek néha bámulva
                  szemléljük önfeláldozási képessé­gét oly nőknél, kiknek szerencsétlen sorsa az, a
                  mi Hermanceé vala.</p>
               <p>Órákat tölték együtt Anatole ágya mellett a leánynyal, kivel azelőtt csak
                  nehányszor, futólag találkozám, s volt alkalmam kiismerni őt azon bizalmasság
                  folytán, mely oly gyorsan fejlődik ki férfi és nő közt, midőn gondoskodásuknak egy
                  közös tárgya fűzi össze őket.</p>
               <p>Elmondá nekem is a maga és családja történetét oly modorban, oly szavakkal, hogy
                  ha akkor láttam volna e leányt először, megesküdtem volna, hogy igazat beszél. A
                  világ kis és nagy komédiásai közt alig lehet könnyebben rá ismerni az igazság
                  szavára, mint oly embereknél, kiknek hivatásuk hozza magával, hogy rendszerint
                  tettetett érzelmekkel lépjenek mások elé; mert rendesen annyira elszoknak az
                  igazság egyszerű, természetes hangjától, hogy midőn e hangot halljuk tőlük, meg
                  lehetünk győződve, miszerint az tudtokon kívül, ösztönszerüleg szól belőlük;
                  miszerint nem azért beszélnek így, mert akarnak, hanem mert, midőn valóban igazat
                  akarnak mondani, nem tudnak máskép.</p>
               <p>Hermance természetében megvolt minden hiba, minden gyöngeség, mely a nőt a bűn
                  útjára vezérli, némi nagyítással el lehetett volna róla mondani, hogy «hivatással
                  bír» azon pályára, melyre balvégzete sodorta, - ha férjhez ment volna, meglehet,
                  hogy a legágbogasabb szarvakat Párisban férje viselte volna; de mindezek daczára
                  nem a könnyelműség, nem az erkölcsi elvetemedés vitték a kora bűn útjára. Ugyanily
                  könnyelműséggel, ugyanily hiányával minden mélyebb erkölcsi érzésnek naponként
                  száz és száz leány megy férjhez Párisban, tisztán, ártat­lanul. Legtöbb nőt nem
                  szilárdan vallott erkölcsi elvek, hanem a körülmények óvnak meg az elveszéstől; s
                  viszont alig van nő, kinek bukásában ne körülményei játszanák a főszerepet.
                  Hermance kedvezőbb anyagi viszonyok közt csakhamar férjhez ment volna, s ha nem
                  szolgált volna is a hű hitvesek példányképéül, a gyalázat ama megbélyegző nemétől,
                  mely most érte, kétségkívül ment maradt volna. Nem akarom a leányt védeni. Azt
                  hiszem, hogy a legelőnyö­sebb viszonyok közt is aligha vénült volna meg a nélkül,
                  hogy egy vagy más botlás emléke ne terhelje lelkiismeretét, de hogy <hi>ily korán</hi> és hogy <hi>így</hi> bukott, azt
                  pusztán a család szerencsétlen anyagi körülményei okozták; és elősegíté a párisi
                  társadalmi élet romlottsága, mert alig van hely a világon, hol a szépséget
                  hálásabban lehetne érvényesíteni, mint itt, hova Európa élvezni jár; és alig van
                  társadalom, mely egy bukott nőt ritkábban kényszerítene pirulni, mint volt a
                  párisi a császárság alatt, melyben a demi-monde úgy szólván bizonyos erkölcsi
                  jogosultsággal bírt, melyet el nem ismerni annyi volt, mint «elmaradni a
                  világtól.» Ily viszonyok közt, keve­sebb könnyelműség és szilárdabb erkölcsi
                  nézetek mellett Hermancenak nagyobb áldozatába került volna becsületét szüleiért
                  feláldozni; s miután megtette, kevésbbé találta volna magát hely­zetébe, jobban
                  érezte volna szerencsétlenségét, s lehet az is, hogy lelke megtört volna a bűn és
                  szégyen tudatának terhe alatt; de az kétségtelen, hogy a legszebb, legszigorúbb
                  elvek daczára, e tehetetlen apa és szerencsétlen természetű anya mellett, kinek
                  vétkes gyöngesége a családot végső segélyforrásaitól megfosztá, - azon nevelés
                  mellett, melyet kapott, kénytelen lett volna ugyanez áldozatot meghozni, vagy
                  elnézni, a mint szülei koldusbotot fogva mások könyörületétől kérik a mindennapi
                  kenyeret. Hermance veleszületett könnyelműségének csak annyi része volt a leány új
                  életmódjában, hogy kevesebb önlegyőzésébe került lemondania a jogról: másoktól
                  tiszteletet követelhetni; s hogy e visszavonhatlan lemondás után aránylag könnyű
                  lélekkel bírta annak következményeit elviselni.</p>
               <p>Ha elgondoltam a család kétségbeesett helyzetét, ha felvettem, hogy Hermance nem
                  tudhatta előre, miszerint az áldozat, melyet szüleiért hoz, atyját meg fogja ölni,
                  ha Cotinnéra gondol­tam, a jó hitvesre, ki becsületben őszült meg, tán csak azért,
                  mert nem volt alkalma az ellenke­zőre, a szerető anyára, ki gyermekét a nyomor
                  napjaiban is úgy kényezteté, mintha még saját négyemeletes házukban laknának, e
                  gyönge, minden erkölcsi tartalék nélküli lélekre, mely oly készségesen fedezte
                  leánya bukását anyai beleegyezésével, - nem bírtam megvetéssel nézni a
                  szerencsétlen leányt, ki aggódó gondoskodással hosszú éjeket virrasztott egy ifjú
                  beteg-ágyá­­nál, kinek szerelmét sem nem viszonzá, sem méltányolni nem bírta, s
                  kitől nem remélhetett jutalmul mást, mint hideg megvetést.</p>
               <p>Szántam a szegény leányt, de azért magam sem valék képes viseletével kibékülni.
                  Meg tudtam volna neki bocsátani mindent, csak azon könnyelműséget nem, melylyel
                  magát helyzetébe beletalálta. Azon szinte czinismusig menő objektivitás, melylyel
                  Hermance magaviseletéről beszélni tudott, s mely Anatole gyöngéd érzéseit tán ép
                  annyira sérté, mint maga a tett, melyet elkövetett; azon könnyűség, melylyel a
                  leány képes volt, az élet minden bármily kevéssé ideális felfogását mellőzve,
                  helyzetét annak gyakorlati oldaláról fogni fel, visszataszítólag hatott rám is. Ha
                  Hermance lesújtva a szégyenérzet által, hallgatag lemondással viselte volna
                  sorsát, könnyű lett volna a könyörület terén átlépni a méltányosság határait; de
                  azon leánytól, ki tudott élvezni és örülni az életnek, midőn a gyalázat bélyegét
                  viselte homlokán, ösztön­sze­rű­leg idegenkedtem. Szántam, de azon részvét nélkül,
                  melyet az oly szerencsétlen iránt érzünk, ki azáltal, hogy nem tud megnyugodni
                  sorsában, tanúságát adja annak, hogy jobbra lett volna érdemes.</p>
               <p>Nehány évvel utóbb Anatole teljesen osztá véleményemet Hermance felett, sőt
                  elnézésében túl is ment a kellő határon. Azon körökben, melyekbe balsorsa sodorta,
                  alkalma nyilt a női botlá­soknak legkülönbözőbb nemeit megismerni, de a botlás
                  lehető <hi>indokai</hi> közül e körökben alig találkozott mással,
                  mint a test fékezhetlen ösztönével s az anyagi érdekkel. Tuczatszámra foglaltak
                  helyet emlékezetében oly nők, kik az erény és kötelesség parancsait lábbal
                  taposták csupán élvvágyból vagy haszonlesésből, s nem akadt köztük egy is, kinek
                  botlása csak egy ne­mesebb, de megtévedt lélek ballépésének lett volna
                  következése. E körök hatása alatt Anatole rövid idő mulva azon végletbe esett mely
                  rosszul magyarázott méltányosságból túlkönnyen kész kimenteni a könnyelműséget.
                  Tapasztalása azt mutatta, hogy az anyagi érdek oly hatalmas szereplő a női
                  tévedésekben s oly diadalhoz szokott ellensége a női erénynek, hogy hajlandó volt
                  Hermancet szinte teljesen kimenteni és bukását kizárólag a sors rovására irni. E
                  felfogás, saját laza erkölcsi nézetei által támogatva, csakhamar a materialismus
                  azon kietlen nemének veté karjaiba, mely minden erkölcsi elemet nélkülözhetni vél
                  okoskodásaiban; s Anatole elméjében két évvel utóbb a női becsület már oly benső,
                  okszerű kapcsolatban állt az élet financiális oldalával, hogy azt hiszem, ha
                  mathematikus lett volna, okvetlenül feltalált volna egy algebrai formulát a - női
                  erény kifejezésére.</p>
               <p>De e végletbe csak nehány évvel utóbb sodorták sivár tapasztalatai. Most szerelmi
                  csalódása elfogulttá tette azon nő iránt, kit nem a szív, hanem csak a humanitás
                  álláspontjáról lehetett igazságosan megitélni. Anatole meggyűlölte és megvetette a
                  leányt, ki midőn szerelmét czini­kus módon felhasználta vágyai kielégítésére,
                  pirulni kényszeríté legszentebb érzelmei felett. Az ifjú szerelmében megcsalatva s
                  becsületérzésében meggyalázva érzé magát s Hermanceban saját szégyenének
                  megtestesülését látta. Betegsége alatt nehányszor, midőn magához térve gyakran
                  visszatérő paroxismusából, Hermancet ágya mellett pillantá meg, oly
                  szenvedélyesen, a gyűlölet és utálat oly félreismerhetlen kitörésével parancsolá
                  ki a leányt a szobából, hogy az utóbb csak olyankor mert bejönni egykori kedvesét
                  ápolni, midőn ez mélyen aludt vagy midőn a láz megfosztá eszméletétől.</p>
               <p>Anatole lelkére mély, átalakító hatással voltak ez események. A gyönge szív ily
                  csapás által lesújtva, gyakran sohasem képes többé felemelkedni, egy passiv jellem
                  ily szenvedések után csak arra jó, hogy emlékoszlopául szolgáljon szerelmese
                  hitványságának. Anatolet a sors e csapása oly érzékenyen érte, hogy az elkeseredés
                  első perczében fegyvert emelt önmaga ellen, s idegrendszere nem állván ki e
                  megrázkódást, veszélyes kórnak esett martalékául, - de midőn ez elmult, erőszakos
                  reakcziót idézett elő lelkében.</p>
               <p>Nem láttam még embert, ki tizenhat éves korában mélyebb megvetéssel viseltetett
                  volna a nők iránt, s kinek ezt kevésbbé lehetett volna hibául felróni, mint
                  Anatolenak. Nem bűne, szeren­csétlensége volt ez neki. Testben és lélekben ép,
                  erőteljes ifjú volt, fogékony minden szép és nemes iránt, szívvel, mely szeretni,
                  lélekkel, mely lelkesülni tud, s a jellem feltétlen szeplőt­len­ségével, mely a
                  legszebb reményekre jogosított a férfi iránt: midőn balvégzete oly nő kar­­jaiba
                  sodorta, kinél a szerelem csak palástjául szolgált az érzékiségnek. Azt hiszem,
                  szívünk kincseit alig pazarolhatjuk el hálátlanabbul, mint, ha tizenhat éves
                  korunk tiszta érzelmét oly szerelem oltárára hozzuk áldozatul, melynek csak -
                  segédpapjai lehetünk. Alig van valami, a mi oly mérvben megfoszthat egy fiatal
                  lelket ártatlanságának és költészetének zománczától, mint az oly nő, ki azt
                  szerelme segélyével cselekszi. Anatole a fiatal szív első fellángolásával szerette
                  Hermancet. Ez viszonzá <hi>vágyait</hi>, de nem tudta viszonozni <hi>érzelmeit</hi>. Míg Anatole egy ifjú szív öntudatlan
                  lelkesülésével borult ideálja lábaihoz, ez őt egy buja nő mohó élvvágyával ölelte
                  keblére.</p>
               <p>Úgy hiszem, misem szolgálhat annyira egy fiatal szívnek demoralizácziójára, mint,
                  ha oly nőt szeretünk, kit becsülni nem tudunk; s e pusztitó hatást még
                  qualifikálta Anatolenál azon tudat, hogy Hermance, amióta csak szerette, <hi>kezdet óta</hi> érdemetlen volt szerelmére. Szerelmesünk
                  bukásában gyakran még vigaszunkra szolgálhat egy szebb idő emléke, midőn még
                  tiszta volt és méltó szerelmünkre. Anatolenak még e szomorú vigasz sem jutott
                  osztályrészül. Kedvese nem szerette soha, s már megvetést érdemelt akkor is, midőn
                  először vallá be neki szerelmét. Ekként az egyetlen érzelem, mely lelkén
                  uralkodott, a megvetés emésztő érzése volt kedvese iránt. Nem talált Hermancenak
                  sem jelenében sem multjában semmit, a mi jogczímül szol­gálhatott volna
                  becsülésének, nem gondolt saját tapasztalatlanságára, mely nem látta meg azt, a mi
                  oly könnyen meg volt látható, szíve fájdalmában nem hallgatott az észre, mely
                  annyi enyhítő körülményt tudott a leány mellett felhozni, s azt feltétlenül
                  elitélte, sőt irtózott tőle. A tapasztalatlanság szokásaként generalizálni kezdte
                  véleményeit; s így a tiszta lelkű, nemes gondolkodású, minden gyanakvástól idegen,
                  őszinte kedélyű ifjú rövid idő mulva annyira jutott, hogy a szerelem azon nemén
                  kívül, melyre Hermance megtanítá, az összes nőnem számára csak egy érzelem maradt
                  lelkében: a megvetés.</p>
               <p>Ugyanazon ifjú, ki két hónap előtt megesküdött volna egy kitartott nő
                  tisztaságára, most minden nőben a gyalázat és hűtlenség egy-egy papnőjét vélte
                  feltalálni.</p>
               <p>Ez indokolatlan, és csakis egy tizenhatéves elme éretlensége által menthető
                  megvetés a nőnem iránt azonban azt eredményezé, hogy Anatole gyorsabban heverte ki
                  szenvedéseit, mint bírta volna különben. Nehány hónappal azután, hogy betegségéből
                  kiépült, az ifjú visszanyerte előbbi életkedvét és elevenségét; de a költészet
                  azon isteni hímpora, mely az ártatlan kedélyt befedi, örökre le volt pusztítva
                  lelkéről. Anatole ismét az előbbi víg, mulatni szerető ifjú lett, de vígságán
                  félreismerhetlen volt bizonyos keserűség, s kedélyét érdesebbé tették azon
                  emész­tő érzések és lesújtó tapasztalások, melyeket az ifjú lélek nem birt nagy
                  veszteségek nélkül elviselni.</p>
               <p>Betegségéből felgyógyulván Anatole rögtön elhagyá Cotinék házát, kikről csak
                  nehány év múlva hallánk hírt és pedig azt, hogy Hermance anyja, a most már özvegy
                  Cotinné kiséretében Litvániába ment letelepedni egy gazdag orosz földesúrhoz.</p>
               <p>Midőn Anatole a Cotin-családtól elköltözött, bátyja beleegyezésével együtt
                  fogadtunk szállást s önállóan rendeztük be magunkat. Én, megvallom, bár egy évvel
                  idősebb valék nálánál, nem minden aggodalom nélkül határoztam el magamat az önálló
                  életmódra, melyben tetteinkért csak magunknak vagyunk felelősek, de melyben a
                  felügyeletet is magunknak kell vinnünk ön­magunk felett. Anatole azonban eloszlatá
                  aggodalmaimat, s oly csábító színekben festé le ne­kem a független életet, melyben
                  azért, amivé leszünk, csupán önmagunknak tartozunk köszönettel vagy
                  szemrehányással, hogy mindketten azon büszke örömmel kezdtük az új életet, mely a
                  gyermek lelkét eltölti, midőn olyasmit tesz, a miről azt hiszi, hogy közelebb
                  hozza a férfihoz.</p>
               <p>Tanulás és mulatság közt folytak napjaink, s azon kisded bizalmas körnek, mely
                  kollégiumi társaink közül körülöttünk alakult, mindkettőben Anatole volt vezére,
                  hangadója. Nem láttam még ifjút, kiben ily korán ily határozottan nyilatkozott
                  volna az emberi természet két uralkodó iránya: a tett- és élvezetvágy. A tettek
                  mezejét e korban ránk nézve tanulmányaink képvi­sel­ték; s e tekintetben Anatole
                  vala példányképünk. Nem volt ő a kollégium legjobb növendéke, mert ehhez nemcsak
                  tanulási kedv és képesség, hanem igen gyakran igénytelen engedelmes­ség, és más,
                  eredményeikben problematikus becsű tulajdonok is szükségesek; de ő tanult és
                  tudott köztünk legtöbbet az iskola rendes tantárgyain kívül; ő volt köztünk az
                  egyetlen, kinek türelme vala Páris főbb hírlapjainak minden czikkét elolvasni, s
                  kinek a politikai életben már véleményei valának; ő tudott már okoskodni és
                  kételkedni, midőn társainak túlnyomó része még vakon esküdött a mester
                  szavára.</p>
               <p>Ép ily, vagy tán még nagyobb mértékben vezéröknek ismerték őt társai, midőn
                  mulatságról vala szó. Mindnyájan tapasztalatlan ifjak, szinte gyermekek valánk
                  még, kik mindaddig szülői vagy nevelői felügyelet alatt álltunk; neki tizenhét
                  éves korában már múltja volt - társai szemében. Ez bizonyos fölényt adott neki
                  barátai felett, melynek jó következése az volt, hogy a bor és kártya örömei
                  körünkben soha meg nem fészkelték magokat.</p>
               <p>Kevésbé előnyös volt talán azon hatás, melyet Anatole más tekintetben gyakorolt
                  társaira. Ő volt köztünk az egyetlen, kinek már «viszonya» vala. Hermance
                  történetének részleteit ugyan csak én ismertem, de a többiek is tudtak annyit,
                  hogy egy «szélesebb körökben ismert» nőnek volt kedvese, s a mi fő, oly kedvese,
                  kiért ama nő egy másik férfit megcsalt; s e tudat bizonyos nymbussal vette körül
                  Anatolet társai között, kik közől a legidősebb tizenkilencz éves volt, s kik
                  szerelem dolgában még alig haladtak tovább, mint, hogy a Théâtre lyrique vagy
                  Odéon harmadik emeletéről ábrándoztak Thália egyik-másik papnője után, a mi rendes
                  foglalkozását képezi a tizennyolcz éves siheder tanulóknak.</p>
               <p>Ama routin, melyet a hamar érett ifjú Hermance társaságában sajátított el, mely
                  azonban ter­mé­sze­tesen csakis társainak ifjúi ügyetlensége mellett tűnt fel
                  ügyességnek, nagyban imponált a kis társaságnak. Mindenki őt vette példányképül,
                  tőle kért tanácsot, s miután segélyével egynek-kettőnek sikerült egy kis grisette
                  szerelmére szert tennie, Anatolet az egész collégium valóságos Don Juanként
                  tisztelte.</p>
               <p>Eleinte azt hittem, hogy szerelmi csalódása után kerülni fogja a nőket; de nem úgy
                  történt. Hermanceban megveté az összes nőnemet, de nem tudott róla lemondani.
                  Hermanceszal való viszonya, épen minősége által, annyira hozzászoktatá lelkét a
                  kicsapongás gondolatához, hogy az ifjúi kor bátortalansága úgyszólván egy csapásra
                  elmúlt belőle, és eloszlatá azon elfogult­ságot, melyből tapasztalatlan kedélyben
                  a nők iránti tisztelet származik. Nem becsülte a nőket, de élvezni akarta. S ama
                  tudat, hogy tizenhat éves korában, midőn a nők legtöbb embert még gyermekszámba
                  vesznek, őt már egy szép nő önkényt kedvesévé választá, s társainak nagy
                  vé­leménye, kik asszonyi dolgokban őt valóságos orákulumnak tekintették, támogatva
                  termé­sze­ti hajlamai által, melyek ellenállhatatlanul vonták a női társasághoz,
                  Anatoleba annyi merészsé­get s oly önbizalmat öntenek, hogy rövid idő múlva már
                  oly körökben kezdett forgolódni, melyek társaira nézve még a jámbor óhajtások
                  világába tartoztak.</p>
               <p>Könnyen elképzelhető, hogy ez épen nem vált barátomnak hasznára. Ugyanazon
                  előnyök, melyek őt társai szemében irígység tárgyává tették, csakhamar oly
                  viszonyokba sodorták, melyek mindenre inkább szolgálhattak, mintsem azon káros
                  hatás ellensúlyozására, melyet Hermance esete gyakorolt a mélyen érezni tudó
                  ifjúra.</p>
               <p>Azon ellentét, melyet Anatole jellemében egyrészt nemes érzelmei, élénk
                  becsületérzése s szivének ritka fogékonysága a mély és komoly érzelmekre, képeztek
                  Hermance bukása folytán meghasonlott kedélyével, erkölcsi elveinek lazaságával a
                  közönséges asszonyi dolgokban, s azon aggodalommal minden mélyebb érzelemtől, mely
                  szerelmi csalódásának következménye vala: az ifjú modorán is meglepő bizarrságban
                  nyilatkozott. Anatole képes volt a legneme­­­sebb­re, midőn szívétől vette az
                  utasítást; de midőn szíve nem volt a játékban, annyi felületes könnyűséget, annyi
                  frivolitást tudott kifejteni, mely párosulva korának természetes félszeg­ségeivel,
                  oly sajátságos jellemet adott az ifjú társalgásának s egész magaviseletének, hogy
                  nem egy routinirt, világedzett nő tekintete megakadt a fiatal tanulón, ki korában
                  szokatlan merészséggel tudott magánál idősebb nőket szóval és tettel sarokba
                  szorítani, de viszont maga is fülig pirult, ha egy szép asszony erősen szemügyre
                  vette.</p>
               <p>Vajjon fessem-e önnek részletesen azon életmódot, melyben egy harminczéves nő a
                  másiknak kezébe adja az ifjút, kit merészsége és tapasztalatlansága kettőzött
                  könnyűséggel visz a kaczérság kivetett hálójába, - melyben egy tizennyolcz éves
                  ifjú megtanulja a házasságtörést a lelkiismeret minden scrupulusai nélkül,
                  megtanul nyugodtan szemébe nézni a férjnek, kinek becsületében gázolt; megtanul
                  szerelmet hazudni válaszul oly szerelmi biztosításokra, melyek csak az illem
                  kedveért adattak; belegyakorolja magát az érzelem minden szójárásába, minden
                  hangjába, a hanglétra minden fokán végig, a kétségbeesés mély bassusától fel a
                  boldogságával kaczérkodó szerelem vidám sopránjáig, - a nélkül hogy egy parányit
                  is érezne belőle; elsa­játítja magának az élvezetvágy azon conventionális nyelvét,
                  mely meghamisítja a szavak becsületes értelmét a külszín kedveért; s végre,
                  hétköznapi használatra alkot magának oly erkölcstant, melynek csak ruganyosságából
                  vonhat hasznot: hogy azt, a mit így magánál tapasztaltabb és romlottabb nőktől
                  eltanult, megkisértse másokra alkalmazni, hogy a harmincz éves asszonyoktól
                  elsajátított fogásokkal tizenhatéves leányok csábitására adja magát, - fessem-e
                  részletesen azon fokozatos processust, melylyel az erkölcstelenség egy fiatal
                  lelket annyira átalakít, hogy apostolává lehessen?</p>
               <p>Anatole is faragott magának ily «erkölcstant» házi használatra, mely a realismus
                  meztelen elvein alapult s ethikai szempontból beillett volna a valódi morál
                  paródiájának. <hi>«Élvezni mindazt, a mi másnak aránytalan
                     megkárosítása nélkül élvezhető»</hi>, - volt ez erkölcstan alap­elve; melynek
                  kellő méltánylására azonban hozzá kell tennem, miszerint egy gyanútlan férjet
                  megcsalni, kivel előbb semmiféle bensőbb viszonyban nem állt, vagy egy fiatal
                  leányt el­csábítani, ki «körülményei által mintegy prsedestinálva volt e sorsra» -
                  nem tartozott «mások aránytalan megkárosításai» közé. E veszedelmes morál mellett
                  csak mély becsületérzésének köszönheté Anatole, ha oly tettekre nem vetemedett,
                  melyek csak a «jellemtelenség» nevével jelölhetők meg találólag; s ha daczára
                  annak, hogy ez irányban elkövetett mindent, a mi tőle kitelt, nem kellett pirulnia
                  a becsület itélő széke előtt; mely azonban, ne feledjük, a mai társadalomban más
                  codex szerint itél, mint a morál törvényszéke. Számos kisebb-nagyobb viszonyaiban
                  sohasem áldozott fel magának oly nőt, vagy nem fogadta el olyannak áldozatát, kit
                  szerelme «előreláthatólag» szerencsétlenné teendett; sohasem igért házasságot
                  nőnek, kinél csak mulékony örömeket keresett; s az ifjú, ki irigylendő hidegvérrel
                  tudott szemébe nézni a férjnek, kinek neje nehány pillanat előtt karjaiban hevert,
                  habozást nem ismerő határozott­sággal utasítá vissza egykor egy tanárának, ki őt
                  megkedvelve házához hitta, és feltétlen bizalmával tünteté ki, nejét, ki
                  szellemtelen unatkozásában a férje gyanujától ment ifjút vétkes szerelmének
                  társává akarta tenni.</p>
               <p>Éveken át folytatta Anatole ez önfeledt életet. Óvakodó volt ott, a hol szíve
                  számára veszélyt sejthetett, de annál nagyobb gondatlansággal kereste és űzte a
                  szerelem azon könnyebb nemét, mely időtöltésül szolgálhat, a nélkül hogy a szív
                  belevonatnék a játékba. De ily élet, ily korban, - van-e nagyobb veszedelem egy
                  ifjúra nézve?</p>
               <p>Még alig tölté be huszadik tavaszát, s azon cynikus könnyelműség, azon szinte
                  rendszerré vált erkölcstelenség, mely csak a kicsapongás czéljainak szolgált, s
                  azon szerencse, mely Anatolet a nők mellett soha el nem hagyta, már-már azon útra
                  terelték, melyen a léha kéjenczek terem­nek: midőn a véletlen egy új ismeretségbe
                  sodorta, teljesen különbözőbe azoktól, melyeket lelke nagy romlására négy éven át
                  kultivált.</p>
               
            </div>
            <div type="chapter">
               <head>VI.</head>
               <p>Hélène egy vasuti hivatalnok leánya volt. Szép és ártatlan, korra nézve három
                  évvel, lélekben egy fél századdal ifjabb Anatolenál, valóságos gyermek hozzá,
                  valóságos angyal azon nőkhöz képest, kiknek karján Anatole eddigi tapasztalásait
                  szerezte. De Anatole sokkal elfogultabb szemmel nézett minden nőt, semhogy e
                  különbséget észrevette volna. A leány szép volt, s egy ártatlan kedély jóhiszemű
                  nyiltságával közeledett feléje. A ki a nőket megveti, a nélkül, hogy kerülni
                  tudná, többnyire oda jut, hogy már beszélni sem képes fiatal nővel a nélkül, hogy
                  ne udvaroljon neki. Igy járt Anatole is. Midőn előszöri találkozásuk alkalmával
                  egy negyed órára egyedül maradt Hélènenel, - tagjával azon nemnek, melyet
                  megvetett, s a mi több, oly tagjá­val, ki előtte szemét lesüté s nem tudta a
                  társalgást megkezdeni, - nem jutott eszébe semmi, a miről e gyermekkel
                  beszélhessen; elkezdett tehát neki szépségeket mondani, általános fráziso­kat,
                  melyek személy- és égaljkülönbség nélkül a világ minden zugában alkalmazhatók. Nem
                  tudom, észrevette-e más is, de én úgy tapasztaltam, hogy sok esetben, fiatal férfi
                  és nő közt, azon modor, melyben megismerkednek, azon hang, mely ismerkedésük
                  alkalmával első társal­gásukon uralkodik, irányadólag hat későbbi ismeretségök
                  egész folyamára. Oly nővel, kivel első találkozásuk alkalmával Mozartról s
                  Beethovenről beszélgettek, második találkozásnál könnyebben fognak Mayerbeerről s
                  Wagnerről, mintsem bálról vagy futtatásról beszélni. Anatole, ki első ízben a
                  banálissá vált bókok tárházát üríté ki Hélène előtt, kinek tapaszta­lat­lan lelke
                  készpénz gyanánt fogadta minden szavát; midőn másodszor találkozott a leánynyal,
                  ki oly élénk örömmel nyujtá kezet a látogatónak, mintha már alig győzte volna
                  várni azt, ki oly szép dolgokat mondott volt neki, - Anatole úgy érzé, hogy
                  lehetetlen másról beszélnie mint azon thémáról, mely először közelítette őket
                  egymáshoz. Nem akarata ellenére, - mert Anatolenak már volt annyi «iskolája», hogy
                  szerelem nélkül is tudjon udvarolni, - de akarat nélkül, önkénytelenül udvarolni
                  kezdett az ártatlan gyermeknek.</p>
               <p>Hélène atyja egész napját irodájában tölté; anyja végtelen jó, de végtelen együgyű
                  teremtés volt, ki leányát imádta s a világért sem tudott volna ellenére tenni, és
                  így, midőn észrevette, hogy gyermeke mily türelmetlenül számolja a perczeket azon
                  óráig, melyben Anatole eljönni igérkezett, nemcsak hogy véget vetni nem igyekezett
                  ez ismeretségnek egy siheder egyetemi tanulóval, melynek jó vége alig lehetett,
                  hanem még tőle telhetőleg előmozdítá a viszony fejlődését. A leány szép volt,
                  vonzódott hozzá, s Anatole látogatásai mind gyakoriabbakká lettek.</p>
               <p>Nehány hét mulva Anatole láthatta, hogy szerettetik. Ő maga nem szerette a leányt,
                  de vonzal­mat érzett iránta, minőt e kedves gyermek iránt nem érezni lehetetlen
                  volt; és tetszett neki az, a mit még nem volt alkalma látnia: egy ártatlan szív
                  szerelme. Hermanceszal való viszonya kez­detén nem egyszer önmagát kapta rajta
                  Anatole, hogy - elpirult ügyesebb és józanabb kedvese előtt; most mást látott
                  pirulni maga előtt. Az ártatlan gyermek, ki még önmagának sem tudott számot adni
                  érzelmeiről, kinek szíve önkénytelenül dobogott, midőn Anatolera gondolt; midőn ez
                  jött vagy ment, midőn egy vagy más szót ejtett előtte, mely a szív hangján volt
                  vagy lehetett mondva, gyakran elpirult és földre süté nagy kék szemét, mint -
                  minden tizenhét éves tapasztalatlan leányka. Ez előtte új látvány ellenállhatlan
                  hatással volt Anatolera, s ő élvezte azt, nem mint szerető kedves, hanem mint
                  műértő gourmand.</p>
               <p>Fiatal nőnek alig van erősebb fegyvere a pirulásnál, ha forrása az ártatlanság, s
                  Anatole min­den­napos lett Hélène szüleinek házánál. Ily viszonyban az egyik lépés
                  önkénytelenül követi a másikat, Anatole mind hevesebben ostromolni kezdé Hélènet,
                  s egy biztos pillanatban, midőn a mama a harmadik szobában talált magának valami
                  tennivalót, elcsattant az első csók, mely­től Hélène úgy remegett, mint valami
                  veszélytől, melynek félelmes voltát csak növeli az, hogy kiterjedését nem
                  ismerjük.</p>
               <p>Hélène úgy tapasztalta, hogy az első csóknak nem volt semmi rossz következése, a
                  mama rosszul alkalmazott diskrétióval néha akár egy órára is magokra hagyta a
                  fiatalokat, s nehány hónapi ismeretség után Hélène már minden pirulás nélkül
                  nyujtá kedvesének csókra piczi ajkát, midőn az ajtó a távozó gondviselés háta
                  megett bezáródott. Hála a mama jóságának, Anatole órákhosszat térdelhetett kedvese
                  előtt, gyönyörködve a fiatal leánynak szerelemtől ragyogó szépségében, s az ifjú
                  pár oly jól beletalálta magát e helyzetbe, hogy nemsokára Hélène, a mint egyedül
                  maradtak, szó nélkül ölébe ugrott kedvesének s átölelte őt, ajkairól színi azon
                  édes mérget, melynek veszélytelenségéről már meg volt győződve.</p>
               <p>Egy ily délután, midőn a mama ismét nem volt otthon s Anatole nehány órát együtt
                  töltött kedvesével, egy rút gondolat villant meg lelkében. Eddig terv és szándék
                  nélkül bolondította a leányt csupán azon okból, mert az «hagyta magát»
                  bolondíttatni, most, midőn ajk ajkon, szív szíven, keblére ölelve tartá az angyali
                  teremtést, elhatárzá őt vágyainak feláldozni.</p>
               <p>Nem akarom menteni barátomat. Ocsmány volt e gondolat, s a mód, melyen valósítása
                  elő­készíttetett, a jellemtelenséggel határos, de gondolja ön magát Anatole
                  helyzetébe, a mint ölében érzé e bájoló gyermeket, kinek minden szava, tekintete,
                  minden csókja szerelmet le­helt, - gondolja meg, mennyire kitéptek lelkéből
                  Hermance és utóbbi viszonyai minden neme­sebb erkölcsi felfogást, mennyire
                  meggyűlöltették vele saját nemöket, mily lélekállapotba taszíták, midőn saját
                  vágyaiknak feláldozták, és fog mentséget találni szerencsétlen barátom
                  számára.</p>
               <p>Nem tudom minő eszmék fordultak meg e pillanatban Anatole agyában, meglehet, hogy
                  meg­villant lelkében a bosszú gondolata is, tanácsolva neki, hogy adja vissza
                  Hélèneben a nőknek azt, a mit első kedvese rajta vétkezett; - elég az ahoz, hogy e
                  percztől fogva Anatole rendsze­resen kezdé ostromolni Hélènet, nem szerelemmel,
                  hanem azon szenvedélylyel, mely tervei végrehajtásában néha makacsabb még a
                  szerelemnél is.</p>
               <p>A körülmények végzetesen kezére dolgoztak Anatolenak. Hélène anyja azon nők közé
                  tartozott, kik míg maguk az erénynek s ártatlanságnak majdnem idylli magaslatán
                  állnak, ritkán nevelnek a társadalomnak mást, mint minden botlásra képes tagokat.
                  Azon tulajdonok közől, melyek az «anya» névnek valódi értelmét megadják, csak
                  kettő volt meg benne: a határ­talan szeretet gyermeke iránt, s a szív feltétlen
                  jósága. Misem állt távolabb tőle, mint azon szigor, mely ép úgy kötelessége az
                  anyának, mint a szeretet. Nem volt képes irányt adni gyer­mekének, ki a közönséges
                  morál banális szabályain kívül alig nyert más tanácsokat anyjától, mint
                  közmondásokba foglalt életbölcseséget; nem volt képes kijelölni azon határt,
                  melyen túl fiatal leány életében a gyermek ártatlan mulatságai megszünnek, s a nő
                  botlásai kezdődnek. Gyanútlan lelke még a legmindennapibb óvatosságra sem gondolt,
                  s pusztán szíve jóságától indíttatva teljes szabadságot engedett Hélènenek, nem
                  gondolva meg, hogy e szabadságot Anatole fogja felhasználni.</p>
               <p>És Anatole lelkiismeretlenül visszaélt az anya végzetes jóságával, s a gyermek
                  tapasztalat­lanságával. Elkezdte csábítani a leányt «a művészet minden szabályai
                  szerint», számító kitartással igyekezett aláásni jobb érzelmeit; s Hélène szépsége
                  saját könnyelműsége által elragadtatva, a körülmények kedvezése által támogatva,
                  csakhamar annyira vitte a dolgot, hogy úgy látszott, mintha Hélène természetében
                  már csak egy érzelem uralkodnék kizáró hata­lommal: a szerelem.</p>
               <p>Anatole végre elérkezettnek vélte az időt fáradságának gyümölcseit szedhetni.</p>
               <p>Egy alkalommal, midőn ismét magokra maradtak, Anatole a helyett, hogy kedvese
                  lábaihoz üljön, vagy őt ölébe ültesse, komor képpel felkelt s szemét meredten maga
                  elé szegezve hosszú léptekkel kezdett fel s alá járni a szobában.</p>
               <p>Hélène bámulva nézett reá s okát tudakolta viseletének.</p>
               <p>Anatole mogorván hallgatott.</p>
               <p>Hélène hozzá ment, karjába ölté karját s úgy kérdé, mi baja.</p>
               <p>Anatole kitérőleg felelt.</p>
               <p>Hélène kedvese nyaka köré fonta karjait, szemébe nézett aggódó tekintetével s úgy
                  tudakolta, mi bántja, hogy Anatole tanácsosnak látta megszólalni. Felhordott egy
                  sereg apróságot, oly semmiségeket, minők szerelmesek közt naponként előfordulnak,
                  s melyek szerinte azt bizo­nyí­ták, hogy Hélène őt nem szereti; elkezdett
                  deklamálni a nők hűtlenségéről, Hélène kaczér­ságáról s oly vádakkal illette a
                  szegény leányt, melyeknek valótlanságáról maga volt legjobban meggyőződve. Hélène
                  eleinte bámulva mereszté nagy szemét kedvesére, aztán midőn meg­győződött róla,
                  hogy Anatole mindezt komolyan mondja, midőn azt hallá, hogy hűtlenséggel,
                  kaczérsággal vádolja őt, ki egyedül benne és általa élt, kinek egész élete csak
                  egy nagy szerel­mi fohász volt az ifjúhoz intézve, zokogva veté magát egy
                  karszékbe.</p>
               <p>- Oh, - kiálta fel Anatole keserű gúnnyal, megállva áldozata előtt, - könnyek!
                  régi eszköz, csak más fegyvere a kaczérságnak! Azt hiszed, nem látok e könnyeken
                  át lelkedbe, - nem látom benne csalfaságodat?</p>
               <p>- Anatole, - rebegé a szegény gyermek, - ne ölj meg! Tudod, hogy szeretlek, hogy
                  imádlak!</p>
               <p>- Azt be is kellene bizonyítani, mondá tompa hangon az ifjú, megállva a szoba
                  közepén s egy félig lángoló, félig szenvedő tekintetet vetett a leányra.</p>
               <p>Hélène bizalmat, szerelmet látva e tekintetben, felugrott a karszékből s
                  Anatolehoz rohanva, keblére veté magát, felkiáltva: de hát mivel bizonyítsam
                  be?</p>
               <p>- Mivel? - ismétlé gépiesen Anatole, aztán villámgyorsan felragadva a leányt a
                  pamlag felé vonszolá.</p>
               <p>- Mit akarsz, Anatole? - sikoltott Hélène megrémülve.</p>
               <p>Anatolenak nem volt szüksége szóval felelni e kérdésre. Vérben forgó szemei,
                  idegeinek lázas remegése s azon erőszakos gyorsaság, melylyel kedvesét a pamlagra
                  vonni igyekezett, egy pillanat alatt megnyiták Hélène szemeit.</p>
               <p>Hélène már kicsinált dolognak tartá, hogy menyasszonya Anatolenak, a csábító
                  minden mér­ges szavának hátterét egy hosszú élet boldogsága képezte volt, s e
                  legitim boldogság rovására és nem annyira reményében, mint biztosságának
                  öntudatában feledkezett volt meg a szegény leány annyiszor szavairól, - de most,
                  midőn kedvesét képéből kikelve látta magára rohanni s érzé homlokán vad kéjt
                  lehellő csókját, - most egy pillanat alatt átlátta gyöngeségét, s azon gondolat,
                  hogy el van veszve, és pedig el van veszve önvétkéből, megfosztá eszméletétől.</p>
               <p>Anatole nem találva ellenállásra, vérszomjas vadként veté magát prédájára, s
                  karjába ragadta ájult kedvesét.</p>
               <p>Egyszerre megállt. Most vette csak észre, hogy Hélène elájult.</p>
               <p>Ez megzavarta minden számítását.</p>
               <p>Felhasználni az önkivület tehetetlen perczeit egy gyönge nőnél, tolvajként lopni
                  meg szerel­mét, - ez ellenkezett büszkeségével, s tán ellenkezett hiuságával
                  is.</p>
               <p>- Nem, - kiálta fel magában bosszusan, - ne mondja rólam, hogy visszaéltem
                  ájulásával. Meg akarlak rabolni, igen, de nyilt harczban, melyben szenvedélyem s
                  szerelmed győzze le erénye­det, nem orv módon, mint a tolvaj!</p>
               <p>A pamlagra fekteté az eszméletlen leányt s maga a szoba másik végében egy
                  karszékbe veté magát, hideg kezébe nyugtatva forró homlokát.</p>
               <p>Végre Hélène magához tért. Midőn egyedül találta magát s érzékeit összeszedheté,
                  meg­könnyeb­bült lélekkel tekintett körül; s a mint Anatolet kezeibe rejtett
                  arczczal ülni látta a szoba másik oldalán, első gondolata volt, hogy kedvese
                  könyörületének köszönheti e kimé­letet.</p>
               <p>- Anatole, - rebegé hálás hangon, - köszönet, köszönet!</p>
               <p>Az ifjú hozzá ment.</p>
               <p>- Úgye, nem bántasz többé? - kérdé a leány, kezét megragadva.</p>
               <p>- «Bántani?» Nem! De megállj, Hélène. Azelőtt, midőn eszmélet nélkül láttalak itt
                  feküdni, visszavonultam. Most itt vagyok ismét. Be kell bizonyítanod, hogy
                  szeretsz!</p>
               <p>- Az istenért, Anatole...</p>
               <p>- Hallgass rám, Hélène, - szólt Anatole erőltetett nyugalommal. - Anyádat hallom
                  jönni. Most tudod, mit kivánok tőled szerelmed bizonyságául. Holnap eljövök és -
                  nemde szerelmem...?</p>
               <p>- Nem, soha! - kiálta fel a leány fájdalommal.</p>
               <p>- Hélène! Sohsem hallottál még esküdni. De most esküszöm neked becsületszavamra,
                  hogy, ha holnap igent nem mondasz, sohsem látsz többé ebben az életben!</p>
               <p>Hélène szólni akart, de anyja belépett.</p>
               <p>Félóra mulva Anatole eltávozott, a győzelem biztos reményével lelkében. Midőn
                  útközben el­gondolá Hélène szerelmének nagyságát, midőn visszaidézte lelkébe a
                  csábítás azon lelki­ismeretlen eszközeit, melyekkel hónapok óta aláásta a leány
                  lelkének nemesebb érzelmeit, - lehetetlennek tartá, hogy győzelme biztos ne
                  legyen.</p>
               <p>Másnap, igéretéhez képest elment.</p>
               
            </div>
            <div type="chapter">
               <head>VII.</head>
               <p>Anatole megdöbbent, midőn Hélènet megpillantá. E virágzó arcz sápadt volt, mint a
                  viasz, szép lelkes szemei a könnyektől ki valának veresedve, tekintetök
                  elvesztette üde lángját, vonásai el valának torzulva; Hélène úgy nézett ki, mintha
                  hosszú, veszélyes betegségből kelt volna fel, melyben fájdalmas küzdelmet kellett
                  kiállnia a kór szenvedéseivel.</p>
               <p>A szegény leány egész éjjel nem hunyta volt be szemét. Lelke egy borzasztó
                  küzdelemnek esett martalékul, egyszerre a legerőszakosabb érzelmek elkeseredett
                  harcza dulta fel e kedélyt, mely eddig csendes életörömnél s ártatlan boldogságnál
                  egyebet nem ismert.</p>
               <p>Anatole elnyomta megdöbbenését s gyöngéden megfogta kedvese kezét, érzelmes hangon
                  kérdé:</p>
               <p>- Nos, Hélène?</p>
               <p>A leány teste minden ízében remegett, arczát halotti halványság lepte el s
                  elfojtott, alig hallható hangon rebegé:</p>
               <p>- Igen!</p>
               <p>Anatole a diadal örömével tárta ki karjait, hogy keblére ölelje kedvesét, de a
                  leány elfordult tőle s székébe omolva szívszaggató könnyekben tört ki.</p>
               <p>Anatole visszadöbbent e látvány elől.</p>
               <p>Tegnap, midőn váratlanul megtámadta, s akarata ellenére kényszeríteni akarta,
                  természetesnek találta, hogy ez fájt neki, s hogy könnyekre fakadt. Ma, midőn
                  késznek nyilatkozott teljesíteni kivánatát - ma meglepte Anatolet azon fájdalom,
                  mely Hélène minden vonásából, minden hangjából hozzá szólt.</p>
               <p>Első pillanatban <hi>nem értette meg</hi> Hélène szenvedését.</p>
               <p>A szó, melyet a szerencsétlen gyermek kiejtett, szerelme legyőzhetlen hatalmát
                  hirdeté; de sápadt arcza s megtört tekintete kiáltó szemrehányást fejeztek ki, és
                  zokogásának szakadozott hangjai mintha lelkének gyilkosát vádolták volna.</p>
               <p>Anatole látta, hogy Hélène szereti őt ellenállhatlan szenvedélylyel, látta, hogy
                  kész feláldozni szerelmeért ártatlanságát, de hogy kétségbeesik az áldozat
                  nagysága felett.</p>
               <p>Az erény halálos kínjai valának ezek, mely elszánta magát az öngyilkolásra.</p>
               <p>Most már megérté Anatole kedvese fájdalmát. Lelkében egyszerre megszólalt egy jobb
                  hang, s természetének eredeti nemessége kétségbeesett harczba keveredett azon
                  erkölcsi cynismussal, azon frivol életnézetekkel, melyeket szentségtelen kezek
                  csempésztek beléje.</p>
               <p>A küzdelem rövid volt, de szenvedélyes és elhatározó.</p>
               <p>Nehány pillanat mulva Anatole térden állva kért bocsánatot kedvesétől, s midőn
                  szavát vissza­adta neki, Hélène újjászületve a boldogságtól borult keblére s
                  zokogott, - de e zokogás nem többé a kétségbeesés vergődése, hanem egy terhétől
                  megszabadult lélek megkönnyebbülése volt.</p>
               <p>E jelenet forduló pontot képezett Anatole életében.</p>
               <p>E pillanattól fogva megváltoztatá Hélène iránti magaviseletét. A leány
                  önkénytelenül tartóz­kodóbb lett iránta e végzetes percz óta, s ő szintén
                  visszavonult az illem korlátai közé. A bizalmasságnak azon veszélyes neme, mely a
                  szegény leányt az örvény szélére sodorta, többé vissza nem tért. Anatole s Hélène,
                  mintha összebeszéltek volna, egyszerre megváltoztak. Anatole, midőn bucsúzott,
                  csak kedvese homlokát érinté ajkával, s Hélène többé a világért sem tudott volna
                  arczába nézni, midőn őt ilyenkor gyöngéden megölelte.</p>
               <p>A leány lelkéből azon tisztátalan gondolatok, melyekkel kedvese nehány hónapon át
                  mulatta­tá, eltüntek, mint egy gonosz álom; s ifjú lelkének ártatlansága
                  visszanyerte uralmát, meg­aczélozva azon öntudatosság által, mely a veszély
                  ismeretéből ered.</p>
               <p>Midőn ez estve Anatole Hélèneéktől eljött, s az utczán alkalmat nyert gondolatait
                  összeszedni, átgondolta magaviseletét nehány hónap óta, mely a mai jelenetre
                  vezetett, és megborzadt önmagától. A szégyen pírja futotta el arczát, midőn arra
                  gondolt, mint hazudott szerelmet e leánynak, mint növelte csalfa szavaival azon
                  érzelmet, melyet viszonozni nem bírt; s midőn visszaidézte lelkébe azon
                  rendszeresen raffinirozott modort, melyben az ártatlan gyermek lelkét
                  demoralizálni igyekezett, hogy testét megejtse, visszariadt az erkölcsi cynismus
                  azon kietlen nagysága elől, mely saját tetteiben nyilatkozott. Mindeddig
                  könnyelműségből, mely nem jellemének tulajdona, de szerencsétlen lélekállapotának
                  következménye volt, sohsem elmélkedett Hélène iránti viszonyáról, s midőn most a
                  leélt nehány hónapon végiggondolt, legyőzhetlen undort érzett önmaga iránt.</p>
               <p>De épen ez bizonyítá, hogy a válság szerencsés véget ért.</p>
               <p>Midőn ez estve megvallá nekem a legutóbb történteket, melyeket addig, míg fel nem
                  adta szándékát, discrétióból elhallgatott előttem, megrettentem azon aljasság
                  felett, mely viseletét jellemzé, s melyre őt képtelennek tartám. Nem is kisértém
                  meg haragomat fékezni, s méltat­lan­ko­dásomban oly dolgokat mondtam neki, melyek,
                  azt hivém, örökre véget vetendenek barátságunknak. De Anatole, nagy
                  meglepetésemre, nyugalommal, majdnem elégedetten hallgatá szidásomat, melyre
                  barátságunk által feljogosítva érzém magamat.</p>
               <p>- Igazad van! - kiálta fel aztán keserűen, - szidj, gyalázz, nincs az a káromló
                  szó, melyet meg nem érdemelnék, - hisz én oly nyomorult vagyok!</p>
               <p>Először életemben, könnyeket láttam peregni szeméből. Inkább ösztönöm, mint itélő
                  tehetsé­gem sugta, hogy hallgassak el szemrehányásaimmal, melyeknek el kell
                  enyészniök Anatole önvádolásának keserűsége előtt.</p>
               <p>Anatole csak egy eszközt látott, melylyel Hélène ellen elkövetett hibáját jóvá
                  teheti, ha kezét nyujtja annak, ki szívét bírni vélte. Én lehetetlennek tartam a
                  házasságot egy húsz éves vagyon­talan tanuló s egy fiatal vagyontalan leány közt,
                  főkép, midőn az egyik fél nem viszo­nozza a másiknak szerelmét, s csak megérdemelt
                  vezeklésnek tekinti azt, miben a másik bol­dogságát reméli feltalálni. Igyekeztem
                  őt lebeszélni e gondolatról, elibe festém a jövőt, mely ily viszonyok közt
                  szerencsés alig lehet, de Anatole nem hajlott tanácsaimra. Becsületbéli
                  köte­lességének tartá kedvesének kezét felajánlani, s e téren nem lehetett vele
                  megalkudni.</p>
               <p>Másnap megkérte Hélènet atyjától. De az apa, ki leánya viszonyának természetéről
                  ép úgy nem tudott semmit, mint nem tudott azon indokokról, melyek Anatolet e
                  lépésre birták, vetóját állítá a «két tapasztalatlan rajongó szerelmes» elé.
                  Irónnal kezében bebizonyítá Anatolenak, hogy nem tudna nejével megélni, kivel
                  hozományt nem kap, hogy legalább öt-hat évig eltart, míg oly állásra tesz szert,
                  melyben szabad a házasságra gondolnia, hogy tehát egyelőre - a mi itt éveket
                  jelentett - szó sem lehet a házasságról.</p>
               <p>Ekként nem teljesíthetvén azt, a mit becsületérzése követelt tőle, Anatole
                  átlátta, hogy más kiútat kell keresnie, s tanácsomat kérte e tekintetben. Véget
                  kellett vetni e viszonynak, de oly módon, mely a lehető legkevesebb fájdalmat
                  okozza azon szegény gyermeknek, kire már annyi szenvedést hozott. Hélènenek nem
                  volt szabad megtudnia, hogy Anatole nem szereti; mert a tudat, hogy rútul
                  rászedetett, ily körülmények közt életét veszélyeztethette volna az ábrándos,
                  érzelgős hajlamu leánynak. Anatolenak tehát folytatnia kellett a viszonyt, várva a
                  kedvező alkalomra, melyben azt felbonthatja.</p>
               <p>Anatole kezdetben mitsem akart hallani e tervről, be akarta őszintén vallani
                  Hélènenek, mily rútul megcsalta, s készebb volt elviselni gyűlöletét s megvetését,
                  mintsem tovább folytasson oly szerepet, melynek bűnös voltát most már érezé. De
                  végre belátta, hogy őszinte vallomásá­val csak növelné kedvese szerencsétlenségét
                  a nélkül, hogy magának használna, s elszánta magát bűnhödésül folytatni a játékot
                  mindaddig, míg befejezhető lesz a nélkül, hogy Hélènet végkép lesujtsa.</p>
               <p>És így történt. Nehány hó mulva Hélène atyja más vasuti állomásra tétetett át, s a
                  távolság, mint annyi mást, ezen viszonyt is felbontá. Hélène szerencsétlennek érzé
                  magát, midőn a távollét hatását Anatole lankadó szerelmében tapasztalá, de
                  megmaradt számára a vigasztalás, hogy szeretett és szerettetett; s bár sokáig nem
                  tudta feledni szívének első bálványát, nehány évi elválás után atyja unszolására
                  mégis férjhez ment egy becsületes emberhez, kinek oldalán, ha boldogságot nem is,
                  de megelégedést talált.</p>
               
            </div>
            <div type="chapter">
               <head>VIII.</head>
               <p>Hélène volt Anatole veszni indult lelkének megváltó angyala.</p>
               <p>Benne és általa az ifjú a nőnemet oly oldalról tanulta megismerni, mely eddig rá
                  nézve nem létezett: az igaz érzelem s az erény oldaláról. Midőn párhuzamot vont a
                  fiatal leány közt, ki szíve első szent, imaszerű gerjedelmével közeledett feléje;
                  ki azon tartaléktalan, megindító odaengedéssel bízta magát reá, melyre csak azon
                  nő képes, ki kedvesét tiszteli, féli és imádja egyszerre; ki a vértanuság
                  költészetével eltelten kész lemondani arról, a mi szemében egyen­értékű az
                  élettel, hogy követelő szerelmesének egy szeszélyét kielégítse, s ki, midőn ez
                  ke­gyet­len kivánatáról lemond, azon kicsapongó örömmel borul kedvese lábaihoz,
                  melylyel a halálra itélt a vérpad lépcsőjén a kegyelmet üdvözli, - midőn
                  párhuzamot vont e szerelemmel párosult erény, e lemondó ártatlanság közt és azon a
                  szerelem nevével takaródzó élvvágy, azon önző s követelő szenvedély közt, melyet
                  annyiféle alakban tapasztalt a társadalom legkülönfélébb ranglétráin álló férjes
                  és férjetlen nőknél, kiknél eddig kereste élvezeteit és szerezte tapasztalásait:
                  Anatole visszaborzadt azon körtől, melyben eddig forgott, s megundo­rodott
                  önmagától, a ki e körben jól tudta magát érezni. Megtanulta Hélèneben tisztelni a
                  nőnemet, melyet megvetett volt, mielőtt még ismerte volna.</p>
               <p>S ez nem csak nézeteiben a nőkről, hanem egész érzelmi és erkölcsi világában
                  jótékony forradalmat idézett elő. Szerelmi csalódás volt szerencsétlenségének
                  forrása, s egy jellemtelen nő, kiről a tapasztalatlan ifjú mértéket vélt vehetni
                  minden nőre, ragadta azon erkölcsi kiet­len­ség útjára, mely lelke nemes érzéseit
                  már-már elnyeléssel fenyegette. Most, midőn oly leányt tanult megismerni, ki iránt
                  lehetetlen volt tiszteletet nem éreznie, ki előtt lelke mélyében pirulni érzé
                  magát, midőn irányában követett eljárására gondolt, most világosan állt előtte
                  eddig követett erkölcsi irányának félszegsége, s be kellett vallania önmagának,
                  miszerint a mit életbölcseségnek gondolt, csak nyomorult, alaptalan sophismák
                  összege vala. Most azon bizarr rendszer, melyet az erény és tisztaság
                  megtagadásával a rideg hasznosság képmutató elveiből alkotott magának,
                  összeomlott, mint egy hazugságokból rakott kártyavár; az erkölcsi egyensúly
                  helyreállt lelkében, s természetének nemesebb elemei osztatlanul uralkodtak ismét
                  minden tette, minden gondolata felett.</p>
               <p>Anatole szakított múltjával, a mennyire emberi erővel lehetséges vala, de, bár
                  egész lénye gyökeres átváltozáson ment keresztül, bár szellemileg s erkölcsileg
                  mintegy újjászületett: volt egy szomorú következése e múltnak, mely utóbb élete
                  minden szenvedéseinek forrásává lett.</p>
               <p>Tizenhat éves korában, a mennyiben ily ifjan lehet, Anatole az volt, mit erős
                  léleknek neve­zünk, tele hittel, tele lelkesüléssel. Ha zavartalanul fejlődhetik
                  férfikoráig, barátom való­szi­nű­leg a lélek és jellem azon óriásai közé tartozott
                  volna, melyeknek irigyelve bámuljuk szellemi ruganyosságát. De mielőtt még lelke
                  az idő és tapasztalatok apró viszontagságai közt meg­ér­hetett volna, Hermanceban
                  való csalódása oly csapást mért reá, mely egy megállapodott, erő­teljes férfit is
                  megingatott volna, s mely egy erkölcsi fejlődésének kezdetén álló ifjút
                  szük­ség­kép lesújtott. Felegyenesedett ugyan e csapás után, de csak azért, hogy
                  oly viszonyokban ke­ressen vigasztalást, melyek a csalódott szerelmes beteg
                  kedélyét csak elmérgezék; míg vég­re megtalálta a helyes utat, de ismét oly
                  érzelem segélyével, mely mély nyomot hágy maga után a kedélyben. Az elkeseredés, a
                  gyűlölet, a megvetés Hermance ellen, az erkölcsi cynis­mus, melyre a kicsapongás
                  hosszú négy évében szert tett, s végre önmagának azon megutálása, melyet Hélène
                  iránti eljárása keltett fel lelkében: sokkal pusztítóbb szenvedélyek valának,
                  semhogy nyomtalanul tünhessenek el egy ifjú kedélyről, melyet rövid nehány év
                  alatt, egymást követve, felszántottak. A felnőtt férfi, megerősödött
                  organismusával veszteség nélkül eltűri ugyanazon csapást, mely ifjú korában
                  leterítette volna lábáról. Anatolenak elmúlt megvetése a nők iránt, megtanulta
                  becsülni az erényt, s ellenállhatlan vonzalmat érzett minden szép és nemes iránt,
                  - de lelke meg volt törve, elveszté azon ruganyosságot, azon hatalmas
                  szár­nyalást, mely az élet bizonyos válságos pillanataiban egyedül képes az embert
                  azon magaslat színvonalán megtartani, melyről nem szállhat alá, ha nem akarja
                  önmagát megtagadni. Anatole <hi>elveszté hitét</hi>. Azon erőtadó
                  fennköltséget, mely az önmagában és másokban hinni, a saját erejében s
                  szerencséjében bízni tudó szellemet kitünteti, mindinkább az elme gyakran
                  szőrszálhasogató okoskodásai, a kutató és soha meg nem nyugvó ész aggódó kételyei
                  kezdték helyettesíteni; s ez Anatolet modorában <hi>blazirttá</hi>,
                  lelke mélyében <hi>kétkedővé</hi> tette.</p>
               <p>Egyelőre e szomorú kétkedésnek nem látszottak meg rajta nyomai. Utóbb gyászos
                  hatalommal lépett az előtérbe, midőn érzelmei és körülményei tápot adtak neki; de
                  most úgy látszott, mintha Anatole minden tekintetben újjászületett volna.</p>
               <p>Mindenekelőtt elhatározá, hogy életmódját gyökeresen meg fogja változtatni. S azon
                  mód, melyen e határozatot végrehajtá, bámulnom kényszerített egyrészt azon mély
                  önismeret által, melyet elárult, másrészt az önkénytes lemondás azon ritka erélye
                  folytán, melylyel járt.</p>
               <p>Anatole belátta, hogy eddigi életmódjában nagyban elősegíté azon bőséges ellátás,
                  melyben Detrolles által részesíttetett. Ismerte saját természetének élvezetvágyát,
                  hajlamát a kicsapon­gásokra, s nem bízott magában, hogy hosszabb időn át képes
                  legyen önkényt ellenállani a kínálkozó alkalomnak. Tehát kényszeríteni akarta
                  magát a lemondó életre; s ennek legbiz­tosabb útja volt: kevesebb pénzzel
                  rendelkezni és többet dolgozni. Anatole átlátta, hogy egy kicsapongó mulatságokhoz
                  szokott ifjúra a szabad idő s teli tárcza ellenállhatatlan csáberővel bírnak,
                  tehát megfosztá magát mindkettőtől. Nehány hónappal ez események után, midőn
                  mindketten elvégeztük az egyetemi tanfolyamot, Anatole alkalmazást keresett egy
                  ügyvéd irodájában, s bár alárendelt, de mégis oly állást kapott egy
                  szerkesztőségben, mely párosulva az előbbivel, a szükség ellen biztosítá. Ezzel
                  elment nagybátyjához, megköszönte neki eddigi gondoskodását s kijelenté, hogy
                  ezentúl nem fogad el tőle semmi támogatást. A jószívű Detrolles, ki öcscsének még
                  hibáit is szerette, sehogysem akarta e lemondást elfogadni, s Anatole határozott
                  nyilatkozatai daczára, csak akkor egyezett az évdíj megszüntetésébe, midőn
                  Anatole, az igazság erőszakos lábbal tapodásával elhitette vele, hogy képes
                  három-négyezer frankot keresni évenként, s megigérte neki, hogy, bármikor
                  megszorul, hozzá fog folyamodni.</p>
               <p>Sohsem fogom feledni azon büszke örömet, melylyel Anatole nagybátyjától hazajőve
                  láto­gatása eredményét elmondá. A még alig húsz éves ifjú szemében a legnemesebb
                  öröm lángolt, midőn kifesté magának az életet, melyet ezentúl követni fog; egy
                  munkával és fáradsággal teljes, de független életet, mely nem érzi többé a
                  függésnek, önálló lélekre nézve legnyomasz­tóbb nemét: a hálát, melylyel érette
                  másnak tartozunk.</p>
               <p>És ez élet csakugyan olyan volt a valóságban, minőnek azt Anatole fantáziája
                  megalkotá. Sohasem láttam még embert, ki ily ifjan, oly lelkesüléssel, oly
                  meggyőződéssel vetette volna magát a munkára, mint ő. Midőn főnöke irodájában
                  dolgát elvégzé, a szerkesztőségbe sietett, onnan haza, s a késő éjfél még
                  íróasztalánál, könyvei közt találta az ifjút, ki estve csak azért vált meg
                  kedvencz tanulmányaitól, hogy reggel annál korábban visszatérhessen hozzájok.
                  Élete munka és tanulmány közt folyt le; arra kényszerítve volt, hogy megélhessen,
                  erre hajlamai vonták, melyek ellenállhatlan erővel utalták a politikai pályára. De
                  mindemellett nem esett a másik végletbe, nem lett azzá, a mivé a sok és rendszeres
                  munka s erős tudományos passiók annyi embert tesznek: pedánssá, könyvmolylyá. Nem
                  tagadta meg magától az élvezet minden nemét, nem zárta el magát még a nővilágtól
                  sem. Felhagyott előbbi viszonyainak túlnyomó részével, jobban megválogatta
                  ismerőseit, más elvekkel bírván, más elvekre talált, s bár életmódja nem
                  szolgálhatott volna jogczímül a canonisatióra, jóval magasabban állt a párisi
                  fiatalság erkölcsiségének színvonalánál. Szóval, a ki csak e három-négy év alatt,
                  meddig ez életmód tartott, ismerte Anatolet, s elnézte, mint tudja idejét a munka,
                  tanulmány és élvezet közt felosztani, mint képes mindhárom téren nem hétköznapi
                  eredményeket felmutatni, mint képes az élet látszólagos ellentéteit a gyakorlatban
                  kiegyeztetni, - azt kellett hinnie, hogy oly emberrel van dolga, kiben minden
                  érzelem a maga helyén van, kinek kedélyéletében minden rugó egy öntudatos terv
                  szerint működik, kinek lelkében zavartalanul él azon isteni harmónia, melyből a
                  valódi erő és lelki nagyság születik.</p>
               <p>Évek teltek el ekként csendes és kitartó munkában, s Anatole azon napról-napra
                  fokozódó intensitással folytatta tanulmányait a politikai téren, mely a valódi
                  hivatottságot jellemzi. Feltünő volt azon lélektani ellentét, mely barátom
                  politikai nézetei s érzelmi és erkölcsi fogal­mai közt létezett. A laza erkölcsi
                  fogalmakkal biró ifjú oly puritán szigort fejtett ki politikai nézeteiben, mely
                  meglepőleg s tiszteletet követőleg hatott másokra; a minden komolyabb érzelemtől
                  irtózó kedély a politikában oly erős meggyőződéssel bírt, mely már közel járt a
                  szenvedélyhez; e kétkedő, folyton kutató és tépelődő szellem oly minden
                  ellenmondást kizáró határozottságot árult el, e hitetlen lélek oly mély hittel
                  csüggött politikai eszméin: mintha a természet e téren akarta volna kárpótolni
                  kedélye feldúlt hitéért. Míg érzelem-világán a skepsis és negatio osztoztak meg, s
                  azt úgyszólván maradandó passivitásra kárhoztatták, ter­mészetének minden positiv
                  eleme politikai eszméiben s meggyőződéseiben látszott össz­pontosulni. Anatole
                  mint ember és politikus - ha szabad e nevet egy e pályára készülő ifjúra
                  alkalmaznom, - sajátságos párosulását mutatá fel a töprenkedésnek és
                  apodikticitásnak. Az ifjú, ki már képtelennek tartá magát komoly érzelemre, s
                  mégis mintegy félt tőle, a politikában megingathatlan meggyőződésekkel bírt; az
                  erkölcsi elveiben meglehetősen laza férfi, ösztö­nei­nek, csupán lelki hajlamainak
                  engedve, azon politikai eszmék zászlaja alá esküdött, melyek­nek úgy a politikai
                  életben mint a társadalomban csak a legszigorúbb magán- és közmorál képes
                  maradandó alapul szolgálni; az atheista vallásos buzgósággal hitt politikai eszméi
                  igazságában s egyedül üdvözítő voltában. Anatole testtel, lélekkel republikánus
                  volt; egyike azon végzetes politikai természeteknek, kikben minden
                  kedélyvilágukban beállt változás, még a legemésztőbb szenvedések is csak arra
                  látszanak szolgálni, hogy makacsabbá, kiírthatatlanabbá, erőszakosabbá tegyék azon
                  lelkesülést, melylyel meggyőződésükhöz ragasz­kodnak.</p>
               <p>Nemsokára alkalma nyilt eszméi hatalmát megkisérteni.</p>
               <p>Az 186*-dik év őszén Bruxellesben egy addig ismeretlen névvel alájegyzett röpirat
                  jelent meg, mely szokatlan hévvel támadta meg a császárságot. A szabad szó
                  deczember 2-dika óta száműzve vala Francziaországból, s a törvényhozó testület
                  csekély ellenzéke a szabadszólás jogát inkább csak formailag fentartani, mintsem
                  tényleg gyakorolni igyekezett. A császári kormány teljes erejében állt fenn,
                  hatalma varázsával elkápráztatva minden ellenségeit, mintha még elkövetett hibái
                  is csak új támaszául szolgálnának hatalmának. Az elégedetlenek száma nagy volt, de
                  még nem mert sorakozni, nem volt bátorsága fellépni. Sajtóban és szószéken a
                  császárság teremtményei és bérenczei adták a hangot, kiknek nagy és ragyogó
                  tömegével szemben törpe minoritásnak tünt fel azon bátrabbak kis serege, kik
                  opponálni merészeltek. Ezrek és milliók gyűlölték az imperialismust, s a politikai
                  és társadalmi corruptiónak azon, tőle elválhatlan rendszerét, melyet ugyancsak a
                  legutolsó háború fedett fel a maga teljes meztelenségében, de melyet az élesebb
                  látásúak már a caesarismus nagy gépezetének minden functiójából kiéreztek. De ez
                  elégedetlenség a lélekben, legfeljebb a ház falán belől maradt; azonkívül mindenki
                  tisztelettel és félelemmel hajolt meg a császár mindenható kormánya előtt, mely
                  egy nagy név monopoliumából jogot derivált magának az omnipotentiára.</p>
               <p>Ily viszonyok közt ama röpirat, mely a tehetség félreismerhetlen jeleit viselte
                  magán, melyben egy mély meggyőződésű, lánglelkesedésű toll szólt polgártársaihoz,
                  s melynek bátor, sőt vak­merő hangja a nagy forradalom nyelvére emlékeztetett,
                  korszakot alkothatott a franczia közvélemény fejlődésében, vagy nyomtalanul
                  elhangozhatott, mint a pusztába kiáltott szó. A kormány mitsem tett a könyv
                  elterjedésének meggátlására, daczára annak, vagy tán ép azért, mert az szokatlanul
                  merész hangon volt írva. Azt hiszem, ha ugyan e dolgokat Thiers tollával és
                  modorában írja le valaki, nem kerülte volna el sorsát, mely a császárság bírái
                  kezében kétséges nem lehetett. De azon írót, ki inkább egy Desmoulins vagy St.
                  Just, mintsem egy Thiers nyelvét beszélte, a kormány tanácsosnak látta nem
                  bántani. A franczia ceasarismus tán legügyesebb, legraffinirtabb nyilvánulása volt
                  a tyrannismusnak, melyet a történelem ismer. Azon kormány, mely a közönséget
                  minduntalan koholt conspirátiókkal hozta izgalomba, melyeket a legitim
                  absolutismus, még ha igazak is, elfojtani törekszik, - hogy a társadalmi rend
                  feldúlásától való félelemben okot találjon hódoló engedelmessége megkettőzésére:
                  sokkal ravaszabb volt, semhogy ez esetben nyilt erőszakkal lépjen fel és ok nélkül
                  vértanukat teremtsen. Ok nélkül mondom, mert midőn Anatole fellépett,
                  Francziaország nem az volt, a mivé a háború alatt és után lett. A császárság
                  alatti Francziaországot élvezetvágy és szabadság dolgában mesés türelem jellemzék,
                  s Anatole szenvedélyes fellépése sokkal nagyobb ellentétben állt a jelen apathikus
                  nyugalmával, semhogy rögtön veszélyessé válhatnék.</p>
               <p>Utóbb a következmények megmutatták, hogy a császárságot sem e raffinirozott
                  speculatio a közvélemény hangulatára, sem fukar kézzel mért szabadelvű engedményei
                  meg nem menthették. De akkor a ház még szilárdan állott s urai üdvösebbnek
                  találták, ha a fiatal izgató «elpuffogtatja munitióját», mintha azt netán
                  alkalmasabb időre félretenni kényszeríttetik. A közönség nagy része pedig
                  rosszalta azon szenvedélyes modort, mely Anatole első fellépését jellemzé.</p>
               <p>A hatalom részéről ekként Anatolet mi kellemetlenség sem érte, de annál
                  kritikusabb követ­kezményei valának fellépésének a magánéletben. Midőn röpiratának
                  kiadatása után való nap a szerkesztőségbe ment, melyben alkalmazva vala, a lap
                  igazgatója «sajnálattal» értesíté, mi­szerint «kénytelen lemondani a szerencséről,
                  tollát tovább is felhasználhatni.» A hírlap, melynél Anatole külföldi ügyekben
                  dolgozott, ellenzéki organum vala ugyan, s e tekintetben ép oly elvi ellensége a
                  császárságnak, mint ő; de a köztársaságot ép úgy perhorreskálta, mint az
                  imperialismus; és így Anatole jövedelmének felétől elesett.</p>
               <p>Innen ügyvédi irodájába ment, s egyenesen felkereste főnökét. Joignet úr egyikét
                  bírta a legki­ter­jedtebb praxisú párisi közjegyzői irodáknak, s nem ugyan
                  meggyőződésből, de érdekből feltétlen híve vala minden fennálló kormánynak. Sokkal
                  féltékenyebb volt fiatal segédei előtti népszerűségére, semhogy Anatolet azzal
                  fogadta volna, hogy elbocsáttatását jelentse ki neki; de mégsem állhatta meg, hogy
                  szemrehányásokat ne tegyen neki e «merész és meggondo­latlan» fellépésért, s el ne
                  panaszolja, hogy irodája egyik tagjának e tette által ő maga is compromittálva
                  érzi magát, s nem lát eszközt e compromissio jóvátételére. Anatole tapintata és
                  becsületérzése megérté, mit kell tennie, és főnökétől rögtöni elbocsáttatását
                  kivánta, melyet Joignet úr nagy vonogatódzások közt ugyan s látszólag kelletlenül,
                  de a valóságban szívesen meg is adott.</p>
               <p>Ekként Anatole egy nap alatt elesett mindkét alkalmazásától, s egy sous jövedelem
                  nélkül állott a világban, mint tíz év előtt, midőn atyja meghalt. Egy évvel előbb
                  Detrolles is sírba szállt, s az ifjúnak nem volt semmi támasza a világban.</p>
               
            </div>
            <div type="chapter">
               <head>IX.</head>
               <p>Anatole sorsa ekként egy könyv sorsától függött, melybe politikai eszméit
                  lerakta.</p>
               <p>Kezdetben úgy látszott, mintha e könyv határozott fiascot csinálna. Az első
                  napokban a hír­lapok mintha összebeszéltek volna agyonhallgatására; egyik sem
                  említé. Az egyik rész félt a kormánytól, a másik nem akart ez eszmék
                  terjesztéséhez azok czáfolata által hozzájárulni. Anatole csak magánvéleményeket
                  hallott munkájáról, s ezek többet-kevesebbet mondó clausulák mellett írói
                  tehetsége felett egytől-egyig elitélték a könyv modorát és irányát.</p>
               <p>Végre a kormány egy félhivatalos organuma megtörte a hallgatást s megkisérté a
                  röpiratot czáfolni. Ettől bátorságot kaptak az ellenzék közlönyei; egy hét mulva
                  Francziaország minden lapja Flavigneux Anatole röpiratával foglalkozott; a könyv
                  ezer és ezer példányban elterjedt, s szerzője nevét Francziaország minden zugába
                  elvitte.</p>
               <p>A siker teljes volt. Olvasták még azok is, kik nem oszták minden nézetét, s
                  örömmel üdvözlék benne az első bátor hangot, mely fel mer szólani. Mindenfelé
                  kapkodták a könyvet, mely egymásután számos kiadást érve a sajtó terén utat tört a
                  szabad discussiónak.</p>
               <p>Néhány hónap mulva Anatole felszólítottatott, lépjen be mint szerkesztő egy újon
                  megindult hírlap irodájába. Örömmel fogadta e meghívást, mely fényes anyagi
                  helyzetet nyujtott neki azon egy feltétel alatt, hogy azon eszmékért küzdjön,
                  melyekért lelkesült. És Anatole küzdött értök. Nem azon impozáns nyugalommal,
                  melyet a szilárd meggyőződés egy derült, önmagá­val harmoniában levő kedélyből
                  merít, hanem azon lázával a lelkesülésnek, a hit azon fanatis­musával, melyben
                  lelke mintha kárpótlást akarna keresni letarolt szívvilágáért. Anatole mohó
                  vágygyal ragadta meg a tollat, melylyel most már naponként szólhatott a
                  közönséghez s neve rövid idő alatt a köztársasági párt symbolumainak egyikévé
                  lett.</p>
               <p>Ez új élet, vagy helyesebben szólva, e hadjárata az agitatiónak, még alig tartott
                  néhány hónapig, midőn egy nyári estve a Champs-Elyséesn sétálva egy ifjú leányka
                  vonta magára ba­rátom figyelmét. Egy első pillanatra feltünő, kellemes benyomású
                  gyermek jött velünk szem­be egy idősb nő társaságában s nekem szemembe ötlött egy
                  jelentékeny pillantás, melyet az alig 15-16 éves leányka vetett barátomra. Anatole
                  e naptól fogva nem mulasztá el a Champs-Elyséest felkeresni s ritka eset volt,
                  hogy ne találkozott volna a gyermekkel, ki nevelőnője kiséretében napi sétáját
                  végzi a fasorokban.</p>
               <p>Néhány hét mulva e véletlen találkozások mintha hallgatag megegyezéssel kitüzött
                  találkákká lettek volna; a leányka nevelőnőjével a kitüzött órában rendesen
                  megjelent s lehetetlen volt arczán fel nem ismerni az öröm rosszul palástolt
                  kifejezését, midőn barátomat megpillantá.</p>
               <p>Anatole «utána járt» e gyermeknek azon ártatlan gondatlansággal, mely huszonnégy
                  éves ifjúnál, midőn napi munkáját végezvén néhány órai szórakozást keres, ép oly
                  természetes, mint megbocsátható; és én kisértem barátomat, mint kisértem volna
                  bárhová, mert mióta hírlapíró lett belőle, csak az estve nehány óráját volt
                  módunkban együtt tölteni. Tetszett neki a kis leány, mint tetszett nekem is, mert
                  lehetetlen volt nem tetszenie; de a szerelemtől Anatole oly távol állt, hogy még
                  arra sem gondolt, a mi ily esetben első dolga minden szívnek, mely hangosabban
                  dobog: megtudni, ki azon kedves gyermek, ki oly ellenállhatlanul tud a
                  Champs-Elyséesn mosolyogni. Így a véletlennek köszönhetők, hogy megtudtuk,
                  miszerint az Duploque tábornok leánya, Odalie.</p>
               <p>Egyszerre augusztus elején Odalie elmaradt a sétatérről. Nehány napig még arra
                  vettük utunkat s Anatolet láthatólag bosszantá a kis leány eltűnése, de már egy
                  hét mulva nem jutott többé eszébe a Champs-Elyséesre menni.</p>
               <p>Beállt a tél, be a farsang, mely huszonnégy éves ifjakra nézve, mint mi valánk,
                  alig múlhatik el nehány bál nélkül. Anatole szenvedélyes tánczos volt s a mily
                  lángoló hévvel írt délután czikket a császár kormánya ellen, ugyanoly
                  szenvedélylyel forgatá meg éjjel a hölgyeket egy gyújtó hatású kering ütenyeire,
                  nem tekintve imperialistikus vagy legitimista eredetökre s nem keresve a kivágott
                  ruhák közt mást - csakis a kivágott ruhákat.</p>
               <p>Egy estve együtt léptünk egy bálterembe, midőn barátom egyszerre karomat
                  megragadva felkiált: Nézd! ott van! A terem túlsó végén Odaliet pillantók meg. A
                  gyermekből, ki a sétatéren rövid ruhában futkosott fel s alá nevelőnőjével s néha
                  már tíz lépésnyire elnevette magát, midőn Anatolet megpillantá, leány lett. Midőn
                  Anatolet egyszerre néhány lépésnyire magától meglátta, Odalie elpirult, - de ez
                  nem a pajkos gyermek pirulása volt többé, nem a gyermek mosolya, mely oly vonzóvá
                  tette őt a nyáron; ez a <hi>szűz</hi> pirulása volt, kit szive
                  figyel­meztet rá, hogy <hi>férfival</hi> áll szemben, azon férfival,
                  kit először tudott a többiektől megkülön­böztetni. Nem nagy fáradságába került
                  Anatolenak ismerőst találnia, ki őt bemutassa, s nehány pillanat múlva barátom
                  élénk beszélgetésbe eredt a Champs-Elysées kis tündérével.</p>
               <p>A fogadás, melyben Anatole részesült nem az volt, melyet hétköznapi nyelven
                  «előzékeny­nek» szoktunk nevezni. Odalie még nem bírt azon routinenal a
                  társaságban, mely egyenlő mértékkel méri a mosolyt és udvarias szavakat
                  mindenkinek; nem főleg oly emberrel szem­ben, kiről azt kellett hinnie, hogy
                  szerelmes belé. Nem volt e fogadás udvarias, de hideg sem, nem volt szivélyes, de
                  nem is visszataszító s a gyermek modora mintha mondani akarta volna: tudom hogy
                  szeretsz, meglehet, én is szeretlek, de még most nem szabad megtudnod. Anatole ezt
                     <hi>nem érté</hi> meg, de azért e fogadás mélyebb hatást tett rá,
                  mintha Odalie repeső örömmel sietett volna eléje; néhány percz múlva eltalálta a
                  hangot, melyen e gyermekkel beszélni kell, eltalálta annyira, hogy midőn reggel
                  távoztunk, örömtől ragyogó arczczal mondá:</p>
               <p>- Jól megy barátom! isteni gyermek ez az Odalie! jól megy, már egyszer -
                  összevesztünk!</p>
               <p>- Mit beszélsz?</p>
               <p>- Összevesztünk! érted? - ah, én úgy gyűlölöm a nőket, kikkel nem lehet
                  összeveszni...</p>
               <p>- De hát mi czélod vele?</p>
               <p>- Mi czélom? A patvarba, - szép leány, pompásan tánczol, elragadóan fecseg,
                  imádandólag apprehendál, - mulatni akarok vele barátom, mulatni! Szerencsére meg
                  vagyok híva holnap­utánra Leplessishez, a negyven halhatatlan e díszpéldányához,
                  ki még bált is ád, melyen a kis Odalieval ismét találkozni fogunk, mulatni,
                  tánczolni, és...</p>
               <p>- És ismét összeveszni...</p>
               <p>- Összeveszni, hogy kibékülhessünk. Ah Achille, te prózai ember vagy, te nem
                  tudod, mit tesz az, egy olyan nővel vitatkozni, veszekedni, összeveszni, mint ez a
                  kis Odalie, ki mikor moso­lyog, szép mint egy királyné, s ha duzzog, szép mint egy
                  istennő! Aztán, mikor az ember biz­tos­nak érzi szivét, midőn tudja, hogy komoly
                  következései a dolognak nem lehetnek, - kettős élvezet egy ily kis tündér
                  társasága, kinek még azon jó tulajdonsága is van, hogy nem szereti a bókokat.</p>
               <p>- Anatole, Anatole, gondold meg, könnyelmű játékot űzesz; hátha Odalie...</p>
               <p>- Belém szeret? hahaha! Barátom, ha a császári rendőrségnek van fekete könyve,
                  melybe rólunk minden igaz és koholt rosszat beírnak, úgy azt, vagy legalább az én
                  «folyószámlámat», Duploque tábornok leánya vezeti. Ez az ennivaló kis gyermek,
                  midőn nevemet meghallá, majdnem keresztet vetett magára ijedtében; s aztán, midőn
                  látta, hogy én is a kaukázusi fajhoz tartozom, mely legalább ember emlékezete óta
                  nem él emberhússal, szives volt elmondani, minő gonosz ember vagyok. -</p>
               <p>- Nos és be bírtad bizonyítani az ellenkezőt?</p>
               <p>- Ohó? Ezt az ügyetlenséget nem követtem el. Ráhagytam mindent. Ez zavarba hozta;
                  láttam. Most tudom, az fúrja kis fejecskéjét, ha vajjon igaz-e mindazon rossz, a
                  mit rólam hallott. Eddig hitte, most már kételkedik. Holnaputántól kezdve
                  igyekezni fog meggyőződni róla, és így...</p>
               <p>- Így akarod elbolondítani?</p>
               <p>- Ah! így nehány estve biztosítva van számomra egy érdekes társalgás. Jer Achille,
                  egy pohár punch mellett ábrándozzunk a kis Odalieról, holnap - holnap úgy sem lesz
                  időm rá gondolni; czikket kell írnom a katonai kormányzat ellen, mely némi
                  tanulmányt igényel. A patvarba, nem lehetetlen, hogy Duploque tábornok is kikapja
                  benne a magáét, ...no de se baj, majd letánczoljuk a leányával!</p>
               <p>Felelni akartam, de láttam, hogy hasztalan volna.</p>
               <p>Barátom meglehetősen ideges volt s bálban a zene, a ruhák suhogása s azon szellemi
                  bouquet­ja a női társaságnak, mely egy finom estélyen elömleni szokott, Anatole
                  idegeire mindig izgatólag hatott. Máskorra halásztam tehát a tanácsadó unalmas
                  kötelességét teljesíteni, annálinkább, mert magam is azt hittem, hogy ez
                  elragadtatásnak semmi nagyobb jelentősége nincs, mint a mint Anatole tulajdonít
                  neki.</p>
               <p>Nehány estély azonban, melyen barátom ismét találkozott Odalieval, megváltoztatá
                  vélemé­nye­met. Sokkal többet voltak együtt s nagyobb érdekkel társalogtak,
                  semhogy figyelmes vizsgáló, mint én valék, gyanúra ne ébredt volna. A farsang,
                  mely ez évben különben is igen rövid volt, már vége felé járt, midőn egyszer
                  Anatolet arravaló hangulatban találtam, hogy egy erkölcsi prédikácziót egykorú
                  barátjától meg tudjon emészteni. Anatole látva, hogy ezen át kell esnie, nyugodtan
                  egy karszékbe ült, kezével barátmalmot csinált s zavartalan hidegvérrel hallgatta
                  a scrupulusaimat és intéseimet.</p>
               <p>- Ah Achille, szólt aztán, ha tudnád mily unalmas vagy! csak barátságod mentheti
                  ki ez attentatumot idegeimre. De, hogy megnyughassál, hogy átlásd, miszerint az
                  örvény, melynek szélén állok s melybe Odaliet magammal akarom ragadni, csak a te
                  fantáziádban létezik, meg­kisértem definiálni véleményemet a leányról. Megállj.
                  Meglehet, hogy nem fogom magamat elég szabatosan kifejezni, mert még nem
                  gondolkoztam a dologról s valóban most sem tenném, ha te pisztolyt nem szegzesz
                  mellemnek. Lássuk tehát. A nyáron egy hónapon át utána mászkáltam a
                  Champs-Elyséesn. Én mosolyogtam, elnevette magát nem egyszer, midőn meglátott.
                  Nekem tetszett, mert azt el fogod ismerni, hogy ritka szép; én alkalmasint azon
                  hatást tettem reá, melyet azon férfi tesz egy rövid ruhában járó gyermekre, ki
                  először méltatja figyelemre. Tán észrevette, hogy nem oly szemmel nézem, mint
                  gyermeket, hanem olyannal, minővel nőt szokás nézni, s ez hízelgett a kicsinek.
                  Kaczérkodott velem, mint mi deákkorunk­ban kaczérkodtunk az első szivarral, melyet
                  sikerült meggyújtanunk. Nyáron apja fürdőbe vitte magával, hosszú ruhát adott rá s
                  e saison bevezetése volt a világba való lépésének, mely a farsangon bekövetkezett.
                  Odalie az első bálba megy, telve lámpalázzal, telve azon izgatott­sággal, melylyel
                  a párisi társaságnak, e nagy ismeretlen mennyiségnek megismeréséhez volt
                  járulandó. Biarritzban udvarolt már neki egy tuczat siheder oly modorban, melyben
                  azon sihe­de­rek udvarolnak, kiket tuczatonként szoktunk számolni s kiknek
                  egyéniségét leg­kevésbbé sem sértenők meg, ha nevek helyett számokkal jeleznők
                  őket. Biarritzban Odalie gyors eszével tanult annyit, hogy teljesen megedzettnek
                  érzé magát minden férfitársaságra, s csak­ugyan képes is lett volna egy finom
                  társalgót írni saját udvarlói számára. De ez még csak annyi volt, mint midőn a
                  szárazon tanítanak valakit úszni. Odalie megtanulta a «tempókat», - de vízben még
                  nem volt; s megtanulta nem emberektől, hanem a biarritzi számoktól. A farsangon
                  apja bálba viszi és íme, első estve azzal találkozik, ki a Champs-Elyséesn aktiv
                  tanúja volt a gyermek pajzán kaczérságának. Odalie, a Biarritzban nyert mértéket
                  alkalmazva az emberre, meg van róla győződve, hogy az szerelmes belé. Ez kezdetben
                  zavarba hozza. De ez ember megismerkedik, beszél, tánczol vele és a kis leány
                  minden nagy gonddal gyűjtött észleleteit meghazudtolva látja. Ez az ember nem mond
                  neki bókot, még csak oly czélzást sem, melyből bókot lehetne kimagyarázni. Odalie
                  érzi, hogy ennek az embernek nem száma van, hanem neve. Húsz leány közül
                  tizenkilencz sértve érezte volna magát hiúságában s másnap kosarat adott volna.
                  Odalie hiúságát ez szinte bántá, de több esze van, semhogy olyasmit rossz néven
                  vegyen, a mi miatt húsz közől tizenkilencz felhúzza orrocskáját. Lásd barátom, ez
                  az egész. Én nem arról beszélek vele, hogy milyen szép szeme van s minő ízléses a
                  toilletteje; s Odalie, bár szintén hiú, nagyon hiú, de eszes gyermek, - és ez
                  okból szivesen eltársalog velem.</p>
               <p>- De hisz ez ellenmondás...</p>
               <p>- Oh te logikus! persze hogy ellenmondás! de mit keressz te a nőkben egyebet
                  ellenmondá­sok­nál? Minden nő, a kiben van valami, a mi felül emeli a
                  mindennapiságon, ellenmondásokból van összerakva; de ott van a szellem vagy a
                  szív, mely ez ellentéteket megegyezteti.</p>
               <p>- Ah, tehát a szív mégis benn van a játékban?</p>
               <p>- A világért sem! - Ah! sóhajta fel Anatole elkomolyodva, az én szivemet kiszítták
                  Hermance et Comp. és véréből pirosítót csináltak hervadó arczukra! És Odalie? Ah,
                  e gyermeknek van szeme, melylyel bájosan tud nézni, van ajka, melylyel elragadólag
                  tud mosolyogni s van esze, melylyel már meglepően tud élni, de szive - az nincs,
                  vagy legalább <hi>még</hi> nincs. De eh! mit is beszélünk annyit e
                  tárgyról? A farsangnak egy hét múlva vége, még egyszer találkozni fogok vele egy
                  bálon, tánczolunk, fecsegünk, összeveszünk s kibékülünk, - aztán - aztán ki tudja,
                  látjuk-e egymást többé?</p>
               <p>- Tehát nem szándékozol...</p>
               <p>- Hozzájok menni? A manóba! mit gondolsz, minő szemmel nézne rám Duploque
                  tábornok, ha szállásán egyszer bemutatnák neki, mint leányának udvarlóját, a ...
                  szerkesztőjét, ki neki és urainak naponként annyi impertinentiát mond szemökbe?
                  Vagy azt gondolná, hogy meg akarok térni és beléptemet felszólításnak venné arra,
                  hogy ajánljon árt, melyért kész vagyok magamat eladni; vagy azt hinné, hogy jobb
                  véleménynyel vagyok róla s politikai barátairól, mint a mint pirulás nélkül
                  vallani tudnék. Egyikre sem akarnék okot adni. Aztán mire való is volna ez? - Én
                  és Odalie, - mi közünk nekünk egymáshoz? - Ha találkozunk, jó; ha nem találkozunk,
                  az is jó. - Láthatod Achille, hogy józan vagyok, ah, - tevé hozzá keserűen, -
                  nagyon is józan vagyok; úgy érzem, mintha itt szív helyett csak egy óramű volna,
                  mely ketyeg és jár mindaddig, míg láncza le nem fut, vagy rugója el nem törik s
                  aztán a czímlap nyugalma jelenti: ez a gép lejárta magát!</p>
               
            </div>
            <div type="chapter">
               <head>X.</head>
               <p>Így történt. A farsang elmúlt s Anatole és Odalie nem látták egymást, kivéve
                  néhány véletlen, futó találkozást az utczán vagy színházban, mely épen csak annyi
                  időt adott Anatolenek, hogy köszönjön, s Odalienak, hogy - elpiruljon.</p>
               <p>Odalie a nyarat Passyban tölté atyja villájában s így vagy hat hónap óta nem látta
                  Anatolet, midőn egy augusztusi délután véletlenül találkoztak ismét Asnièresben,
                  egy bankár házánál, kinek leányai növendéktársai valának Odalienak.</p>
               <p>A helyett hogy én mondjam el önnek a következőket, folytatá Achille, fel fogok
                  önnek olvasni nehány helyet Anatole naplójából.</p>
               <p> Aug. 18.</p>
               <p>«Hélène szelleme, ne kísérts! vagy, ah igen, jer, állj elembe óvó emlékül, nehogy
                  még egyszer ismételjem azt, mit annyiszor megbántam! Nem tudok semmi bizonyosat,
                  de annyit láttam és hallottam, hogy már van okom magamat vádolni. Ma délután
                  Bertholet házánál valék Asnières­ben s ott Odalieval találkoztam. Alkonyat felé
                  egy sétát tettünk s vagy egy órahosszat együtt és legelől járva, zavartalanul
                  beszélgettünk. Ez a gyermek bámulatosan fejlődik. Fél­éve, hogy nem láttam s
                  szépsége úgy mint elméje több évi haladást tanúsít. Beszéltünk egy teljes óráig -
                  mit tudom én miről.</p>
               <p>- Féléve, hogy nem találkoztunk, Odalie, - mondám, midőn elváltunk, kezét
                  megfogva; - valjon ismét egy félév fog eltelni, mielőtt láthatnám?</p>
               <p>- Az csak öntől függ, - szólt rám tekintve nagy fekete szemével.</p>
               <p>Éreztem, hogy e tekintet szivemig hatott, s varázshatalma majdnem arra vitt, hogy
                  érzékeny frázissal feleljek. Ez ellen lelkem ösztönszerűleg összeszedte erejét s
                  félig sóhajtva, félig mosolyogva mondám: ki tudja, nem jobb volna-e, ha csakugyan
                  nem látnók egymást ismét egy félévig?</p>
               <p>- Ha ez önnek örömet okoz... rebegé a gyermek, de nem tudta, vagy nem akarta
                  befejezni a mondatot. Fejét félrefordítá, hogy ne lássam e perczben arczát, de
                  remeg keze, s azon elfojtott megilletődés, melyet hangjában találni véltem,
                  elmondá azt, a mit arczáról leolvashattam volna.</p>
               <p>Nem tudom leírni, mit éreztem e pillanatban, nem tudom elképzelni, mit akartam
                  mondani, csak azt tudom, hogy megszorítám remegő kezét, de nem szólhattam, mert
                  Bertholet kis­asszony e pillanatban kisérőjével együtt hozzánk lépett.</p>
               <p>Ennek a leánynak mégis van szíve! - Ah és nekem? mi az a mi e perczben úgy fáj
                  lelkemnek? a szív feltámadása-e ez, vagy csak azon űr fáj-e, melyet évek óta érzek
                  lelkemben? - Nem, az nem lehet, hogy Odalie szeressen, engem, ki őt nem tudnám
                  szeretni!</p>
               <p>De hát, ha nem tudom szeretni, miért ragadtam meg ma az alkalmat, vele egy óráig
                  egyedül lehetni? -</p>
               <p>Ah, mit tudom én! Csak azt tudom e perczben, hogy nem szabad vele többé beszélnem.
                  Amióta lelkem tönkrement, mindig csak szerencsétlenséget hoztam másokra. Nem, ez
                  az angyali gyermek ne szenvedjen miattam.</p>
               <p>Kerülni fogom vele a találkozást.»</p>
               <p> Sept. 30.</p>
               <p>«Hiában igyekszem erőt venni magamon, minduntalan rajta kapom magamat, hogy
                  Odaliera gondolok. Mindig magam előtt látom e virágzó gyermekalakot, a mint kis
                  fejét félrefordítá, s remegő kezével kezemben mondá: ha ez önnek örömet okoz -</p>
               <p>Ah, miért is voltam Asnièresben!</p>
               <p>Ritkán élveztem szebb látványt, mint minőt a Champs Elyséesn nyújtott Odalie. Vig
                  volt, mintha érezte volna, hogy rövid időn búcsút kell vennie ama kortól, melyben
                  nem szükség féket vetnie kedélyére; a gyermekkor öntudatlan örömének ragyogásával
                  mosolygó arczán úgy nézett ki, mint a fürge pacsirta, mely hajnalban megittasodva
                  a nap sugaraitól, üdvözli a ter­mészetet. Ha festész lettem volna, egy mezei
                  virágcsokrot adva kezébe lefestettem volna, s ha híven találom, mindenki
                  elragadtatva nézte volna vásznamon a feselő tavasz personifikátióját.</p>
               <p>Télen, midőn megláttam, ez alak kettős fényben úszott. A gyermekkor leáldozó
                  napjának el­haló alkonyi világába már belesütöttek az ifjú kor fénysugarai; pajzán
                  kedve nagy önmeg­tagadással hordta az illem békóit, szelleme még tapogatódzott, de
                  már-már eltalálta a helyes csapást, - egy szép jövő képe vala ez, mely iránt a
                  jelen kicsapongó reményekre jogosít.</p>
               <p>Értem és ismerem az élvezet számos nemét, de azt hiszem, alig van nemesebb
                  élvezet, mint melyet egy szép és ártatlan leány személyének s társaságának bája
                  nyújthat. S én élveztem a télen Odalie társaságát, élveztem azon öntudatossággal,
                  mely analizál és okoskodik.</p>
               <p>De mi volt a pajzán gyermek, mi a vidám leány a szűzhöz képest, kinek tekintetében
                  annyi a bensőség, hangjában annyi az érzés, hogy egy pillantás alatt feledhetlenné
                  tudta magát tenni?</p>
               <p>Lehetséges volna-e, hogy Odalie szeret? Ő a maga körében, atyja barátaitól, ha
                  hallott valamit rólam, az csak rossz vala. Istentelen, minden gonoszra képes
                  szörnyetegnek festettek volt le előtte azért, mert gyűlölni tudom a császárságot.
                  De hátha épen ez oltott belé érdeket irántam?</p>
               <p>Odalie hiú és kaczér, ezt láttam a télen elégszer, s gyönyörködtem e
                  tulajdonokban, melyek szép­ségét csak emelték. De azon hang, melyen Asnièresben
                  szólt hozzám, - nem, az nem lehetett kaczérság!</p>
               <p>Nem akarom hinni és mégis gondolnom kell hogy szeret. Mit tudja ő, mennyit
                  szenvedett e lélek, lehet-e ily gyermeknek fogalma a szív oly elfásulásáról, mely
                  engem szinte képtelenné tesz a boldogságra? A nők ízlése gyakran oly sajátságos
                  útakra vetemedik, s vajjon lehetetlen volna-e hogy Odalie oly embert szeressen, ki
                  önmagát csak szánni képes?</p>
               <p>Oh! ha hinnék istenben, imádkoznám érte, oltsa ki ez angyal szívéből ez érzelmet,
                  ha már csakugyan létezik, - nem tehetem. Nem tehetem azt, a mivel annyi ájtatos
                  lélek kuruzsolja lelki szenvedéseit, hogy isten nevével szedi rá saját
                  lelkiismeretét. Nem csalhatom meg ma­gamat, s ha Odalie csakugyan szeret, - ah, mi
                  teheti jóvá azt, a mit e gyermek ellen vétettem?</p>
               <p>Érdeket mutattam iránta, nem tagadhatom. Ki tudja, ha nem teszem, nem tér-e
                  felettem is napirendre úgy, mint többi ismerősei felett? Ah, Achillenak igaza
                  volt; bűnös játékot űztem vele, bár akaratlanul; lelkemre, akaratlanul.</p>
               <p>De ah, - hátha még tudnék szeretni? Mily boldogság volna szeretni ez angyalt és
                  viszont szeret­tetni általa! -</p>
               <p>Eh, térj magadhoz Anatole. Te és szeretni? minő képtelenség!»</p>
               <p> Nov. 10.</p>
               <p>«Ma meglátogattam a derék Margaudnét. Szegény asszony annyit bajlódott velem
                  gyermek­koromban, míg annyira vittem, hogy a «Reverie»-t mások fülének
                  veszélyeztetése nélkül el tudtam játszani, hogy megérdemli, miszerint öreg
                  napjaiban néha felkeressem. Azt hiszem alig tartozunk nagyobb hálával valakinek,
                  mint azoknak, kiknek nevelésünket köszönjük, s vajmi csekély részt törleszthetünk
                  e tartozásból, ha évenként nehányszor pár pillanatot szentelünk egy öreg férfinak
                  vagy nőnek, kinek egykor pajkosságunkkal annyi bosszúságot okoztunk. Ma névnapja
                  volt, s én nem mulaszthatnám el, azon örömet nyújtani neki, melyet tiszta lelkének
                  az egykori tanítvány hálája okoz.</p>
               <p>- Ah, épen jó hogy jön, édes Anatole, - szólt Margaudné, miután
                  szerencsekívánataimat a nála stereotyp, de igaz szívből fakadó érzékenységgel
                  fogadta - kérnem kell magától valamit.</p>
               <p>- Parancsoljon velem, Margaud néni.</p>
               <p>- Tavaly oly jó volt maga, hogy hozott nekem egy arczképet, s én azt albumomba
                  tettem legkedvesebb arczképeim közé. De ime, - tegnap megraboltak. Ne ijedjen meg,
                  magam adtam oda, minden erőszak nélkül. Nos, nem is kérdi kinek?</p>
               <p>- Akárkinek adta, kedves Margaud néni, sietni fogok mást küldeni helyette, ha
                  elfogadja.</p>
               <p>- Épen ezt akartam kérni. És miután nem akarja megtudni -</p>
               <p>- De már miért ne?</p>
               <p>- Nos hát tudja meg, egy szép kis leány kérte el tőlem a maga fotográfiáját.
                  Tanítványom volt egykor ő is; legszebb, legjobb, legkedvesebb tanítványom. Tegnap
                  nálam volt, meglátogatott; azon kiváncsísággal, mely nálunk nőknél oly
                  természetes, átlapozta albumomat és egyszerre, midőn az ön képére nyit, -
                  megrezzen és elpirul, - sz. Denisre mondom, elpirult! Én természe­tesen
                  kérdezősködtem, faggatni kezdtem; az én gyermekem mind nagyobb zavarba jön. Végre
                  erőt vesz magán és így szól hozzám: «Margaud néni! ön ismer engem, ön nem fog
                  félreérteni, ha valami illetlen dolgot kérek.» Képzelheti édes Anatole, hogy
                  megijedtem e bevezetésre. Szerencsére nem soká hagyott kétségben, hanem hozzám
                  szökött, megölelt és fülembe súgta: «Adja nekem ezt az arczképet!»</p>
               <p>- És ön odaadta Margaud néni -</p>
               <p>- Odaadtam; remélem nincs kifogása ellene -</p>
               <p>- Legkevésbbé sem, főkép ha megtudom, hogy ki volt -</p>
               <p>- Na lássa, mondá Margaudné kételkedve, én ugyan megigértem az én kis lányomnak,
                  hogy el nem árulom, no de magának, - az én kis pajkos Anatoleomnak csak
                  megmondhatom; nemde, maga nem fog elárulni?</p>
               <p>- Mily gondolat Margaud néni! Tehát a kis leány -</p>
               <p>- Duploque Odalie.</p>
               <p>Érzém, hogy elsápadtam e név hallattára. Margaudné elnevette magát.</p>
               <p>- No szép; ő pirul, maga sápad, - no szépen vagyunk gyermekek. Tehát ismerik
                  egymást?</p>
               <p>- Úgy - társaságból - nehányszor találkoztunk,</p>
               <p>- Nos és úgy-e szép gyermek az én kis Odaliem, mit? - szólt Margaudné ingerkedve s
                  kezében tartott albumát kinyitva felém tartá.</p>
               <p>Odalie arczképét láttam benne.</p>
               <p>- Ah, Margaud néni, kiálték fel elfeledkezve magamról, ha merném Duploque
                  kisasszony példáját követni -</p>
               <p>- Ohó, kedves fiam, hiába követné. Leány arczképét nem illik valakinek bírni az
                  illető tudta nélkül. Más az magukkal, egészen más. Ne is kérje, nem adom.</p>
               <p>- No hát nem kérem, Margaud néni.</p>
               <p>- Pedig, pedig, kedves Anatole, - kezdé Margaudné egy jelentékeny pillantást vette
                  rám, melyet mély fohász követett - milyen szép pár lenne magukból!</p>
               <p>- Mit gondol Margaud néni! kiálték fel, elnyomva érzéseimet, - én és -? soha,
                  soha!</p>
               <p>Igyekeztem szabadulni. Érzem, hogy nem volnék sokáig képes hideg véremet
                  megőrizni. Margaudnéból még nehányszor kitört azon gondolat, melyre némely öreg
                  asszonynak már szinte magától rájár a nyelve, ha egy fiatal férfira és leányra
                  gondol, - de én mindannyiszor elütöttem jámbor fohászait.</p>
               <p>Midőn Margaudnétól elmentem, a legkülönfélébb érzelmek vitáztak az uralomért
                  lelkem felett. Odalie szeret! ez volt az első benyomás, melyet Margaudné szavai
                  rám tettek. Midőn arczképemet váratlanul megpillantá, pirulása elárulta az öreg
                  asszony előtt. Margaudné azon asszonyi kíváncsisággal, melynek az évek gyakran
                  csak türelmetlenségét nevelik, faggatni kezdte őt, s a tapasztalatlan gyermek
                  tagadása bizonyára csak még inkább megerősité Margaudnét gyanújában. Odalie látta,
                  hogy el van árulva, tehát legalább hasznot akart vonni a dologból, s bízva egykori
                  tanítónője discrétiójában, ki őt szeretetével mindig kitűntette, s ki iránt az
                  anyátlan gyermek azon benső ragaszkodással viselteték, melyet egy nemes szív
                  mind­azok iránt érez, kik szeretetet mutatnak iránta, - elkérte tőle annak
                  arczképét, kinek nevére szive hangosabban dobog. Oh, most már világos előttem
                  minden! A mit én ártatlan fecse­gésnek véltem, a miben nem láttam mást, mint
                  eszközt egy kellemes társaság érdekességének növelésére: az galád ámítása volt egy
                  ártatlan léleknek. Tehát annyira vérembe ment volna már azon tartalékot nem ismerő
                  lelkiismeretlenség, melyből sokan erényt csinálnak a nők irányában, hogy tudtom
                  nélkül nyilatkozik szavaimban; annyira természetemmé vált volna-e a tettetés, hogy
                  nyelvem és arczom akaratom ellenére szerelmet hazudik, a hol hiszi, hogy hitelre
                  talál? Ah, pirulnom kell önmagam előtt, ha meggondolom, mennyire visszaéltem e
                  gyermek tapasztalatlanságával! De mit használ ez Odalienak? mit enyhítheti az én
                  bánatom az ő fájdalmát viszonzatlan szerelme felett?</p>
               <p>De - hátha mégsem szeret? Bármennyire eltompítsa is a tapasztalás azon hatást,
                  melyet egy nő szerelme önszeretetünkre gyakorol, bármennyire hozzászokjunk ahhoz,
                  a mit «hódítás»-nak nevez a világ, - vajjon ki áll jót róla, hogy hiuságunk
                  megszünt csak az által, mert már több íz­ben kielégíttetett? Ugy érzem, hogy ment
                  vagyok e gyöngeségtől, legalább nőkkel szemben, - de nem a legnagyobb talány-e az
                  ember épen önmaga előtt? Nem tapasztalunk-e sokszor oly érzelmet, melynek forrása
                  iránt tisztában nem vagyunk magunkkal? Nincsenek-e néha nézeteink, melyeket magunk
                  előtt sem tudunk teljesen indokolni? Ki állhat nekem jót róla, hogy midőn azt
                  hiszem, miszerint Odalie szeret, e hitben nem nagy része van a hiúságnak, a
                  nélkül, hogy tudnám? Hiszen Odalie oly szép, oly angyali gyermek, hogy a gondolat,
                  általa sze­rettetni, szükségkép kell, hogy hízelegjen mindenki hiúságának, a ki
                  emberi gyöngesé­geivel együtt emberi természetét is le nem vetkezé!</p>
               <p>Mit is tett ujabban e gyermek, a miről irántam való szerelmére véltem
                  következtetést von­hatni?</p>
               <p>Váratlanul megpillantja Margaudné albumában arczképemet. Nem képes elrejteni
                  megle­petését és elpirul. De hát mit bizonyít ez? Egy fogékony kedélyű,
                  ingerlékeny idegzetű nő oly könnyen meglepetik a legnagyobb csekélység által, s ha
                  még csak annyi élettapasztalása és routinja van, mint Odalienek, nem képes
                  uralkodni idegein. Az sem lehetetlen, hogy némi érdek­kel viseltetik irántam.
                  Látta, hogy foglalkozom vele, többet, mint másokkal, talán észre­­vette, hogy nem
                  vagyok üres fejű és lelkü járdataposó, mint udvarlóinak száma - s valjon nem
                  elég-e ez egy tizenhat éves leánynál arra, hogy érdekkel viseltessék valaki iránt?
                  - De ez még nem szerelem, - nem! Ha Odalie valóban szeretne, e tisztalelkű gyermek
                  sokkal szentebbnek tekintené szívének ez első gerjedelmét, semhogy oly könnyen
                  kitárja egy öreg asszony előtt, ki kiváncsiságával ostromolja, s kire nézve végre
                  is már szokássá lett egykori tanítványait sze­retni. Ismerheti, ismernie kell
                  Margaudné fecsegő természetét, s így biztos lehet róla, hogy titkát legelébb az
                  előtt el fogja árulni, ki annak tárgyát képezi. Odalie sokkal büszkébb, semhogy,
                  ha valóban szeret, ezt tudni engedné egy idegennek, ki végre is mindössze nehány
                  évig zongoramesternője volt, s kit a gyermek szerethet szokásból, mint
                  tanítónőjét, de nem szerethet azon bizalmas ragaszkodással, mely egy szűz kebel
                  legédesebb titkait kitárja.</p>
               <p>Ah, de mit áltatom magamat hiú okoskodással? - Szeret, vagy nem szeret? - ah, bár
                  inkább ne tenné! Kétségbeesni más szerencsétlensége felett, melyet én okoztam, -
                  erre úgy hiszem, még volna erőm; de szeretni, - ah, tudnék-e még én szeretni?»</p>
               <p> Jan. 7.</p>
               <p>«Ma a Boulevard des Capucinsen Margaudnéval találkoztam.</p>
               <p>- Ah, csakhogy látom, - kiálta föl midőn megpillantott; - megvallom, már küldeni
                  akartam magá­ért, de nem tudtam, hol lakik.</p>
               <p>- Miben lehetek szolgálatára?</p>
               <p>- Kisérjen szépen haza, kedves Anatole, aztán megtudja. Tudom, hogy az ily úrfiak
                  nem szívesen kísérgetnek vénasszonyt, no de az egyszer kivételt tehet, nem fogja
                  megbánni.</p>
               <p>- Ah kedves Margaud néni! hogy bebizonyítsam, miszerint szerencsémnek tartom, ha
                  kísér­hetem, nem is kérdezem, mi az -</p>
               <p>- Hiába is tenné az utczán. Majd otthon. Jerünk.</p>
               <p>Hazaértünk szállására. Margaudné letette köpenyét, kalapját, aztán szekrényéhez
                  ment, kivett egy papirost, a papirból egy képet s azt diadalmas tekintettel tartá
                  elémbe.</p>
               <p>- Fogja!</p>
               <p>Odalie arczképe volt.</p>
               <p>- Fogja hát, ismétlé Margaudné, - hisz a magáé -</p>
               <p>- Ah, bocsásson meg kedves Margaud néni; igen köszönöm szívességét, de önnek igaza
                  volt a múltkor, hogy nő képét nem szabad bírnunk beleegyezése nélkül -</p>
               <p>- Ugy van fiam, úgy van; de azért csak vegye, Odalie küldi magának.</p>
               <p>- Hogyan? - kiálték fel önkénytelen örömmel a képet megragadva, - ő küldi? De hát
                  miként lehet ez?</p>
               <p>- Üljön le szépen, elmondom, Új év napján az én kis Odaliem szokása szerint
                  meglátogatott, s mint minap igérte, hozott egy új fotografiát. Többet hozott, hogy
                  választhassak. Kértem tőle tehát kettőt. Szivesen adta. «Lássa, kedves gyermekem,
                  mondám neki, azért kérek kettőt, mert nem tudom, nem kell-e az egyiket valakinek
                  odaadnom.» Odalie kérdőleg nézett reám. «Ne féljen kicsikém folytatám, legfeljebb
                  annak adnám oda, a kit ön méltónak tart rá, hogy képét otthon papája előtt
                  rejtegesse.» - Ah, látta volna Anatole, e gyermek zavarát! Veres lett, el­kezdett
                  hebegni, nem tudta hova legyen. Végre megegyezett, de csak azon feltétel alatt
                  engedte meg, hogy képét önnek adjam, ha ön nagyon, de nagyon kéri; s ekkor is úgy,
                  hogy magának nem szabad tudnia, miszerint a képet az ő beleegyezésével kapja. Nos,
                  akarja teljesíteni a feltételeket?</p>
               <p>- Hogyne, Margaud néni, tehát kérem - nagyon kérem -</p>
               <p>- Jó, jó, a többit elengedjük. Tegye el szépen s ábrándozzék előtte. Úgyis úgy
                  összeillenek!</p>
               <p>- Ugyan mit beszél Margaud néni!</p>
               <p>- Nos, hát miért ne lehetne -?</p>
               <p>- Miért? hát először, - viszonzám, azon reményben, hogy minél nyíltabban beszélek
                  a dolog­ról, annál jobban fog sikerülni Margaudné minden gyanúját eloszlatni, -
                  mert eszem ágában sincs házasodni, másodszor mert nem vagyunk szerelmesek
                  egymásba, harmadszor mert Duploque a császári tábornok sohsem adná leányát
                  republikánusnak.</p>
               <p>- Hahaha! - nevetett fel Margaudné, - szóról-szóra ezt hallám egy hét előtt ugyane
                  helyen Odalie­től. Ugyanebben a karszékben ült, melyben ön ül most, és épen ily
                  komoly arczczal mondá: először nem akarok férjhez menni, másodszor nem vagyunk
                  szerelmesek, és én biztosítám őt úgy, mint most biztosítom önt, hogy roppant kedve
                  van a házasságra, s hogy fülig szerelmesek egymásba. Mit, maga protestál? Ő épen
                  így protestált, de azért az első két pontra nézve egyiköknek sincs igazuk. A mi a
                  harmadikat illeti, - hát csakugyan oly dühös republikánus lett magából?</p>
               <p>- Javíthatatlan, Margaud néni.</p>
               <p>- Ezt mondta Odalie is. Apjától hallotta, kit mindig elönt az epe, midőn a maga
                  ujságát kezébe veszi, a ki önt istentelennek, szentségtörőnek tartja, ki nem ismer
                  kegyeletet semmi iránt. De hát édes fiam, hogy is vetemedhetett maga annyira, hogy
                  republikánus és ujságiró legyen egyszerre? Odalie azt mondta, - oh borzasztó! hogy
                  ön még fogságba is kerülhet -</p>
               <p>- Megeshetik.</p>
               <p>- Deportátióra -</p>
               <p>- Nem lehetetlen.</p>
               <p>- Oh borzasztó! ki hitte volna? milyen jó, szelid gyermek volt!</p>
               <p>- Dehogy voltam, Margaud néni, tudom én mennyi boszúságot szereztem önnek. Lássa,
                  már véremben van, hogy a hatalmasokat gyűlölöm; és higyje el, nem tudnék nőt úgy
                  szeretni, hogy kedvéért e gyűlöletről lemondjak.</p>
               <p>Margaudné csak rázta fejét, s nekem össze kellett szednem minden ékesszólásomat,
                  hogy gondolata kivihetetlenségéről meggyőzzem.</p>
               <p>Most itt ülök s előttem Odalie arczképe, - saját beleegyezésével! Ah mily szép,
                  mily bájos! E kép ugyan csak gonosz rágalom szépsége ellen, s ah, mégis oly
                  elragadó! És e leány -</p>
               <p>De mit bizonyít ez mai nap, midőn bárki képét ötven centiméért minden műárúsnál
                  megve­hetjük? Minő fontosságot tulajdoníthat Odalie az ily ajándéknak, melyhez oly
                  könnyen juthat­nék más úton is? - Meg aztán, - nem szabad tudnom, hogy a kép tőle
                  jön. Ha értéket akart volna adni e papirnak, tudatta volna velem, hogy ő adja! -
                  Nem tette, számított Margaudné discrétiójára, sőt feltételül szabta, hogy nem
                  szabad tudnom, miszerint engedélyével kapom arczképét. Margaudné, isten tudja, mit
                  nem beszélt neki rólam, mennyire szeretem, imádom, - ah, az öreg asszonyok oly
                  lelkiismeretlenek az effélékben! nem gondolják meg, mily veszé­lyes játékot űznek
                  velünk, midőn házasítási passiójukkal közénk állnak. Margaudné bizo­nyo­san kérte
                  tőle e képet egy szegény bolond számára, ki fülig szerelmes belé, s Odalie odaadta
                  neki. Megtiltá tudnom, hogy tőle jő, de odaadta könyörületből -</p>
               <p>Mit? E leány szánna engem? Ezt nem szabad, ezt nem lehet tennie! Nem ismer
                  annyira, hogy szánhatna, s nem fog ismerni soha! Ez a joga ne legyen senkinek. Azt
                  el tudnám tűrni, hogy gyűlöljön, el, hogy megvessen, - azt nem, hogy
                  sajnáljon.</p>
               <p>És ha nem sajnálat bírta rá, hogy képét odaadja? Ha azért adta, mert jól esik
                  tudnia, hogy szívemen hordom képmását, - ha Margaudné elhitette vele, hogy
                  szeretem, s csak szerel­memet viszonozni véli -?</p>
               <p>Ah, fejem úgy zúg, úgy fáj valami itt szívemben!</p>
               <p>Bármiként legyen, véget kell vetnem a dolognak. A farsang holnap megkezdődik.
                  Odalieval bizonyára fogok találkozni. Meg kell tudnia, hogy nincs joga szánni és
                  nincs oka szerelmemet viszonozni!</p>
               <p>Ha vétkes voltam akaratom ellenére, jóvá kell tennem, jobb későn, mint soha.</p>
               <p>De ah - miért félek annyira e gondolattól?»</p>
               <p> Ezekből megitélheti ön, minő lelki állapotokon ment keresztül barátom, mióta
                  Odaliet meg­látta, - szólt Achille, letéve Anatole naplóját. - A boulevardon
                  gyönyörködött benne, mint egy szép képben vagy szoborban gyönyörködünk, a télen
                  vonzódott hozzá, a mint vonzódunk egy kellemes társasághoz; de nem tekinté
                  áldozatnak e társaságról lemondani. Az asnièresi talál­kozás okot adott azt
                  hinnie, hogy Odalie szereti. Első gondolata az önvád volt ez észlelet után. Nem
                  hitt magában, nem hitt saját szívében s szemrehányást tett magának azon érdek
                  miatt, melylyel a leány iránta viseltetett. De a gondolat, hogy Odalie szíve nem
                  hideg iránta, tudtán kívül növelte azon vonzalmat, melyet iránta érzett, annyira,
                  hogy e gyermek állandó tárgya lett gondolkozásának. Mintha kétkedő lelke nem volna
                  képes az initiativára még a szerelemben sem, daczára annak, hogy szíve fogékony
                  vala, - Odalie vonzalmának félreismerhetetlen jeleire volt szükség, hogy szíve
                  hangosabban dobogjon. De Anatole nem vallá meg magának, sőt nem is hitte, hogy
                  szíve már érez. Vádolta önmagát, hogy könnyelműen megzavarta egy szív nyugalmát, s
                  kívánta, bár az ne történt volna meg. De azért a boldog szerelemnek bármily távol
                  álló lehetősége, tudtán kívül, akarata ellenére, mind nagyobb tért foglalt,
                  egyelőre gon­dolataiban, Odalie számára. De azért még minden kétségen felül álló
                  lehetetlenségnek tartá, hogy a leányt valaha szerethesse. Ekkor vette egy újabb
                  jelét Odalie vonzalmának Margaudné által. A kétkedés saját szívében oly erős vala,
                  hogy Margaudné szavai csak önmagának tett szemrehányásait tették élesebbekké,
                  melyeket hiában igyekezett okoskodás által lecsillapítani. E kedélyállapotot csak
                  fokozta Odalie arczképe, melyet Margaudnétól kapott; s elhatározá őt teljesen
                  kiábrándítani, ha van miből kiábrándulnia, - de midőn erre elszánta magát, nem
                  vette észre, vagy nem merte magának bevallani, miszerint azon érdek, melylyel a
                  leány iránt visel­tetik, ki kedélyének ártatlan egyenességében a hosszú távollét
                  daczára többször jelét adta iránta való vonzalmának, már oly közel áll a
                  szerelemhez, hogy nagyobb feladat lesz rá nézve saját szívét megóvni, mint a
                  hatást, melyet Odaliera tett volt, megsemmisíteni.</p>
               <p>De Anatole nem hitt szivében, s a beállott farsangon azon szilárd eltökéléssel
                  kereste Odaliet, miszerint egy vagy más módon «jóvá teendi, a mit ellene akarata
                  ellenére vétkezett».</p>
               
            </div>
            <div type="chapter">
               <head>XI.</head>
               <p>E télen Anatole és Odalie gyakrabban találkoztak egymással. Anatole annyi időt
                  töltött a gyer­mek­kel, a mennyit társaságban egy és ugyanazon nővel az illem
                  megsértése nélkül csak tölteni lehet; s míg mások e körülményből barátom
                  szerelmére vagy legalább «komoly szándékaira» vontak következtetést, azon
                  meggyőződésben élt, miszerint minél többet kell Odalieval foglalkoznia, hogy annál
                  alaposabban kiírthassa a leány szívéből azon érzelmet, melylyel netalán irányában
                  viseltetik.</p>
               <p>Anatole úgy okoskodott, hogy, ha sikerül magát Odalie előtt könnyelmű, frivol
                  gondolkozású, prózai emberként bemutatnia, ezáltal oly áldozatot hoz a leánynak,
                  melyet saját becsületérzése követel tőle.</p>
               <p>Vannak természetek, melyeknek jellemző vonásuk, hogy könnyebben lehet hozzájok
                  férni, mint másokhoz. Ne vegye e szót rossz értelmében. Nem oly nőkre czélzok
                  vele, kikkel mindenről beszélhetünk, mert nincs semmi, a mi ellen vagy
                  illemérzetök vagy lelkök féltett érzelmei óvást emelnének. A világért sem. A <hi>tiszteletről</hi>, mely a nőt megilleti, Odalieval szemben <hi>nem lehetett</hi> megfeledkezni. De a kiket bizalmára méltatott,
                  azokat felmenté az etiquette azon kicsinyes tyrannismusa alól, mely a társalgást
                  csak feszélyezi, nehezíti, a nélkül, hogy méltóságát növelné. Vannak nők, kik az
                  etiquette apró külformáinak annyi becset tulajdonítanak, hogy az ember önkénytelen
                  gyanakvóvá lesz s végre azt hiszi, hogy csakis az etiquette nevében van joguk a
                  tiszteletre; kik oly kicsinyes féltékenységgel őrzik azt, a miben a női méltóságot
                  találni vélik, hogy megbocsáthatóvá lesz azt hinnünk, miszerint kissé rossz lábon
                  állnak a valódi női méltósággal. Ragaszkodnak a külformákhoz a kicsinyesig, a
                  nevet­ségesig, - és sértve érzik magokat ez aprólékos formák legcsekélyebb
                  elhanyagolása által, mintha éreznék, hogy tisztelet dolgában igényeik a külszínen
                  túl nem terjedhetnek. Sohasem a szellemdús, és többnyire nem a legerényesebb nők
                  azok, kiknek társaságában egy művelt embernek leginkább kell ügyelnie arra, nehogy
                  modorában, szavaiban tiszteletlenséget fedez­zenek fel. Isten könnyebben
                  hozzáférhet a királyoknál, kik érzik, hogy varázsuk kulcsa a távolságban
                  rejlik.</p>
               <p>Odalie nem tartozott nemének hétköznapi tömege közé. Érezte saját becsét, és ez
                  önérzet feleslegessé tette rá nézve azon feszes távolság megőrzését, melyre csak a
                  gyarlóságnak van szüksége. A kit méltónak tartott rá, azt oly bizalomra jogosítá
                  maga iránt, mely közönséges természettel szemben aligha maradhatott volna
                  veszedelmes következmények nélkül. De egyermekben oly sok bájjal annyi büszkeség s
                  a kedélynek gyakran meglepő nyiltságával annyi tartózkodás egyesült, hogy bármily
                  bizalmas hang, melyet különben csak az engedhetett meg magának, kitől azt
                  megkivánta, nem csorbíthatá meg azon tiszteletet, melylyel neki mindenki
                  adózott.</p>
               <p>E körülmény megkönnyíté a játékot Anatolera nézve. Teljesen bízott a sikerben, s
                  annyiban joggal, mert modorán gyakran oly, a frivolitásig menő könnyedség, sőt
                  könnyelműség ömlött el, melynek forrása nem rejlett ugyan sem nézeteiben, sem
                  érzelmeiben, de mely némileg ter­mé­szetes következménye vala azon benső
                  meghasonlásnak, melyen lelke ifjú korában keresz­tül ment, s azon erőlködésnek:
                  nem mutatni a világnak oly fájdalmat, melyet az nem birna méltányolni. Anatole
                  lelke évek óta fel vala dúlva, de tudta jól, hogy csak nevetségessé teszi magát
                  az, ki nagy fájdalmakat hoz a mindennapi élet piaczára, melyen apró bajok és bűnök
                  képezik a forgalom rendes eszközeit; s féltékeny gonddal őrizte lelke szenvedéseit
                  a profánus szemek elől. Nem volt eléggé puritán arra, hogy visszariadjon az oly
                  tettetéstől, mely senkinek kárt nem okozott; nem eléggé együgyű arra, hogy lelkét
                  boldog-boldogtalan előtt az első kopogtatásra kitárja; nem volt oly betegesen
                  sentimentális, hogy szenvedéseivel kaczérkodjék; érzelmeit saját, kizáró
                  tulajdonának tekinté, melyet joga van minden illetés ellen megóvni, s így
                  önkénytelenül a közönséges érintkezésben oly modorhoz, az élet felületes
                  viszonyaiban oly magatartáshoz szokott, mely minden felületes szemlélő előtt a
                  frivolitás nem mindennapi mértékének tűnt fel. Közönséges ismerősei víg, könnyelmű
                  czimborának tapasztalták, a frivol Páris telivér gyermekének. A ki jobban ismerte
                  és észlelte, felfedezte az ellenmondást érzel­mei s szavai, gondolkozásmódja és
                  modora között; de alig hiszem, hogy a maga jószántából bárkinek is megadta volna a
                  kulcsot e talány megfejtéséhez. Én bírtam, mert keletkezni láttam e talányt, mert
                  gyermekkorunk óta testvéri ragaszkodással ismertük és őriztük egymás titkait.</p>
               <p>Anatole biztosnak tartá a sikert, és az is lett volna, ha egy tényezőt ki nem
                  feled számításából: azon már nagy fokra hágott érdeket, melylyel Odalie iránt
                  viseltetett. A hol Anatole józanságát megőrzé, oly nők iránti magatartásában,
                  kikre vágyott, de kiket nem szeretett, oly ügyességgel, oly raffinirozott
                  tökélylyel tudta játszani az epedő szerelmest vagy a féltékeny, gyanakvó imádót, a
                  közönyöst vagy a szív rabját, ki szenvedélyének lánczait akarata ellen hordja,
                  hogy ama kisebb-nagyobb kalandokban, melyek egy részét együtt éltük keresztül, nem
                  egyszer bizo­nyos megdöbbenéssel néztem az ifjút, ki a legönkénytelenebb
                  érzelmekkel úgy tudott játszani, mintha egy sakktábla pionjaival maneuvrirozna.
                  Azon könnyű diadaloknak nagy részét is, melyeket éveken át mint szenvedélyes
                  sportsman vadászott, főleg azon hidegvérnek köszönheté, melylyel kritikus
                  pillanatokban minden szavának, minden mozdulatának hatását kiszámítani bírta; azon
                  gyakran daemoni kiméletlenségnek, melylyel ellenfelét preparálni tudta
                  czéljaira.</p>
               <p>De az ily siker előfeltétele épen az, hogy józanságunkat, hidegvérünket
                  megőrizzük; és Anatole nem vette észre, hogy Odalieval szemben már szíve tolakodik
                  előtérbe. Az eredmény, melyre e játék vezetett, épen ellenkezője is volt annak, a
                  mit barátom szándékozott.</p>
               <p>«Őszintén szólva, - mondá nekem egyszer, egy évvel utóbb Plangenet Constance,
                  Odalie egyetlen, benső barátnője, egy alkalommal, midőn azt hitte, hogy panaszra
                  van oka Anatole ellen, - én még most sem tudom, vajjon megérdemli-e Flavigneux úr
                  azon barátságot, melyet iránta Odalie kedveért tanusíték. Úgy van, uram! s én csak
                  Odalie angyali kedélyét bámulom, de higyje el, nem irigylem, s teljesen
                  megnyugszom benne, hogy képtelennek érezném maga­mat példáját követni. Mit tett
                  vele ez ember tavaly hat héten keresztül, miként kínozta, gyötörte e szegény
                  gyermeket! Minden estve, mely ily korban a boldogság egy-egy napja fiatal leány
                  számára, Odaliera nézve a szenvedés egy-egy korszaka volt. Alig találkozott
                  Anatolelal, hogy másnap el ne jött volna hozzám, keblemen kisírni fájdalmát annak
                  magaviselete felett, kit szeretett. Tanácslám is neki, hagyjon fel vele; hiába.
                  Higyje el, gyűlöltem ez embert, mert miatta szenvedett e kedves teremtés, kit
                  legjobban szeretek e földön. Nem tudtam magamnak megmagyarázni magaviseletét, míg
                  végre rájöttem indokára. Az ön barátja sokkal büszkébb, s mint önök mondani
                  szokták, elveiben sokkal szilárdabb, semmint megkisérthette volna a kö­ze­ledést
                  egy császári tábornok családjához, kit természetes ellenségének tekintett. Tudta,
                  hogy ritkán lesz alkalma Odaliet láthatnia, tehát gondoskodni akart róla, nehogy a
                  leány egy­könnyen feledhesse. Flavigneux úr tud bánni az asszonyokkal; oh van
                  szerencsénk ismerni híréből, mely bizony épen nem a legjobb, s legkevésbbé
                  igazolja egy oly tiszta kebel vonzal­mát, mint Odalie. Látta, hogy a leány
                  szereti, tudta, hogy a szerelemnek nincs erősebb táplá­léka, mint a fájdalom,
                  melyet kedvesünk okoz; s hideg kegyetlenséggel gyötörte a szegény leányt, nehogy
                  az elfeledje őt, kínozta, hogy annál becsesebb legyen előtte azon érzelem, me­lyet
                  fájdalma árán növelt fel. Íme, uram, ez volt az ön barátjának viselete Odalie
                  iránt, s ha erre gondolok, megvallom, még ma is kétkedem benne, ha vajjon igazán
                  szereti-e e gyerme­ket.»</p>
               <p>Így szólt Constance, ki testvéri ragaszkodással szerette ifjabb barátnéját; és ha
                  - miután nem ismerte Anatolet - nem is volt igaza indokainak és szándékának,
                  teljesen igaza volt maga­viselete eredményének megitélésében.</p>
               <p>Anatolenak sikerült szándéka azon mértékig, hogy fájdalmat okozott Odalienak; de
                  annyiszor kiesett szerepéből, oly félreérthetetlenül elárulá szerelmét a leány
                  iránt, melyet még önmagá­nak sem mert bevallani, miszerint Odalie, a helyett, hogy
                  kiábrándult volna vonzalmából, mind erősebb ragaszkodással viseltetett iránta.</p>
               <p>Végre Anatole is belátta, hogy mesterséges terve hajótörést szenvedett saját
                  szívén, s a farsang utolsó napjai egyikén ezeket írta naplójába:</p>
               <p> Febr. 28.</p>
               <p>«Szeretek! a mitől féltem s a mire vágytam, bár lehetetlennek tartám,
                  bekövetkezett, szeretek, szeretem Odaliet! Hónapok óta valami kínos teher nyomta
                  lelkemet, valami megmagyaráz­hatlan lidércznyomás elfojtá szívem minden
                  dobbanását, - elmúlt! Mint a bánya éjjében dolgozó munkás, midőn a földre lép,
                  megkönnyebbült szívvel üdvözli a napsugárt, úgy érzem e pillanatban, mintha egy
                  sötét éj múlt volna le lelkemről, s napom újra, ragyogóbban mint valaha, felkelne.
                  Szeretem Odaliet! ah, s oly jól esik most ezt bevallanom!</p>
               <p>Szeretlek, Odalie, mert szép vagy, szeretlek, mert imádandó vagy, szeretlek, mert
                  szeretsz! Azon kimondhatatlan, kábítóan jótékony érzés, mely lelkemet elfogja,
                  midőn rád gondolok, azon lázas vágy, mely ereimet dagasztja, midőn magam elé
                  varázslom alakodat, melynél szebbet egy isten fantáziája nem birna teremteni
                  magának, mind azt susogja: szeretlek!</p>
               <p>Ah, és te is szeretsz, Odalie! Nem mondtad, - oh de a nyelv úgyis csak tökéletlen
                  kisegítője a szem ékesszólásának. A mint ma estve derekadat a keringő hangjára
                  átkarolám, a mint magam­hoz öleltelek, s érzém keblemen pihegő kebledet, láttam
                  ajkad körül ama mosolyt, melyet a boldogság gondolata lopott reá, láttam szemedben
                  azon vérlázító lángot, melyben a vágy összeesküszik a szerelemmel, - úgy néztél ki
                  ártatlan arczoddal, tiszta homlokoddal, mint egy szent, midőn vétkezni szeretne! -
                  Ah, e pillanatban mit nem adtam volna érte, ha kebledre dőlve, éltemet szerelmünk
                  oltárán áldozhattam volna fel!</p>
               <p>De nem, - élnem kell, élnünk kell, egyetlen szerelmem!</p>
               <p>Visszaadtál önmagamnak. Évek óta kipótolhatatlan ürt érzek szívemben, mely a
                  legcseké­lyebb érintésre úgy fájt, most túláradni érzem a boldogságtól. Légy áldva
                  érte, kedvesem!</p>
               <p>Szeretlek, Odalie, szeretlek, szeretlek!»</p>
               
            </div>
            <div type="chapter">
               <head>XII.</head>
               <p>A lelkesedés azonban, mely e szavakban nyilatkozik, nem tartott soká. Anatole
                  képes volt még nagy lelki emotiókra, de nem birta azokat maradandólag elviselni.
                  Lelke elveszté volt azon egészséges, ruganyos erőt, mely a gyermek-ifjút jellemzé,
                  el azon kitartást, mely csak az erő gyümölcse, s a szenvedély láza és a kétkedés
                  tehetetlensége közt ingadozott. Elveszté azon középutat, mely képes erőt kifejteni
                  láz nélkül. Pillanatokra képes volt azon magaslatra emelkedni, melyen a fenséges
                  kezdődik, melyen a nagy eszmék fogamzanak, s nagy tettek megérnek, - de hiányzott
                  belőle a lélek azon magasztos szárnyalása, mely képes lett volna őt e magaslaton
                  megtartani.</p>
               <p>- Azon tíz hónap alatt, mely a történteket követé, Anatole egy kis kötetnyit írt
                  naplójába, - folytatá Achille, jókora csomagot mutatva a naplóból. - Nem olvasom
                  fel önnek; nagyon fájdalmas olvasmány ez még arra nézve is, ki előtt ő idegen
                  volt. Ne értsen félre kérem. Tudom, hogy szívre, mely érezni képes, egy szenvedő
                  ember sohasem teljesen idegen; de mégis megkimélem önt e lapok olvasásától, melyek
                  egy meghasonlott lélek küzdelmeit festik oly viszonyokkal, melyeken egy virágzása
                  delén álló szellem is csak nagy erőmegfeszítéssel bírna diadalmaskodni.</p>
               <p>Anatole már rég a skepsisnek vala martaléka. Nem azon kételynek, mely, midőn
                  nézeteinket megingatja, hitünket feldúlja s lelkünket gyakran közel viszi a
                  kétségbeeséshez; mindezek daczára positiv czélok felé halad, és szenvedések árán
                  bár, de valóságos jótéteményben részesít. Mert van egy neme a kétkedésnek, mely
                  midőn ront is, épít, midőn gyötör, gyógyít, midőn hitünket aláássa, a tudásra
                  vezet. Az ily skepticismus, ha erős lelket támad meg, mely képes átmenni azon
                  keserves processuson, melyben illusióinkat, hitünket, életnézeteinket silány
                  csalódássá látjuk foszlani, mielőtt még meg tudnók becsülni az eredményt, mely már
                  előttünk áll; az ily skepticismus képes a rabszolgából szabadsághőst, az
                  olvasóforgatóból em­bert csinálni, ki nem hajtja meg fejét egy personifikált
                  phrasis előtt, melyet istennek nevez a világ. Anatole átment a lélek eme
                  processusán is, még ifjú korában; de ezen kétely meg­aczé­lozá lelkét, eszméket
                  adott az ifjúnak, kinek csak sejtelmei, meggyőződéseket annak, kinek csak ösztönei
                  valának. E kétkedés tabula rasat csinált lelkében azon téves fogalmakkal, melyeket
                  tanintézeteinkben csempésztek az ifjú lélekbe, hol a gyermekből nem embert és
                  polgárt, hanem csak loyalis alattvalókat igyekeztek faragni isten és a császár
                  számára.</p>
               <p>Ezen skepsis az önbizalom, az erő gyümölcse vala; az, mely utóbb keletkezett
                  lelkében, a bizal­matlanság, a kétkedés szülötte volt. Sokáig lehetetlennek tartá,
                  hogy szeressen; most hogy szíve félreérthetetlenül követelé jogait, hogy nem
                  kételkedhetett többé szerelmében, kételkedni kezdett mindabban, a mi szerelmén
                  kívül boldogságához szükséges lett volna: a körülményekben, Odalieban, s végre
                  saját szívének kitartásában. Pillanatokra képesnek érzé magát egy szeretett lény
                  birtokáért szembeszállni a sors minden haragjával, de a biztosság­érzet e
                  pillanatai csakis - pillanatok valának.</p>
               <p>Elemezni kezdé saját szívét, érzelmeit praeparálta magának, mint az anatom a
                  hullát, melyet tanulmányozni készül, - s meg kellett róla győződnie, hogy Odaliet
                  csakugyan szereti, szereti azon mélyen gyökerező szenvedélylyel, melyre tán csak
                  egyszer képes az emberi organismus. Voltak pillanatok, melyekben elég erősnek
                  képzelé magát, szerelmét véve támaszpontul, kiemelhetni sarkaiból egy ellenséges
                  világot; de a lelki heroismus e költészete szétfoszlott, midőn tépelődő szelleme
                  ez ellenséges világot elemezni kezdte.</p>
               <p>Az első akadály, mely mindenekelőtt felüté fejét, midőn szerelmére gondolt, azon
                  politikai különbség vala, mely őt Odalie atyjától elválasztá. Más viszonyok közt e
                  nézetkülönbséget nem tekintette volna ily nagy akadálynak. És ebben igaza volt. A
                  hol a politikai küzdelem elvek és nézetek közt folyik, a hol mindegyik fél csak
                  becsületes meggyőződését hozza a harcztérre, ott a legszenvedélyesebb pártharcz a
                  politikusok közt, nem zárja ki a kölcsönös becsülést, sőt baráti vonzalmat az
                  emberek közt. Küzdünk egymással, de becsüljük s nem akarjuk egymást megrontani. De
                  ott, a hol az egyik fél részéről az érdek avatkozik a politikai elvharczba, ott a
                  személyek még élesebb ellentétben állnak egymással, mint az elvek. S ez volt az
                  eset Francziaországban az imperialismus és a republikánus oppositio között. A
                  köztársaság hívei eszméikért, meggyőződésükért küzdöttek, azon nemes
                  lelkesüléssel, melyet egy nagy ügy védelme olt az emberbe; a császári párt nem
                  eszméit, hanem érdekeit védelmezte, nem meggyőződésért küzdött, hanem küzdött a
                  kenyérért. A mint a következés megmutatta, a köz­társaság diadala
                  Francziaországban nemcsak az imperialismus politikai rendszerét buktatta meg,
                  hanem megbuktatta a császárság híveit társadalmilag is. Az imperialismus minden
                  támasza meg volt róla győződve, hogy midőn a császári rendszert védi, csak saját
                  állását, tekintélyét, jövedelmét védelmezi. Így itélte meg Anatole Duploque
                  tábornokot, és ebben nem csalódott. A tábornok nem azon hivatalnokokhoz tartozott,
                  kiket tíz rendszer egymás kezébe szolgáltat, a nélkül, hogy elkopnának. Ő sokkal
                  jobban exponálta volt magát a caesarismus ügyében, politikailag is, az irodalomban
                  is, semhogy más rendszer mást láthasson benne, mint elvtelen, hitelvesztett
                  renegátot. Ez fényesebb, jövedelmezőbb állást biztosított neki érdemén felül, mint
                  számos más társainak; de existentiáját feloldhatatlanul összeköté a caesarismus
                  uralmával. Duploque tábornok nem volt erős jellem, de makacs a végletekig; s e
                  makacsság kisebb szabású viszonyokban gyakran szívósabb ellenség a jellem
                  szilárdságánál. A tábornok nem akarta leányát kényszeríteni, hogy kit válaszszon
                  férjének, de fentartá magának megtiltani gyermekének oly összeköttetést, mely nem
                  vala kedvére. Nem szokta ugyan leányát társasá­gokba kisérni, hol Odalie, ki
                  anyját már gyermekkorában elveszté, rendesen nevelőnőjével vagy Constanceszal
                  jelent meg; de azért nem volt titok előtte, hogy gyermeke egy republi­kánus
                  izgatót tüntet ki kegyével. Voltak, a kik siettek megsúgni az apának minden való
                  vagy koholt csekélységet, mely leányát s Anatolet illeté; hogy megóvják a
                  tábornokot egy oly viszony lehetőségétől, mely őt urai előtt gyanússá tehetné.
                  Duploque tábornok magától is ellenszenvvel viseltetett Anatole iránt, de a
                  gondolat, hogy leányának viszonya ez emberrel őt politikailag compromittálhatná,
                  ez ellenszenvet gyűlöletté fokozta. Egy alkalommal, midőn ismét megsúgták neki,
                  hogy leánya feltünő hosszan társalgott a fiatal ujságiróval, kemény leczkét
                  tartott gyermekének, kijelenté neki, hogy bármi czélja legyen vele Anatolenak, ő e
                  viszonyhoz sohasem adandja beleegyezését s megparancsolá neki, tartsa távol ez
                  embert magától. Odalie nem tette. A tábornok indolensebb volt családi ügyeiben,
                  semhogy lépésről-lépésre ellenőrizze leánya magaviseletét, s másrészt jól tudta,
                  hogy végre is tőle függ minden; és így Odalie megszeghette atyja parancsát a
                  nélkül, hogy ez radikálisabb rendszabályokhoz nyúlt volna ellenében. Anatole a
                  dolgok ezen állásáról értesülve volt, részint Margaudné által, kihez most már
                  gyakrabban eljárt, hogy halljon valamit kedveséről, részint Plangenet Constance,
                  Odalie barátnője által, kivel az elmúlt télen megismerkedett; s ki - a mennyire az
                  ismeretség ujsága, s barátnője iránti discrétiója megengedé, - czélzatos, de
                  megérthető szavakkal tudtára adta Anatolenak, miszerint az út, melyen politikai
                  pályáján halad, mindenre vezethet, csak Odalie birhatására nem.</p>
               <p>Ily viszonyok közt Anatole csak úgy győzhette volna le Duploque tábornok
                  ellenállását, ha elhagyja a zászlót, a melyet eddig lobogtatott s a császárság
                  pártjára áll. Margaudné, ki többet foglalkozott ez ügygyel, mint barátom szerette,
                  tanácslá neki, vállaljon hivatalt. És a tanács praktikus is vala. A tábornok, ha
                  meggyőződik róla, hogy leánya az ifjút ellenállhatatlanul szereti, s Anatole
                  hajlandó volna «megtérni», hogy kedvese kezét elnyerhesse, bizonyára kész lett
                  volna neki az átpártolást lehetőleg megkönnyíteni. Anatole még azon korban volt,
                  mely­nek a császárság alatt minden köpenyegforgatás iránt a megszokás által oly
                  türelmessé lett közönség a politikai elvváltoztatást hajlandó lett volna elnézni,
                  és már jelentékenyebb ellen­ség, semhogy a császári kormány aranyhidat ne épített
                  volna neki, ha vissza akar vonulni. Duploque tábornok kétségkívül megragadta volna
                  az alkalmat, két legyet üthetni le egy csa­pás­sal; leányát boldoggá tehetni, s a
                  császárságot egy hatásos izgató veszélyes tolla ellen örökre biztosítani, nem is
                  tekintve azon hasznot, mely reá nézett volna, mint urának önfel­áldozó szolgájára,
                  ki kész saját gyermekét feláldozni a császár érdekének. E kilátások azonban még
                  csábítók sem valának Anatolera nézve. Becsületére válik barátomnak, hogy
                  akárhányszor ajánlották neki, adja el tollát szíve kedveért, még csak nem is
                  gondolkozott a tárgy felett, hanem mindannyiszor napirendre tért felette, mint oly
                  kérdés felett, mely még vitára sem érdemes. Mindenben kételkedett Anatole, csak
                  abban nem, hogy képtelen volna eszméiről lemondani; nem hitt semmiben, végre még
                  saját szerelmének kitartásában sem, de egyben rendületlenül élt hite:
                  meggyőződésének szeplőtlen tisztaságában s megingathatatlan erejében. Mert azon
                  sajátságos ellentét, mely Anatoleban az ember és politikus közt feltünő vala,
                  mint­ha naponként növekedett volna. Az erő s a gyöngeség megosztották maguk közt a
                  nyilvános és a magán embert, s ennek habozó kételyei és társadalmi gyarlóságai
                  amannak rendíthetetlen hitével és azon puritán szigorral egyesültek, mely
                  lehetetlenné tesz minden, még becsületes megalkuvást is a körülményekkel.</p>
               <p>Lett volna még egy mód, mely némi reménynyel kecsegtetett. Ha Anatole kész volna
                  lemon­dani, nem politikai elveiről, hanem azok szolgálatáról, tán nem lett volna
                  lehetetlen Odalienak apja ellenkezését megtörnie. Nem kellett volna apostasiát
                  követnie el politikai hitén, csak visszavonulnia a közélet mezejéről s oly
                  foglalkozás után látnia, melynek semmi köze a poli­tikához. De bármily csábító
                  lehetett volna e gondolat egy ifjú számára, ki pályájának még csak kezdetén állt,
                  Anatole kénytelennek látta magát a boldogságnak ezen netán lehetséges feltételéről
                  is lemondani. Nem nagy fáradságába került volna azon névnél és ismeretségeknél
                  fogva, melyekkel birt, más alkalmazást, más életpályát keresnie, de nem volt
                  reménye, hogy más téren sikerrel működhessék. A nevelés, melyet nyert, s főkép az,
                  melyet magának adott, csak egy pályán tették őt képessé nem közönséges sikerre: a
                  politikain. Hajlamai pedig csak egy életet tettek rá nézve kivánatossá: a
                  nyilvános életet. Ennek daczára azonban kétségkívül «megélhetett» volna bármely
                  más pályán is, de e kilátás vajmi csekély vala rá nézve, főkép ha kedvesével hozta
                  kapcsolatba. A zajtalan polgári életmód, fényűzés, de egyszersmind nél­külözések
                  nélkül, egy rendes munka és csendes szerelem közt megosztott élet: csábító kilátás
                  az emberek nagy többségére nézve, s a túlnyomó szám aspirátióit kielégíti; és
                  elfogadható jövő egy erős lélek számára, mely önmagában, saját szívében birja a
                  boldogság minden előfeltételeit, s ki a viszonyoktól nem vár többet, mint hogy ez
                  előfeltételeket lehetetlenné ne tegyék. De Anatole egyik sem volt e kettő közől.
                  Misem állott távolabb természetétől, mint azon nyárspolgári megelégedés, melynek a
                  törvényes hitves alattomban értetődő szerelme és némi ügyessége a családi étlap
                  elkészítésében kielégítik minden vágyait. De másrészt nem birt többé a lélek azon
                  határozottságával sem, mely midőn a válaszúton áll, képes oly választásra, mely
                  nagy lemondással jár, a nélkül, hogy utóbb megbánná elhatározását.</p>
               <p>Ehhez járult még egy végzetes ellentét Anatole természetében, mely még kedvezőbb
                  viszo­nyok közt is problematikussá tehette volna rá nézve a boldogságot. Mintha
                  teljes mértékben örökölte volna szüleitől azon tulajdonokat, melyek az egyiknek
                  könnyelmű tévedéseit, a másiknak kora halálát okozták, Anatole életmódjában s
                  erkölcseiben telivér gyermeke volt a frivol, felületes Párisnak, mint volt atyja;
                  szerelmében az ábrándra hajlandó, a csendes, tűrő, szenvedésre fogékony, mint
                  anyja. E tulajdonok két ember közt megoszolva, azon eredményre vezettek, hogy
                  Flavigneux Anselme sajátján kívül még fia minden vagyonának is nyakára hágott, s
                  ez áron hangadó szerepet játszott a párisi könnyelmű világban; s hogy Flavigneux
                  asszonyt ily férj oldalán, ábrándos lelke s meg nem értett szíve a lassú elhalás
                  karjába taszíták. Egy emberben egyesülve e tulajdonok, oly körülmények közt,
                  minőkben Anatole élte át ifjúsá­gát, szükségkép oly összeütközésre vezettek,
                  melynek megoldása a boldogság alig lehetett volna. Mélyen érző szív nélkül Anatole
                  boldog lehetett atyja módjára, kinek egy zajos mámor volt egész élete; apjától
                  örökölt könnyelműsége s azon rideg tapasztalások nélkül, melyekben rövid múltja
                  bővelkedett, Anatole boldog lehetett volna, mint lett volna anyja, egy őt megértő
                  férj oldalán.</p>
               <p>És e természet mellett, mely már annyi szenvedés csiráját rejté magában, Anatole
                  oly nőt szeretett, ki jellemében hasonló ellentéteket egyesített; szeretett egy
                  ragyogó szépségű leányt, kiben ész és szív, hiúság és erő, kaczérság és érzelem
                  egymást teljesen ellensúlyozták!</p>
               <p>Számtalanszor bele gondolta magát Anatole e csendes életmódba, mely a boldogság
                  zajtalan nemének oly kedvező. Látta magát, mint tíz-tizenöt ezer francos társulati
                  hivatalnokot, vagy másnemű hasznos és munkás tagját a társadalomnak, ki napi
                  munkája után hazatér családi körébe; kifestette magának ez életet a lehető
                  legnagyobb kellemekkel, kicsinyes scrupulosi­tással kisajtolt e gondolatból minden
                  kellemes, élvezetes elemet, a mi csak benne volt, - de ha e középsorsú polgári
                  háztartásba magát és - Odaliet belegondolta, nem egyszer keserű kaczaj­ra
                  fakadt.</p>
               <p>Odalie szép volt, eszes volt, s bírt mindazon tulajdonokkal, melyek a nőt az
                  úgynevezett nagyvilági szereplésre képesítik. Meg tudta becsülni a férfiban az
                  értéket, de hiúbb volt, semhogy olyak bámulatára is ne vágyjon, kik iránt igen
                  kicsinylő véleménynyel viseltetett! volt szíve, de azért kaczér volt, s mintegy
                  életszükségletté vált rá nézve tetszeni. Az első évben, midőn a társaságba
                  bevezettetett, még sokkal gyermekebb vala, semhogy Párisban feltűnjék; de a
                  második évben szépsége és elméje már oly ragyogóan léptek fel, hogy a fiatal leány
                  az imperialistikus körök legünnepeltebb hölgyeinek egyikévé lett. A fény, mely
                  övezte, a bámulat, mely minden léptén kisérte, nem tették képtelenné az érzelemre,
                  s nem birták szívét elfordítani attól, kinek láttára először dobbant fel hangosan;
                  de elkényeztették annyira, hogy oly életmód, minőt Anatole a politikai pályáról
                  visszavonulva nyújthatott volna neki, többé nem tehette volna boldoggá. Előnyei
                  úgy, mint hiányai képtelenné tették Odaliet a boldogság azon nemére, melyet tán
                  helyesebben nevezhetünk békés polgári megelégedésnek. A nagy világ gyermeke volt
                  ő, annak nagy előnyeivel és apró gyarlóságaival, de ez apró gyar­lóságok is
                  elegendők valának arra nézve, hogy Anatole lemondjon a gondolatról: ily jövőt
                  ajánlani szerelmesének. Odalie nevelése nem volt körülményeihez alkalmazva. A
                  tábornok nagy jövedelemmel rendelkezett, de azt szolgálatából, nem vagyonából
                  vonta. S e bizonytalan jövedelmi forrás daczára oly nevelést adott gyermekének, s
                  oly életmódhoz szoktatá, mely ugyan megfelelt apja jövedelmének, míg szolgálatban
                  állt, de nem állt arányban atyja vagyo­­ná­val. Ily nevelés, ily szokások mellett,
                  lehetne-e boldogsága teljes, ha légköréből kiragad­tatnék?</p>
               <p>Anatole annálinkább nemmel felelt magának e kérdésre, mert azt hitte, nem bizhatik
                  Odalie sze­relmében. A leány magaviselete ugyan megczáfolhatlanul hirdette szíve
                  érzelmeit, de Anatole nem mert hinni azok maradandóságában. «Miként is szerethet,
                  s vajjon mit szerethet bennem Odalie?» kérdé ilyenkor magától. «Alig találkoztunk
                  eddig félévről félévre, s mindannyiszor társaságban, idegenek közt, száz figyelő
                  szem ellenőrzése alatt. Ha van bennem valami, a mi méltóvá tehet szerelmére,
                  vajjon ismerheti-e ő azt? A társaság etiquette-szabályai bizonyos mértékig
                  mindenkit kivetkőztetnek individualitásából, s Odalienak csak ritkán, csak
                  pillana­tokig lehetett bennem azt látnia, a mi vagyok, nem azt, a minek a világban
                  látszunk. Száz annyit van mások társaságában, mint az enyémben, s vajjon
                  lehetséges-e, hogy a kör, melyben naponként mozog, s melybe én be nem léphetek, ne
                  törölje ki lelkéből annak emlékét, ki csak a szív kivételes ünnepnapjain jelenhet
                  meg előtte nehány pillanatra, s még ekkor is csak tekin­te­tével sejtetheti vele
                  azt, mit mások százféle variácziókban zúgnak fülébe? Azon körökben, melyekben ő
                  él, ha hall valamit rólam, az csak rossz szokott lenni, még az igazság rovására
                  is; a rágalom naponként megújul s a vádlott csak hosszú időközökben léphet eléje,
                  és ekkor is van-e a mit védelmére felhozhat? - Meglehet azonban, hogy csakis ez
                  tartja benne ébren az irántam való érdeket. Tán únja ez embereket, únja a
                  viszonyokat, melyek közt napjai letelnek; tán hizeleg önérzetének megvethetni a
                  tömeget, mely a társaságban a hangot adja, s őt bámulatával környezi, - s oly
                  embert tűntetni ki a többiek felett, ki mindenben idegen ezektől. És ha így van, -
                  nem kell-e akkor szerelmének csökkennie azon távolsággal együtt, mely ma egymástól
                  elválaszt? Ha az érdekli, a mi viszonyaimban nem mindennapi, vajjon nem fogna-e
                  meghidegülni irántam, ha a megszokás szintén mindennapivá tenne rá nézve? - Odalie
                  hiú, nem közönséges mértékben. Mindenkinek vannak igazságtalan ellenségei és
                  részrehajló barátai. Ki tudja, nem akadt-e nekem is ilyenem Odalie közelében, ki
                  tudja, hogy-e gyermek szerelmének nem főtényezője-e az, a mit tőlem vár, a mire
                  képesnek tart? A nők ritkán tudnak mértéket tartani itéletökben; s főkép, ha a
                  szív közbeszól, gyakran a legeszesebb nők a leg­in­dokolatlanabb véleményekre
                  vetemednek. Nem lehet-e hogy Odalie túlbecsüli képességeimet, s ha reményében
                  csalódnék, e csalódás csak szerelmét csökkentené? S ha így van, vajjon
                  sze­ret­hetne-e még akkor is, ha lemondva pályámról még a reményt is elvesztené,
                  melylyel hiúsága kecsegteti? - És egyáltaljában, szeret-e engem ez a leány? Nem
                  puszta kaczérság-e az érdek, melyet irántam mutat? - Ki tudja, nem annak
                  köszönhetem-e a szerencsét, általa megkülönböztettetni, hogy oly fajához tartozom
                  az embereknek, mely az ő köreiben csak gyéren van képviselve, hogy csak kiegészítő
                  részét képezem udvarlói tarka gyüjteményének, hogy nem is úgy néz rám, mint
                  egyénre, hanem mint egy faj képviselőjére, kit a torzonborz szakáll és szegletes
                  modor hiánya épen arra qualifikál, hogy egy kaczér nő udvarlói közt Páris egyik
                  nem számos, de «érdekes» faját, a republikánusokat képviselje, - hátha nem vagyok
                  más, mint hézagpótló egy gallériában, melyet a művészet barátja odaakaszt a többi
                  kép közé, csak azért, hogy gyüjteményéből egy iskola se hiányozzék?</p>
               <p>De hátha mégis, - hisz én még oly kevéssé ismerem Odaliet! - hátha mégis szeret?
                  Nincsenek-e a nők közt is kiváló természetek, melyek feletti itéletünkben sohsem
                  jöhetünk tisztába magunk­kal, ha hétköznapi lelkek mértékét alkalmazzuk reájuk?
                  Nem lehet-e Odalie egyike azon magasztos jellemeknek, melyeket a természet
                  kaczérkodása pillanataiban alkot, hogy önmagát bámultassa bennök? Nem lehet-e
                  megáldva a jellem azon classikus fenségével, mely csak azért nem veszélyes
                  mindenkire nézve, mert a többség képtelen azt megérteni? - Lehet-e mindennapi
                  lélek ő, ki két éven át nem változott egy ember iránt, kit még alig volt módjában
                  megismerni? Közönséges szív-e az olyan, mely érzelmeit így meg tudja védeni minden
                  táma­dás ellen, a nélkül, hogy más támogatásban részesülne, mint melyet saját
                  szerelméből merít? - Odalie hiú. De vajjon, ha e hiuság irányadó tényezője volna
                  jellemének, képes volna-e éveken át kitüntetni egy embert, ki önszeretetének
                  sohasem okozott mást, mint fájdalmat, azok felett, kik naponként versenyt áldoznak
                  hiúsága oltárán? Odalie kaczér. De ha e kaczérság több volna véletlenül
                  elsajátított modornál, ha jellemének organikus büne volna, vajjon nem találna-e
                  hálásabb mezőt kaczérságának, mint egy szegény ujságírót, egy rövid életű kis
                  bogárt, mely nehány napig úszik a politikai élet felszínén, hogy aztán örökre
                  eltünjék, - vajjon tulajdoníthatna-e a puszta kaczérság becset oly embernek, kinek
                  csak szíve és tolla van, olyanok felett, kik fényes nevet és vagyont raknának
                  lábai elé, azon haszontalan ballaszt nél­kül, melynek kaczér nő a szívet tekinti?
                  Igen, Odalie hiú és kaczér, - de vajjon e kis gyarló­ságok nem csak arra
                  szolgálnak-e, hogy nagyobb hiányoktól megóvják? Nem hétköznapi ter­mészetekre
                  gyakran életszükséggé válik egy-egy percze a kicsapongásnak; ez a mentő szelep
                  lelkükön, mely azt az erőszakos explosióktól megóvja. Ismertem hiú nőt, ki
                  szeretett, és kaczérat, ki hű tudott lenni, és ismertem szende ibolyát, mely
                  egymásután változtatta kedve­seit, és minden trónváltozásnál szemérmesebben süté
                  szemét a földre. Hiúság és kaczérság oly tulajdonok, melyeket elvontan tekintve
                  kárhoztatnunk nem lehet, s melyek csak vagy mint a jellem hibájának áruló jelei,
                  vagy mint gyakran sok rossznak forrása, szoktak a világ által elitéltetni. Oly
                  gyarlóságok, melyek a szerelmest gyötrik, - de megférnek a szerelemmel.</p>
               <p>Nem kisérhetem figyelemmel Odaliet másutt, mint társaságban. Nem ismerem
                  otthonában, nem láttam minő a barátságban, minő a családi viszonyokban. Csak
                  sejthetem, minő a szere­lemben. A mi itéletemnek támpontul szolgálhat, nem más,
                  mint egy ünnepelt szépség maga­viselete diadalainak színhelyén, bámulói körében, -
                  vajmi ingatag alap, főkép arra nézve, kinek részrehajlatlanságát szíve már előre
                  megvesztegette! Nem tudhatom, nem létezik-e több hasonmásom a világon, - kik
                  felosztva a hét egyes napjaira - Duploque tábornok salonjában egyenként ugyanazon
                  kitüntetésben részesülnek, mely engem oly boldoggá és boldogtalanná tesz
                  egyszerre? Ki tudja? - ma egy császári alpréfet, holnap egy legitimista,
                  holnapután egy gárdakapitány, aztán egy orleanista, egy művész, egy pénzember, egy
                  gavallér, - s kivételes alkalmakra, a házon kívül villámhárítóul mindezek számára
                  egy republikánus ujságiró?</p>
               <p>Ah Odalie, daemon vagy-e vagy istennő?</p>
               <p>De nincs jogom rosszat tenni fel róla. Hátha valóban szeret, s szeret azon
                  magasztos önfel­áldozással, azon kitartó bátorsággal, melylyel a gyönge nők néha a
                  teremtés urait megszégye­nítik? Hátha képes volna szerelméért lemondani azon
                  fényről és gyönyörökről, melyek eddig képezték életét, hátha érezne magában kedvet
                  egy szegény ház úrnője lenni, melyet egészen eltölt szerelmével, egy ember
                  üdvözitő angyala, kitől csak azt kívánja, hogy támogassa szerel­mében? Ki tudja
                  minő áldozatokra volna képes Odalie azért, a kit szeret?</p>
               <p>És, ha szeretne is ennyire, ha képes volna szerelméért ily áldozatra, ha képes
                  volna is nemcsak elszánni magát az ily életre, hanem azt meg is kedvelni, - vajjon
                  biztosíthatná-e ez boldogsá­gunkat? Lehet-e két szerelmes egyike boldog a nélkül,
                  hogy a másik is az legyen? s vajjon kielégíthetne-e <hi>engem</hi>
                  az ily nyugalmas élet, melynek rendes voltát csak egyhangúsága mulja felül? -
                  Meglehet, hogy egy ideig, tán nehány évig is, a szerelem boldogságának élvezete
                  képes volna annyira elfoglalni, hogy ne vágyjam más után, - de tűrhető volna-e rám
                  nézve hosszabb időre e gépies csendes életmód, mely nem nyújt semmit, a miért
                  lelkesülnünk lehet­ne? Élni rendszeresen, dolgozni egy nap annyit, mint másnap,
                  vasárnap pihenni, naponként ugyanazon étvágygyal leülni a megszokott asztalhoz,
                  melynek programmja már előre meg van határozva a kalendáriomban, e mellett
                  évenként egy-egy honpolgárral megajándékozni a társa­dalmat; megöregedni lassan,
                  meghalni tisztességesen, eltemettetni zaj nélkül, megsirattatni a család által
                  mint becsületes családapa, ki családjáért szorgalmasan dolgozott és gyermekeit
                  rendesen elküldte az iskolába, a szomszédok által mint loyális polgár, ki adóját
                  híven megfizette, s nem okozott soha bosszúságot a felsőbbségnek, - aztán
                  elfeledtetni, mint egyik lánczszeme azon óriási zérusnak, melyet az emberek
                  túlnyomó része alkot, - ah, pokolba az ily élettel! Oh, nem vetem meg azon polgári
                  erényeket, melyek egyedül biztosítják a társadalom fenmaradását. Tisztelettel
                  emelek kalapot a népnek minden tagja, e nagy ismeretlennek minden eleme előtt, - ő
                  nélkülök nem volna miért lelkesülnünk, miért küzdenünk; és kész vagyok éltemet,
                  mindenemet feláldozni nemzetem szolgálatában, - de visszalépni a nagy tömegbe,
                  elenyészni a jótevő mindennapiságban, semmivé lenni, midőn valami valánk, - nem!
                  ez ellen természetem minden íze fellázad! Meglehet, ha más körben nevelkedem,
                  boldog lehetnék ily életben; de a ki egyszer megízlelte a politikai pálya
                  izgalmait, melyre nem a véletlen vagy a kenyérkeresés vezette, az nem fog e
                  pályától többé megválhatni. Csalódás, elkeseredés, politikai tönkrejutás
                  letaszíthat a közélet teréről, erőszakos viszonyok elzárhatják azt előlem, de hogy
                  önkényt lemondjak róla, hogy elhagyjam eszméimet, melyek lényem jobb felét
                  képezik, - nem, ezt nem tehetem még szerelmem kedveért sem. Úgy érezném magam,
                  mint a szárazra vetett hal, mint a növény, melyet idegen égalj alatt idegen
                  talajba átültetnek, s mindkettőnek sorsa az enyészet. A politikai élet oly
                  szükségletté vált már rám nézve, melyről le nem mondhatok a nélkül, hogy lelkem
                  fele utánna ne szakadjon. Érzem, hogy boldog­talannak kellene lennem oly életben,
                  mely leszorítana a politikai térről, s bármennyire imádjam Odaliet, érzem, hogy
                  szerelme nem volna képes veszteségemet pótolni. Nem mintha kevésbbé csüggném
                  szerelmemen, mint eszméimen, - jobban szeretni mint én, nem lehet. De <hi>egyiránt</hi> lelkesülök érted hazám szabadsága és érted szívem
                  szerelme! Lelkem két fele vagytok, egyik oly drága előttem, mint a másik. S ha
                  kedvedért lemondanék politikai esz­méimről, ez annyi volna, mint lemondani
                  magamról. Nem volnék többé én; s vajjon a lélek, mely önmagát megfosztá
                  legnemesebb eszményeitől, képes volna-e boldoggá tenni egy roncsolt szívet, mint
                  az enyém, s egy szerelemtől túláradó kebelt, mint a tied Odalie?</p>
               <p>Nem lehet! bármit gondoljak, bármint gyötörjem elcsigázott elmémet, - nem találok
                  sehol egy pontot, hol megnyughatnám, - a legkínzóbb kételyek zavaros raja támadja
                  meg elmémet, - és semmi a mi vigasztalna, semmi a mi kivezethetne e borzasztó
                  chaoszból! - Mi lesz ennek vége? el fogom-e tűrhetni e helyzetet a nélkül, hogy
                  szívem megszakadna, eltűrheti-e eszem a nélkül, hogy meg ne zavarodjék?</p>
               <p>Ah! még e gondolat is elborzaszt, - ne gondoljunk többé reá!</p>
               <p>De ah! lehet-e rád nem gondolni Odalie!?»</p>
               <p>Íme azon elmélkedések, melyek közel egy éven át szinte kizárólag foglalkoztaták
                  Anatole elméjét. Százszor és százszor elgondolta magában ezeket és mindannyiszor
                  ugyanazon ered­ményre jutott. Nem volt napja az évnek, melyen latra ne vetette
                  volna jövőjének minden eshetőségeit, s melyen e fájdalmas kételyek útját be nem
                  futotta volna, hogy végén ismét ott álljon, a honnan elindult. E szomorú
                  körfolyama az eszméknek a meddő töprengések azon örvénye felé ragadá őt, melyben a
                  rögeszmék születnek.</p>
               <p>Nem egyszer, midőn mélabúsan maga elé meresztett tekintettel találtam szobájában
                  ülve, aggódni kezdtem, hogy a lelki kór, mely kínzá, valóságos betegséggé
                  válhatik, mely a Bicêtret népesíti meg. Nem volt előtte bizonyos semmi, csak az,
                  hogy a <hi>jelenben</hi> szereti Odaliet, s hogy sohsem lehet vele
                  boldog, - minden egyéb gondolat, mely agyát megszállta, a kételyek beláthatlan
                  sorát vonná maga után.</p>
               <p>E szakadatlan, naponként megújuló kínos töprengések nehány hó alatt oly apathiába
                  taszíták Anatolet, mely valami kimondhatlanul otthontalan benyomást tett az
                  emberre. Lelke annyira elveszté minden ruganyosságát, hogy úgy látszott, mintha
                  kiveszett volna belőle még az is, a mi abc-jét teszi minden vonzalomnak: a vágy,
                  kedvesét láthatni. Nem csak hogy nem kereste az alkalmat Odalieval találkozhatni;
                  hanem még a kínálkozó alkalmat is elmulasztá. Margaud­né, vénasszonyos
                  túlbuzgóságában mindenkép igyekezett volna kedvencz gondolatát előmoz­dítani; de
                  Anatole nem volt fogékony terveire. Nem tartá fenn a Constanceszal való
                  ismeret­séget sem, pedig világos lehetett előtte, hogy ha egyáltaljában van mód
                  benne ideálját láthatni, azt legkönnyebben Plangenetné barátsága nyújthatja.
                  Anatole nem kereste ezt, nem használta amazt. A nyár első hónapjaiban még megtette
                  azt, hogy hetenként nehányszor kiment Passyba, hova Duploque tábornok már májusban
                  kiküldé leányát, s hol Odalie, midőn először meglátta kertjéből Anatolet,
                  mindennap ott várta a ház előtti verandán, honnan legalább köszönését fogadhatá.
                  Nehány hónapon át minden másod, harmadnap itt váltott egy pillantást a két
                  szerelmes, - a leány rendesen ott várta Anatolet ugyanazon helyen, mintegy néma
                  biztosítékát nyújtva szerelmének, - és Anatole egy ideig öntudatosan élvezte azon
                  fájdalmas gyönyört, melyet elérhetetlen ideáljának látása okozott, - de lassanként
                  belefáradt az élvezetnek ez emésztő nemébe, s a helyett, hogy Passy főutczáján
                  tegye esti sétáját, szobájában fel s alá járva átengedte magát lélekölő
                  kételyeinek, azon tájékozatlansággal, azon érzéketlenséggel, mely nem egyszer a
                  megőrülés bevezetése. A skepsis szelleme annyira aláköté lelkének minden erejét,
                  hogy nem mert remélni s nem bírt lemondani.</p>
               
            </div>
            <div type="chapter">
               <head>XIII.</head>
               <p>Közeledett a tél; a harmadik, mióta Anatole és Odalie egymást ismerték, s Anatole
                  azon hatá­ro­zatlansággal ment elébe, mely vagy a könnyelműségnek, vagy az
                  elcsigázott lélek apathiájá­nak gyümölcse. Minden gondolata Odalie körül forgott,
                  egész éjszakákon át e gyermek alakja tartá távol az álmot szempilláitól, de hogy
                  mit fog tenni, ha vele ismét találkozik, arra nem gondolt.</p>
               <p>Egy deczemberi napon az utczán Plangenetnével találkozott. Köszönésére Constance
                  meg­állítá kocsiját, mi Anatolera nézve felhívás volt oda sietni. «Bocsánat, hogy
                  megállítom», szólt Plangenetné, midőn Anatole a hintó ajtajához lépett, «csak azt
                  akartam önnek mondani, hogy jöjjön el szombaton este theára, ha valakit látni
                  akar.»</p>
               <p>Constance elpirult e szavakra, s kocsisának jelt adott a tovább hajtásra, mielőtt
                  Anatole még felelhetett volna.</p>
               <p>Három nap választá el Anatolet a szombattól. Tudta, kiről van szó, s tudnia
                  kellett, hogy Constance a mit tett, nem tette volna másért, mint Odalie kedveért.
                  Tehát Odalie találkozni akar vele, s ezt tudtára adja nyiltan, őszintén, minden
                  tartalék nélkül. A ki ismerte e gyerme­ket, tudhatta, mily önlegyőzésébe kellett e
                  lépésnek kerülnie. Más ember el lett volna ragad­tatva, ha kedvese kétségbevont
                  szerelmének ily bizonyítványát veszi: Anatole már alig tudott neki örülni. A
                  kitüzött napon meglátogatta Plangenetnét, inkább udvariasságból, melylyel a nőnek
                  tartozni vélt, inkább azért, mert gyönge vala visszautasítani a kinálkozó
                  alkalmat, semmint azért, hogy rég nélkülözött ideálja társaságát élvezze.</p>
               <p>Soha szerelmes sajátságosabb s egy szerető szívre nézve szokatlanabb érzelmekkel
                  nem ment az első találkozásra, melyet nem adott, hanem kapott, mint Anatole. De e
                  találkozás rést tört apathiáján. Odalie oly szép volt s oly elragadó, minőnek
                  Anatole még sohsem látta. Mintha, érezve a helyzet abnormis voltát, midőn magát
                  egy harmadik helyen találta szerelmesével, szépsége fényével s női méltósága
                  ellenállhatlan ragyogásával akarta volna azt Anatolelal feledtetni: a leány
                  összeszedte szépségének s szellemének minden báját, hogy az egyensúlyt
                  helyreállítsa. Ha Anatole, Constance salonjába nyitva, ott Odaliet egyedül
                  találja, aligha tudott volna féket vetni érzelmeire, s lábához borulva elmondta
                  volna neki, hogy imádja, aztán kérte volna, vesse meg, mert ő sokkal nyomorultabb,
                  mintsem szerelmére méltó lehetne. De midőn Constance lépett elébe s némi zavarral
                  nyújtá kezét az ifjúnak, Anatole sokkal jobban érzé helyzete előnyét, semhogy
                  nehány perczczel utóbb, midőn Odalie megjelent, ne tudott volna uralkodni
                  érzelmein.</p>
               <p>E télen, részint Constance salonjában, részint társaságokban, Anatole többször
                  találkozott Odalieval, mint bármikor. Barátomnak lehetetlen volt észre nem vennie,
                  hogy e gyermek napról-napra imádandóbb lesz. Szépsége, mely a mult év óta ismét
                  nagyot haladt, mind jobban fejlődő elméje és a szokásban nyert ügyessége által
                  támogatva, még ünnepeltebbé tévé őt, mint azelőtt. Személyiségének varázshatása
                  alatt Anatole enyészni érzé azon apathiát, mely lelkét elnyomva tartá s midőn
                  szemben állt a leánynyal, pillanatokra ismét oly erőt érzett szivében, minőre csak
                  az első szerelem képesít. Odalie kezdetben tartózkodóbb volt iránta, mit helyzete
                  követelt; de ez Anatole lángját még fokozta s január hetedikén a két szerelmes
                  azon boldogító öntudattal tért haza, hogy szerettetik, - hogy a másik
                  félreérthetlenül bevallá neki szerelmét.</p>
               <p>Hozzájárult még egy csekélység, a véletlen gyümölcse, de mely Anatolera nézve
                  legalább annyi volt, mint Odalienak nyilt vallomása. Egy estve társaságban,
                  Anatole Odalie és nevelő­nője közé került az asztalnál. Hogy annál zavartalanabbul
                  társaloghasson egyik szomszédjá­val, nem mulasztá el a másiknak poharát lehető
                  gyakran megtölteni. Blanche kisasszony nem volt ellensége Champagne nedvének s jó
                  ismerős házánál nem tartván szükségesnek szerfelett korlátozni ínyének ártatlan
                  vágyait, minél többször alkalmat nyújtott szomszédjának a Ganymedes szerepére. A
                  dolog vége az lett, hogy a bor megoldá a jó Mlle Blanche nyelvét s vacsora után,
                  azon bőbeszédűséggel, melyre a nők csak képesek, elmondta Anatolenak, hogy Odalie
                  már három év óta szerelmes belé, nem mulasztván el felhordani mindazon
                  részleteket, melyeket tudott s melyek a gyermek érzelmeinek különféle fejlődési
                  stádiumait jelezték.</p>
               <p>Odalie vallomása, Constance magaviselete s Mlle Blanche elbeszélése, melyet a
                  véletlennek köszönhetett, rövid pár hét alatt kiragadták Anatolet kedélyének
                  szomorú fásultságából, de csak azért, hogy új szenvedésekkel sújtsák; adtak
                  lelkének ismét némi fogékonyságot, hogy képes legyen ismét - érezni
                  szenvedését.</p>
               <p>Mert, ha kedvesének látása s azon varázsszerű hatás, melyet a leány Anatolera
                  gyakorolt, képes volt vele néha feledtetni azon reménytelen jövőt, melynek
                  gondolata kétségbeejté, ha Odalie mellett átengedte magát perczekre egy képzelt
                  boldogság élvezetének, azon rövid gyönyört, melyet a jelen nyújtott, Odalie
                  kaczérsága minduntalan megzavarta.</p>
               <p>A leány naponként szebb és naponként kaczérabb lett. Sohsem láttam még nőben a
                  szív és jellem legnemesebb tulajdonait oly mértékben párosulva a felületes
                  asszonyi gyöngeségekkel, mint e fiatal leányban. E szerfelett hiú s mondhatnám,
                  szenvedélyesen kaczér nőnek szivében mély érzés, jellemében rendkívüli erő lakott.
                  Az ily nő szerelme már magában véve folytonos gyötrelem. Odalie Anatolelal szemben
                  szerető nő volt, ki érzi nemének gyöngeségét s öröm­mel hajlik meg ama férfi ereje
                  előtt, kit magának választott, - másokkal szemben valódi typikus alakja a párisi
                  társaságnak, egy kedves, szép, eleven, folyton csevegő nő a nagyvilági nők azon
                  kiváltságos fajából, kiknek nem a kaczérság egyik vagy másik fegyvere, hanem egész
                  arzenálja áll rendelkezésökre, kik tudnak szendék és elbizakodottak, bátortalanok
                  és vakmerők, szótalanok és fecsegők lenni a szükséghez képest.</p>
               <p>Odalie kaczérsága, mely még inkább növelte udvarlói számát s melyet Anatole, míg
                  nem szerette a leányt, tudott objektive méltányolni, mint szépségének egyik
                  tényezőjét, most sok fájdalmat okozott Anatolenak. Az ifjú nem egyszer keserű
                  szemrehányásokat tett miatta kedvesének; s Odalie azon mód által, melyen azokat
                  fogadta s melyen magát menteni igyeke­zett, mintegy elismerte Anatole jogát, neki
                  szemrehányásokat tehetni; a nélkül azonban, hogy hajtott volna rájok. Ez apró
                  epizódok számos súrlódásra adtak alkalmat s a saison két hónapja alatt Anatole és
                  Odalie nem mint két egymást értő szerelmes, hanem úgy viselték magokat, mint két
                  ellenfél, kiknek mindenike meg akarja törni a másikat, mert győzelmét csak akkor
                  tarthatja teljesnek, ha ellenesét meghódolva látja lábai előtt. Valóságos harcz
                  volt ez ifjú férfi és leány közt, egész estvéken keresztül, melyben Odalie
                  kaczérságát Anatole azon tettetett közönynyel igyekezett megtörni, melyben mester
                  volt s mely férfiaknál a nők kaczérságát pótolja. A harcz hullámzott, hol egyik
                  hol másik fél került felül, de a végleges győzelem a - szenvedésé vala. Láttam e
                  télen Anatolet félig idegen emberek társaságában, a kicsapongó vígság azon keserű
                  nemével értekezni a nap legújabb botrányairól, mely az elnyomott szen­vedésnek
                  erőszakos takarójául szolgált, mialatt Odalie öt-hat ember eszét zavarta meg, -
                  szemével szüntelen keresve kedvesének egy engesztelő tekintetét; láttam Odaliet a
                  haragtól remegve várni arra, ki nyugodtan sétált a corridorban, egy czigarettet
                  füstölve, vagy nehány lépésnyire tőle egészen elolvadni látszott egy kaczér
                  bankárnéval való beszélgetésben s oly pillantásokkal és taglejtésekkel kisérte
                  beszédét, mintha legalább is Romeo nyelvén szólna hozzá, pedig voltakép a börze
                  természetéről tartott neki értekezést, melyről madame nem képzelhette, miként
                  bírhat oly vonzerővel élete párjára. De mit fessem önnek e meddő tusát, melyet két
                  szív küzd egymással s melyből hasznot csak a fájdalom vonhat? Ön tudni fogja,
                  mennyi alkalma, mennyi száz és százféle módja van egy nőnek és férfinak, egymást
                  társaság­ban apró, mások előtt láthatatlan tűszúrásokkal kínozni. Anatole és
                  Odalie e szomorú küzde­lem egész fegyvertárát kimeríték egymás ellenében.</p>
               <p>S vajjon miért? fogja ön kérdeni, mint kérdem én is magamtól és tőlök. Anatole
                  Odalie kaczér­ságát vádolá, ez tagadta, vagy Anatole közönyösségére hivatkozott. S
                  vajjon ki vala hibás?</p>
               <p>«És még Flavigneux úr meri Odaliet kaczérsággal vádolni! kiálta fel előttem e
                  télen Constance, midőn egy ízben meglátogattam. - De jó, tegyük fel, hogy igaza
                  van, hogy barátném csak­ugyan kaczér. Nincs-e rá joga? nem kénytelen-e az lenni?
                  Vegye fel ön e gyermek helyzetét. Mindennap megtörténhetik, hogy apja azt mondja
                  neki: hallottam, hogy tegnap ismét kizáró­lag azzal a republikánussal
                  foglalkoztál, nem mégysz többé sehová! Odalie a múlt nyáron egy előkelő kérőt
                  visszautasított s most készül kosarat adni egy másiknak, kibe a tábornok annyira
                  belebolondult, hogy maga hozzá menne, ha tehetné. Barátnémnak óvakodnia kell apja
                  gyanúját felkölteni, nehogy otthon tartsa, - hogy pedig ez mit jelentene Anatole
                  úrra nézve, azt ön jól tudja. Mi természetesebb tehát, mint az, hogy kaczérkodik?
                  Rá fogják mondani, hogy hiú, kaczér és szívtelen, - mit bánja ő? jobb ha atyja azt
                  hiszi róla, hogy nincs szíve, mint ha megtudja, hogy van. Anatole úr lehetne oly
                  igazságos iránta, hogy ne rójjon fel neki bűnül oly áldozatot, melyet tulajdonkép
                  érette hoz. De különben is, nem jogositja-e ő maga is kaczér­ságra Odaliet saját
                  viselete által? Higyje el nekem, a férfiak is tudnak kaczérok lenni, s én nem
                  tudom, Odalie és Anatole közt nem az utolsót illeti-e meg e tekintetben a koszorú.
                  Ha az ön barátja igazán szereti Odaliet, valóban ideje, hogy felhagyjon eddigi
                  modorával s ne kínozza tovább e szegény angyali teremtést, ki gyöngesége érzetében
                  szinte félelemmel tekint reá s ki, ha tesz valamit, a mi Flavigneux úrnak panaszra
                  ád okot, azt csak önvédelemből teszi. Nem illik férfihoz egy gyönge nőtől e jogot
                  megtagadni.»</p>
               <p>Ezekhez, a miket Plangenetné hozott fel barátnéja védelmére, én még egy okot
                  véltem csatol­hatni. Odalie, midőn két évi ismeretség után, mely alatt Anatole
                  viseletét nem tekintheté a szív szempontjából szabatosnak, kedvesének találkozót
                  adott, oly lépésre határozá el magát, mely természetének gyöngédségével merő
                  ellentétben állott. Nagy lelki küzdelmeken kellett a leány­nak keresztül mennie,
                  míg elszánta magát, Constance barátságát igénybe venni. Meg­lehet, azt hitte, hogy
                  e lépéssel, melyre azután határozta el magát, hogy atyja egy új kérőt vezetett a
                  házhoz s azt beleegyezéséről előre biztosítá, - megtöri a jeget s Anatole úgy fog
                  fellépni, mint ő egy szerető férfitól várta, hogy siettetni fogja a krizist, mely
                  előbb-utóbb elkerülhetlen lesz, hogy megkezdi a harczot atyja ellenszenvével s - a
                  hol harcz van, ott a diadal sohasem lehetetlen. Talán azt várta Odalie, hogy
                  Anatole oly határozottsággal fog fellépni, minőre ha férfi volna, önmagát képesnek
                  érezte; s látván, hogy várakozásai nem teljesültek, meg akarja magát bosszulni
                  kedvesén. De lehet az is, hogy nem gondolt minderre, hogy csak azt érzé, miszerint
                  női méltósága ellen vétett, midőn ama lépésre elszánta magát; s ezt most azon
                  kaczérsággal vélte helyrepótolni, melyet a női hiúság gyakran tart a női méltóság
                  attributumának.</p>
               <p>De bármennyire menthető vala is Odalie magatartása, annyi áll, hogy kaczér volt, s
                  hogy oly lélekállapot, mint az Anatoleé, nem vala alkalmas arra, hogy ilynemű
                  okoskodásokkal törje le hegyét ama nyílnak, mely szivét oly érzékenyen megsérté.
                  Meglehet, ha Anatolenak a körülmények kedvezése, vagy az erő, melyet egy
                  egészséges lélek önmagában érez, reményt adtak volna egy boldog jövőre, nem
                  szenvedett volna annyit Odalie kaczérsága által, sőt talán képes lett volna azt
                  kimenteni maga előtt. De e szív már többet szenvedett, semhogy ily ön­uralomra
                  képes legyen. Azon apathiát, mely a mult évben lelkét lenyűgözve tartá, most,
                  mióta kedvesével gyakrabban találkozott, bizonyos beteges ingerlékenység váltá
                  fel, mely százszorta fogékonyabbá tette minden kellemetlenség iránt, mely
                  Odalietől származott, mint lett volna különben. E sokat hányatott szív, midőn nem
                  látott jövőjében pontot, melyen megnyugod­hat­nék, görcsös lázzal ragadá meg a
                  jelen azon röpke pillanatait, melyekben azt hitte, hogy élvez­heti a boldogságot.
                  S így Odalie kaczérsága, mely a jelen arasznyi boldogságát megzavarta, -
                  kétszeresen fájt annak, ki e boldogságról a jövőre nézve már ábrándozni sem
                  tudott.</p>
               <p>Anatole nem volt féltékeny a szó közönséges értelmében, a mennyiben nem tette fel
                  Odalieről, hogy képes volna őt megcsalni, neki szerelmet hazudni, midőn azt nem
                  érez. De e gondolat kivételével óriási mérvben meg vala benne azon önzés, melyet a
                  szerelem olt az emberbe. Ismerte Odalie társaságának minden báját, érezte, mily
                  gyönyört képes adni e leánynak minden pillantása és irígyelt mástól minden szót,
                  minden tekintetet, melyet Odalie intézett hozzá. Szerette volna kizárólag bírni
                  kedvesét, hogy annak egy szava, egy tekintete, egy mo­solya ne legyen, mely nem
                  hozzá van intézve. S miután e monopolium lehetetlen vala, miután Anatolenak alig
                  volt alkalma kedvesét láthatni, a nélkül hogy mások iránti magaviselete az
                  irígység ez érzését ne költse fel lelkében: e folytonos, minden perczben új
                  táplálékot nyert szenvedés néhány hét alatt oly ingerlékennyé tette kedélyét, hogy
                  Odalienak több fájdalmat, mint örömet kellett merítenie mindinkább
                  «kiállhatatlanná» váló kedvese társaságából.</p>
               
            </div>
            <div type="chapter">
               <head>XIV.</head>
               <p>Midőn a farsang elmúlt s Anatole csak Constance salonjában találkozhatott
                  Odalieval, alka­lom hiányában barátomnak e beteges ingerlékenysége is szűnni
                  kezdett. Odalie a találko­zá­sokban annyira meg tudta egyeztetni a nőt a
                  szerelmessel, tudott annyi odaadást és tartózko­dást, annyi érzelmet és méltóságot
                  mutatni egyszerre, hogy én teljesen indokolva láttam azon napról-napra növekvő
                  szerelmet, melyet barátom e páratlan gyermek iránt érzett.</p>
               <p>«Higyje el, - mondá nekem egyszer Constance, midőn a bőjt egy délutánján
                  kandallója előtt ültünk, míg Anatole és Odalie a salon egyik ablakában társalogtak
                  egymással, - ön nem ismeri Odaliet s Anatole úr még kevésbbé ismeri. Ne gondolja,
                  hogy itéletemet a barátság megvesz­tegeti. Nem azért dicsérem, mert barátném,
                  hanem azért szeretem, azért vonzódom hozzá, mert be kellett látnom, hogy e gyermek
                  minden dicséretre érdemes. Odalienak nélkülöznie kellett azon pótolhatatlan
                  nevelést, melyet egy tapintatos és szerető anya ád gyermekének; lelkét, kedélyét
                  kis kora óta csak olyanok mívelték, kiknél, bármily lelkiismeretesek legyenek
                  hivatásuk teljesítésében, csak kenyérkereset az, a mi az anyánál szent tartozás.
                  Atyja intézetbe küldte, aztán nevelőnőt fogadott melléje, - ez volt minden. És e
                  sivár környezetben, e minden bensőbb szeretet nélkül való kezekben Odalieből oly
                  tökéletes nő lett, mint csak elvétve találhatni a párisi társadalomban. Hogy van
                  szíve, mely érezni tud, azt látja ön; hogy van benne nagy akarat, azt el fogja
                  hinni oly leányról, ki két év óta képes daczolni egy makacs apa előitéleteivel; s
                  hogy mily roppant erő rejlik e gyermek jellemében, azt elképzelheti ön, ha elnézi,
                  mint képes lemondani arról, a mi elérhetetlen, de megengedni magának azt, a mi
                  elérhető, - mert biztosítom önt, miszerint most is azon biztos tudattal társalog
                  Anatolelal, hogy boldog vele sohasem lehet. Odalie már lemondott a boldogságról a
                  jövőre nézve, de míg mások ily körülmények közt azon kezdenék, hogy nem akarják
                  többé látni sem kedvesöket, érez lelkében, jellemében annyi erőt, hogy minden
                  aggodalom nélkül megengedhetni véli magá­nak élvezni a jelenben azt, a mi benne
                  kellemes lehet. Én egy női szív életében alig kép­zelhetek oly ellentéteket,
                  melyeknek megegyeztetésére nagyobb lelki erő kellene, mint arra: elszánni magunkat
                  a jelenben egy tökéletlen boldogság élvezetére, melyről tudjuk, hogy teljes
                  sohasem lehet és tudjuk, hogy minél később kell róla lemondanunk, annál több
                  fájdalomba fog kerülni.»</p>
               <p>Nem akarom eldönteni, mennyi sophisma volt ez okoskodásban, nem tudom, csakugyan
                  oly részrehajlatlan vala-e Constance itéletében, mint hitte magáról, de rövid, bár
                  bizalmas isme­retségünk alatt be kellett látnom, hogy még alig ismertem nőt, ki
                  gyarlóságai daczára méltóbb lett volna egy ép férfiszív osztatlan szerelmére, mint
                  Odalié. Érezte ezt Anatole is, és szerelme napról-napra növekedett. Májusban
                  Duploque tábornok leányát ismét Passyba küldé, mialatt Constance családi ügyekben
                  Angliába utazott. Odalie a passy-i magányban most egy távol rokon felügyelete alá
                  helyeztetett, kit atyja valahol a Normandiában fedezett fel számára s azon
                  megbizással küldött Passyba, hogy «Odalie ellenszenvét a házasság ellen kibeszélje
                  fejéből.» E czélra ugyan alig választhatott volna alkalmasb személyt egy
                  pártájában megőszült hölgynél, ki a maga sorsán okulva, a szent meggyőződés
                  kendőzetlen buzgalmával igyekezett hugát a házas élet iránt kedvezőbb véleményre
                  hangolni. De e mellett a kisasszony alig lakott két hétig Passyban, máris fedezett
                  fel magának egy neki illő hölgytársaságot, melyben a hétnek két délutánját kávé
                  mellett, ártatlan harisnyakötéssel és mások megszólásával tölteni szokta. E
                  délutáni társaságot a derék néni a világért nem mulasztotta volna el, s így
                  Anatole a hétnek két napján látogatást tehetett Duploque tábornok jól őrzött
                  házánál, a nélkül, hogy a felügyelő hatalomnak tudomása lett volna róla.</p>
               <p>Mlle Blanche, ki egy kora színvonalán álló társalgónőnek kötelességeül tekinté,
                  úrnőjének ártatlan kalandjaiban segítségére lenni, az ily napokon ki szokott ülni
                  a ház elé Ponson du Terrailnak valamely rémregényével kezében, s ha Anatole
                  véletlenül arra vetődött, Mlle Blanchetól megtudhatta, nem áll-e semmi
                  fogadtatásának útjában. Itt a passy-i kert fasoraiban tölté Anatole a legboldogabb
                  órákat kedvesével. Nem beszélhetett vele gyakran, de ama néhány találkozás, mely
                  egészen zavartalanul folyt le köztök, képes vala az ifjút pillanatokra oly
                  boldogságba ringatni, melyben nem gondolunk a jövőre.</p>
               <p>Egy estve Anatole és Odalie ismét itt sétáltak a fák alatt, míg Mlle Blanche
                  őrszemen vala a kapu előtt. A beszéd tárgyát a két szerelmes közt természetesen
                  szerelmök s kilátásaik képezték. Odalie ismételten, isten tudja hányadszor, élénk
                  színekben festé le Anatolenak azon ellenszenvet, melylyel a tábornok nem személye,
                  de politikai működése iránt viseltetik. A legnagyobb akadály, mely a két
                  szerelmest egymástól elválasztá, Anatole politikai szereplése levén, ez
                  természetesen gyakran szőnyegre került közöttük, s nem egyszer sajátságos
                  jele­netekre adott alkalmat, midőn az ifjú kedvesével önkénytelenül valóságos
                  politikai vitákba keveredett. Odalie rendesen atyjától ellesett argumentumokat
                  hozott fel, s nagy szenvedélylyel védte atyja politikai nézeteit és Anatole,
                  bármily egyenlőtlen volt a küzdelem közte és a fiatal leány közt, sohsem győzhette
                  le ellenfelét, mert az mindig más álláspontot foglalt el, mint ő: a szív
                  álláspontját, a szerető leányét, ki Anatole republikánus elveinek nem az elvek
                  miatt, hanem csak azért volt ellensége, mert az elvek álltak boldogságának
                  útjában. Ez este is erő­teljes philippikát tartott kedvesének politikai működése
                  ellen, melyen valószínűleg több éjen át törte szeretetreméltó fejecskéjét, s
                  melynek vége az engesztelhetlenség proklamálása vala Anatole és a tábornok
                  között.</p>
               <p>- Igaza van Odalie, - viszonzá Anatole búsan, - én el is vesztém már minden
                  reményemet.</p>
               <p>- Úgy? kérdé a leány félig szemrehányó, félig bátorító hangon, mely oly
                  sajátságosan hatott Anatolera, mintha e hangban egy mentő kéz nyúlna feléje.</p>
               <p>- És ön nem? kérdé Anatole a leány kezét megragadva.</p>
               <p>Odalie kedvesére tekintett, s pillantásában annyi büszkeség és szerelem, annyi
                  remény és bátorítás volt, hogy Anatole első perczben nem talált szót azon érzelmek
                  kifejezésére, melyek szívét e pillanatban megrohanták.</p>
               <p>Felelni akart, de e perczben megjelent Mlle Blanche, figyelmeztetve az ifjakat,
                  hogy megkon­dult az esti harangszó, mi azt jelenti, hogy a nagynéni e pillanatban
                  búcsut vesz a kávézó társaságtól, s a tűkör előtt rendbeszedvén netán
                  derangirozott hajfürteit, megindul azon útra, melyet tíz percz alatt szokott
                  megtenni. Mindhárman a kert ajtaja felé indultak. A most már hármasban vitt
                  társalgás egy tánczmulatságra tért át, mely két nap múlva volt tartandó valami
                  jótékony czélra a passy-i városházon, s melyre egy ott lakó ismerősétől Anatole is
                  kapott meghívást. Odalie jó kedvűen elmondá Anatolenak, miszerint nagynénje vele
                  megy a bálba, hogy ott bemutassa neki egy régi és kedves ismerősét Mr. Hyacinthe
                  Randeaut, ki kevés észszel és több millióval nem kellemetlen külsőt és
                  «tisztességes szándékot» párosít magában, s kin ő kénytelen lesz ismét új
                  kísérletet tenni a kosáradásban, mely nemes művészetben már meglehetős gyakorlatot
                  szerzett magának.</p>
               <p>- E szerint nem is tudom, fogok-e önhöz közelíthetni holnapután? szólt mosolyogva
                  Anatole, - ki tudja, hátha a néni önt már az estve minden perczére előre
                  elengagirozta Randeau úrral?</p>
               <p>- Ohó! - viszonzá Odalie, - az nem megy, magamról csak magam rendelkezem!</p>
               <p>A hang, melyen e szavak ejtve valának, komolysága által annyira elütött a
                  társalgás eddigi hangjától, hogy Anatole megrendülve egész valójában, mély érzésű,
                  kérdő tekintetet vetett a leányra.</p>
               <p>A kis társaság e pillanatban a kert kapujához ért. Anatole kezét nyújtá a búcsúra,
                  s Odalie remeg kézzel fogadta a feléje nyújtott kezet, de szemébe nézett
                  kedvesének oly pillantással, melynek határozottsága sajátságos ellentétben állt
                  kezének remegésével. A leány ajka susogott valamit, s Anatole ismét hallani
                  vélte:</p>
               <p>- Magamról csak magam rendelkezem!</p>
               
            </div>
            <div type="chapter">
               <head>XV.</head>
               <p>Anatole lázas izgatottságban tért vissza Párisba. Ez egyszerű jelenet
                  kimondhatatlan hatással volt reá. Odalie nem először nyilatkozott így előtte, de
                  míg máskor a leány ily nyilatkozatai nem bírták gondolatai menetét megváltoztatni,
                  most a kételyeknek egy új világát látszottak előtte feltárni, melynek chaosában
                  lelke nem bírt egyhamar eligazodni.</p>
               <p>Nehány hét óta rég nem tapasztalt szélcsönd állt volt be Anatole kedélyében.
                  Szomorú kéte­lyeinek azon lánczolata, mely a múlt évben közel vitte a
                  megtébolyodáshoz, a gyakori ismét­lés által szinte elveszté izgató hatását
                  lelkére. Azon kínos gondolatok, melyeknek kiindulási pontját szerelme s
                  nyugpontját a boldogság lehetetlensége képezte, szinte szakadatlanul azon
                  kétségbeejtő rendben járták meg elméjét, mely vagy a rögeszméknek ád életet, vagy
                  eltompítja a lelket. Amazok örvényét szerencsésen elkerülte; lelke hozzátörődött a
                  fájdalom gondolatá­hoz, azon lemondással, mely legalább némi nyugalmat ád. Azon
                  izgalmak is elmúltak, melyeket a télen Odalie kaczérsága támasztott lelkében, s a
                  Passyban töltött szép órák teljessé tették benne azon apathiát, mely képes a
                  jelent élvezni, a nélkül hogy reméljen, a nélkül hogy féljen a jövőtől. E lelki
                  csönd kétségkívül nem volt valódi nyugalom, de volt legalább azon neme a
                  nyugalomnak, melyre Anatole még képes vala. E nyugalmat Odalie szavai erőszako­san
                  megzavarták. Midőn Anatole úgy látta kedvesét maga előtt, mint a ki nem adja meg
                  magát a kétségbeesés azon hazug lemondásának, melylyel önmagát ámítá, hanem
                  reménynyel mer szemébe tekinteni a jövőnek, első pillanatra megdöbbenté azon
                  különbség, mely kettejök lélek állapotában félreismerhetlen vala. Míg Odalie
                  szavai reményt és határozottságot árultak el, nem érzett magában erőt másra, mint
                  a lemondásra, képességet másra, mint a reménytelen­ségre. Ama nagy űr, mely saját
                  kételyeit Odalie reményeitől el választá, sohsem sem tűnt szemébe oly kiáltó
                  mélységben, mint most. Ez első észleletnek consequentiái elmaradhatlanok valának.
                  Önkénytelenül fel kelle merülnie előtte a kérdésnek, melyiköknek van igaza? annál
                  inkább, mert e pillanatban inkább érzé, mint bármikor, hogy magaviselete nem állt
                  összhang­zásban lelkének lemondásával.</p>
               <p>Anatole theoriában lemondott volt a boldogságnak még reményéről is; és a
                  valóságban nem tudott még a boldogság látszatának élvezetéről sem lemondani. Ily
                  módon magaviselete mintegy szavai czáfolata gyanánt tünhetett fel Odalie előtt.
                  Anatole úgy érzé e perczben, hogy akarata ellenére ámította kedvesét, - mert
                  vajjon feltehette-e Odalie a férfiról, hogy ne legyen képes azon szilárdságra,
                  melyet érzett magában, s hogy ha erre nincs ereje, ne legyen képes tettleg is
                  lemondani a jelenről, midőn már lemondott a jövőről?</p>
               <p>Az önvád ismét felüté fejét lelkében, s oly parancsolólag tette fel a kérdést
                  előtte, hogy a felelet kikerülhetlen vala. Kinek van hát igaza, annak-e a ki
                  remél, vagy annak, a ki kétségbe­esik?</p>
               <p>Hazaérve Anatole több órán át kínos töprengések közt járt fel s alá szobájában.
                  Végre leült asztalához s elővette naplóját.</p>
               <p>Több lapon át kúszált, nehezen olvasható sorok töltik be a könyvet, folytatá
                  Achille barátja naplóját felnyitva, melyeknek minden tollvonása a láz görcsös
                  rohamosságát árulja el.</p>
               <p>Achille olvasá:</p>
               <p> «Magam felett csak magam rendelkezem!</p>
               <p>Mi daemoni erő van e szavakban, hogy nem akarnak megválni emlékezetemtől? Bárhová
                  tekintsek, bármire gondoljak, lángbetűkkel megírva tűnnek fel előttem, s mögöttük
                  a háttérben Odalie alakja jelenik meg, magasztosan, mint egy istennő, a mint a
                  reménynek megparan­csolja, hogy újra szülessen!</p>
               <p>Jelentéktelen dolog, egy felesleges kérdés volt az, a mire e szavak válaszul
                  szolgáltak, - de a hang, melyen ejtve valának, a tekintet, mely kisérőül volt adva
                  melléjök, mást tett kérdéssé e felelet előtt.</p>
               <p>A kérdés a remény lehetősége volt és ő igennel felelt reá!</p>
               <p>Ah Odalie, mily nagy, mily dicső valál e pillanatban!</p>
               <p>És mily nyomorult vagyok én, hogy neked, a gyönge nőnek kellett az elsőnek lenned,
                  ki a menekvést a bátorságban keresi!</p>
               <p>S vajjon nem lehetne-e igazad?</p>
               <p>Vajjon a kitartás, melyet a remény támogat, nem győzhetné-e le végre azon
                  akadályokat, melyek egymástól elválasztanak? Lehet-e atyád gyűlölete erősebb,
                  maradandóbb szerelmünk­nél? Oly képzelhetlen volna-e, hogy sikerül végre
                  ellenállását megtörnünk, hogy szíve fel­enged leánya fájdalmán, hogy visszariad a
                  gondolattól, magára vállalni a felelősséget egyetlen gyermekének
                  boldogtalanságáért?</p>
               <p>Hány példa bizonyítja az ellenkezőt! Hányszor győzött már a kitartás, a hűség az
                  apák makacsságán s gyűlöletén! S ha nem indulna is meg fájdalmunkon, valjon nem
                  állhatnak-e be oly események, melyek feleslegessé tehetik rá nézve miattam téged
                  is sújtani?</p>
               <p>Oh mennyi kedvező eshetőség buzdithat bátorságra s kitartásra! És ha szíve kemény
                  marad és sem irántad való szeretete, sem a külvilág eseményei nem hajthatják meg
                  makacságát, vajjon nem uralkodik-e felette is a mulandóság törvénye, s nem
                  valószínű-e, hogy egy szomorú, de kikerülhetlen esemény visszaadja neked a jogot
                  sorsodról rendelkezni?</p>
               <p>De vajjon szorulunk-e a leglassúbb s legdrágább szövetségesre, az időre? Nem áll-e
                  hatal­munkban közelebb hozni az órát, melyben egyek lehetünk, ha kell - erőszakkal
                  is?</p>
               <p>Oh Odalie, már többször kisértett agyamban e gondolat, de sohsem tudott, vagy nem
                  mert úgy testet ölteni előttem, mint e pillanatban. Gyakran súgta ösztönöm, hogy
                  van egy út, mely még nincs elzárva előttünk, - de midőn rád gondoltam, e sejtelem
                  nem tudott bennem gondolattá szi­lárdulni. Nem tudtam, nem mertem elédbe lépni e
                  szavakkal: <hi>Hagyd el atyádat és jer velem!</hi>
               </p>
               <p>S vajjon miért nem mertem?</p>
               <p>A világ érzéketlen része ugyan lázadásnak tekinti az atyai hatalom ellen, ha a
                  leány apja előitéletei kedveért nem fogadja resignátióval osztályrészéül a
                  szerencsétlenséget, a rágalom kész követ dobni a nőre, midőn hőssé teszi a
                  szerelem költészete - de végre is, ne volna senki, a ki elismerné a női szív jogát
                  a boldogságra? nem volna-e képes a világ, mely oly kérlelhetlen és elnéző tud
                  lenni egyszerre, igazolni a leányt, ki az atyai zsarnokság ellenében az önvédelem
                  jogához folyamodik?</p>
               <p>S vajjon megsértenélek-e vele szívem szerelme, ha mondanám neked: ha igazán
                  szeretsz, jer, tépjük szét az előitélet lánczait és tettünket igazolni fogja
                  boldogságunk?! S vajjon lehetetlen volna-e, hogy képes volnál e lépésre, melyre
                  midőn a szerelem elszánja magát, oly magasra emeli a lelket, hova a rágalom, a
                  kétkedés el nem ér?</p>
               <p>Két út van előttünk, mely közt választhatunk.</p>
               <p>Várni türelemmel, békében, bízva időben, - vagy tenni határozottan, erőszakkal
                  bízva ügyünk igazságában.</p>
               <p>Te még nem estél kétségbe e végzetes válaszúton! - és én?</p>
               <p>Oh Odalie, hogy tudsz elég nagylelkű lenni, meg nem vetni a gyáva férfit, ki nem
                  mert e válaszútra még elvezetni sem!</p>
               <p>Mert nem mertem, - megvallom, nem volt rá bátorságom! És valjon miért nem
                  volt?</p>
               <p>Ah, tudom-e miért nem volt?</p>
               <p>Kételkedhetem-e szerelmedben a nélkül, hogy vétkezném ellened? s nem az által
                  adnád-e annak legkiáltóbb bizonyítványát, ha kedvemért lemondanál atyádról, vagy
                  az idő kezébe tennéd le sorsodat?</p>
               <p>Mi tartóztat tehát vissza, hogy rábírjalak szerelmünk nevében, kösd sorsodat
                  sorsomhoz, örökre, visszavonhatlanul?</p>
               <p>E gondolat oly csábító és mégis, - érzem, hogy irtózom tőle. Imádlak és nem merlek
                  kérni sem arra, segíts tűrni, kitartani, sem arra, hogy ragadd meg velem együtt az
                  egyetlen eszközt, mely boldoggá tehet!</p>
               <p>De hát miért nem merem? mi tart vissza?</p>
               <p>Oh te megfoghatatlan rém, mely agyamban kisértesz, ölts testet, mondd meg, ki vagy
                  és hogy hívnak?</p>
               <p>Becsület a neved? - úgy nincs itt mit keresned. A becsületet itt nem fenyegeti
                  veszély.</p>
               <p>Hitetlenségnek hívnak? azt hiszed, nem bízom szívemben, kételkedem Odalie
                  szerelmében? - Távozzál, Hiszek.</p>
               <p>Gyöngeség vagy-e, hétköznapi gyávasága egy pulya léleknek, mely fél egy férfi
                  haragjával szembeszállni? - El veled nyomorult, nem ismertelek soha!</p>
               <p>Mindez nem vagy.</p>
               <p>Úgy hát mi vagy, az ördögbe! mi vagy? lépj elő, mutasd meg magadat, hadd szálljak
                  veled szembe, - ne kisérts sátán, - ismerni akarlak, ismerni -</p>
               <p>Ah közelítesz már, - így jól van! a chaos oszlik, - vonalakat látok - közelebb jő
                  - egész emberi alak - ősz fürtök - ősz szakáll - - mi ez? e merev tekintet, e
                  hangtalan ajak, - oh Cotin György szelleme!</p>
               <p>Csakugyan te vagy-e, szerencsétlen agg, élő halott emléke egy család gyalázatának?
                  Igen, e tehetetlen tagok, melyek csak reszketni bírnak, e szélhüdött nyelv, mely
                  csak hebegni tud, ez otthontalan tekintet, melyből pokoli kínok viszfénye sugárzik
                  felém, - áh ismerlek, te vagy a <hi>nyomor áldozata!</hi>
               </p>
               <p>Megszólalsz? - te még beszélni tudsz? - visszatért ajkadra a szó hatalma, hogy
                  elmondjad szenvedésidet elrémítő például tapasztalatlan lelkeknek? - Jó tehát, -
                  szólj. Figyelek.</p>
               <p>Mit beszélsz?</p>
               <p>Ifju valál, huszonhat éves, erős, egészséges ifjú, telve tettvágygyal és
                  munkaképességgel, - épen mint én -</p>
               <p>Charlotte a legszebb leány volt Párisban, fiatal, viruló, a test és lélek minden
                  kincsével gaz­dagon megáldva, szüleinek bálványa, idegenek bámulatának, ismerősök
                  tiszteletének tárgya - épen mint Odalie -</p>
               <p>Megláttátok és megszerettétek egymást; éveken át a párisi élet minden csábjai, a
                  hosszú távol­lét daczára hűk maradtatok egymáshoz, szerelmetek naponként
                  növekedett, nőtt a boldogság, nőtt a szenvedés által, - épen mint a miénk -</p>
               <p>Végre tiéd lehetett ő, a legszebb leány, a legszeretőbb asszony. Boldogságod
                  felülmúlhatatlan vala. A szeretett nő oldalán tekintélyes vagyon ura, munkaképes
                  férfi voltál, - mi sem hiány­zott szerencsédből. Megvolt mindaz, a mi boldoggá
                  teszi az embert, s misem hiányzott abból, a miből a megelégedés születik. A sors
                  három gyermeket adott, három szép ifjú csemetét; két fiút támaszúl az apának, egy
                  leányt öröműl az anyának. Szerelmeteknek e hármas záloga csak növelte
                  boldogságtokat. Nőd a legerényesebb, leghűbb nő vala a világon. Soha egy felhő nem
                  jelent meg boldogságod egén, melyet Charlotte hű szerelmének napfénye árasztott el
                  sugarai­val, soha egy szellő nem zavarta meg a megelégedés ama jóltevő légkörét,
                  mely nőd és gyer­mekeid vidám kedélyéből illatozott felé. Igy élted napjaidat,
                  kiérdemelve a föld minden hatalmasainak irígységét. Az idő haladt. Az évek
                  évtizedekké váltak, s évtizedenként letűntek a mulandóság örök tengerébe; népek
                  keltek fel és buktak el, trónok támadtak és enyésztek el, csak a te szívedben nem
                  változott semmi. A félszázad dere megüté fürteidet és szeretted nődet, mint midőn
                  először megláttad és gyermekeidet, mint mikor először ejté ki ajkuk az apa nevét.
                  Nőd úgy csüggött rajtad, mint évtizedek előtt, s a mely része szívének gyermekeié
                  vala, általok és bennök még azzal is téged szeretett. Fiaid felnőttek,
                  reményteljes ifjak, az érző szív és nemes lélek felkent örökösei, s már számítád
                  az éveket, midőn leveszik válladról a munka nehéz terhét, hogy friss erővel
                  haladjanak a pályán, melyen te harmincz éven át szerencsével, becsületben
                  megálltál. Oh, hogy volt erőd elviselni ennyi boldogságot.</p>
               <p>Egyszerre megfordult a koczka, ten vétked nélkül, véletlenül. A halálos járvány
                  ledöndötte hajlott korod mindkét támaszát, egyszerre, könyörtelenül. Ez első
                  csapása volt a sorsnak. Le­sujtott. Elveszted reményedet a jövőben. Fel akartál
                  hagyni a munkával, hogy a megérdemelt nyugalom karjaiban, nőd és leányod szeretete
                  által vigasztalva sirathasd elveszett fiaidat. Rendezni kezded ügyeidet, midőn
                  egyszerre egy pénzkirály bukása magával rántott az ör­vénybe. Egy második,
                  harmadik, tán tizedik ember könnyelmű koczkára tette vagyonát, s merész
                  üzérkedéssel maga ellen lázítá a szerencsét, - és neked kellett egy ismeretlen
                  bűneért megszenvedned! Becsületes valál, nem károsítottál meg senkit, kifizettél
                  minden apró embert, míg neked adósod maradt még isten is, - ha van!</p>
               <p>Ha van? - kételkedni kezdtél benne. Szegény öreg, csak most kezdtél benne
                  kételkedni, nem akkor, midőn jóllétben éltél és boldogságban, - pedig e jóllét
                  volt nyomorod forrása, és ha istened adta, úgy ördögi szándékkal adta!</p>
               <p>Maradt annyid, a miből lehetett megélni. De mi a puszta megélés arra nézve, ki
                  félszázadot töltött el nélkülözést nem ismerő jólétben? A megélés csak arra
                  képesíti, hogy érezni tudja veszteségét. Mindegy. Nem ijedtél meg tőle.
                  Kényelemhez szoktál és bőséghez, és volt erőd le­mondani mindkettőről. Nődre
                  gondoltál és gyermekedre, ezentúl ők lesznek minden örömed. Oh, de rosszul
                  számítál! Balvégzeted azon forrásból eredt, melyből a megelégedést vártad; ugyanaz
                  tett boldogtalanná, kiben egy hosszú életen át boldogságodat találtad fel. Oh
                  ördögi igazságszolgáltatás, mely ugyanazon kézzel sújtasz, mely addig az üdv útján
                  vezérlett!</p>
               <p>Charlotte hű hitves volt, de gyönge asszony, szerető nő, de oktalan anya. Soha még
                  tán gondolatban sem vétkezett ellened, soha más férfi képe nem volt szívébe zárva,
                  mint a tiéd, - de hiú volt és szeretett mulatni, ártatlan volt, de szeretett
                  élvezni, - épen mint Odalie, - - oh nem! nem annyira, mint Odalie!</p>
               <p>Nem annyira mint Odalie, - és mégis eléggé arra, hogy mindnyájatokat elveszítsen.
                  Oh iszonyú vétkezése egy ártatlan kebelnek!</p>
               <p>Charlotte szeretett, de gyönge volt. Ha halálával visszaadhatta volna eltünt
                  szerencsédet, tán képes lett volna azon hősi önfeláldozásra, azon rajongó
                  elszántságra, melylyel a hindu nő elhalt férjét a lángokba követi. Erre nem volt
                  szükség. Nem kellett hőstetteket elkövetnie. Más feladat várt reá, kicsinyes,
                  prózai. És erre képtelen vala. Te nem is kérted, és ő igérte, és szentül feltette
                  magában, hogy le fog mondani csekély örömeiről, hogy felhagy apró mulat­ságaival,
                  ártatlan asszonyi fényüzésével, melyek egy jobb korban életét füszerezték; -
                  igérte és akarta ezt, soha nő jobb szándékkal nem akart valamit, - és mégis
                  képtelen volt reá. Ama nő, ki egy nagy áldozatra, mely pillanatnyi hősi
                  önfeláldozást feltételez, tán kész lett volna, - nem bírta ez apró mindennapi
                  áldozatokat meghozni. Jó volt benne a szándék, de hiányzott a kitartás, hiányzott
                  az erő oly áldozatokat hozni, melyek naponként megújulnak, lemondani oly
                  dolgokról, <hi>melyekről minden nap, minden órában újra kell
                     lemondani</hi>. Oh asszonyi gyönge­ség, mely képes vagy nagy tettekre, és
                  elbukol a kicsinyek előtt!</p>
               <p>És a nőtől, ki maga nem tudott lemondani, leánya miként tanulhatott volna
                  lemondást? Charlotte imádta gyermekét, nem gondolt a jövőre, és azon könnyelmű
                  jószívüséggel, mely a gyöngeségnek átka, kielégíté minden szeszélyét, sőt
                  támasztott benne újakat.</p>
               <p>Charlotte szeretett és becsületes volt, de hiú és élvvágyó vala, - és mi lett a
                  vége?</p>
               <p>Egy család, mely évtizedeken át az erény és boldogság, tisztaság és megelégedés
                  példányképe volt: saját gyalázatába temetkezik!</p>
               <p>A becsületben megőszült apa tagjait megbénítja, agyát megzavarja a szörnyű
                  fájdalom, midőn neve szégyenét megtudja!</p>
               <p>A boldogságra nevelt leány piaczra hordja bájait, aprópénzre felváltja szerelmét,
                  hogy a bűn filléreivel tengesse szülei életét!</p>
               <p>Az erényben megvénült anya bérlelt kisérője, kerítőnője lesz egy párisi
                  cocottenak, - saját gyermekének!</p>
               <p>Egy élőhalott családfő, bukott leány és gyermeke gyalázatából tengődő anya, - oh
                  iszonytató!</p>
               <p>És a minek vége e vérfagyasztó bukás, annak kezdete a szerelem kimondhatatlan
                  boldogsága volt!...</p>
               <p>Mert szerettétek egymást, és boldoggá tettétek egymást, - épen úgy, mint én és
                  -</p>
               <p>Nem - nem!</p>
               <p>Oh hallgass el kisértő rém, - elég volt, - ah elég ebből a gyötrelemből!</p>
               <p>Hahaha! kaczagj tábornok, - nem fenyeget veszély. - - Flavigneux Anatole nem meri
                  leányo­dat elvenni, mert fél, hogy nem tud vele - <hi
                  >megélni!</hi>»</p>
               <p> E sorok után Anatole eldobta a tollat, földhözvágta naplóját, felkelt, de alig
                  tett nehány lépést a szobában, eszméletlenül rogyott ágyára. Midőn reggel jó későn
                  bementem hozzá, ott talál­tam, rendetlen öltözékben, ágyán fekve. Melle nehezen
                  lélekzett, feje forró volt a láztól s ajka érthetetlen szavakat rebegett.</p>
               <p>Felköltém. E kínos éj annyira kimeríté, hogy a napot ágyban kellett töltenie. De
                  megnyugodni nem bírt. A legellentétesebb gondolatok üzték egymást agyában, a
                  legkínzóbb kételyek gyö­törték lelkét, nem hagyva azt pillanatra sem megpihenni,
                  Estve végre felugrott fekhelyéről, s ismét elővette naplóját, mintha szenvedése
                  csökkennék, ha megosztja a papirral.</p>
               <p> «Szeretni egy nőt és nem merni elvenni az élettől való félelemből, - minő
                  nevetséges ez! És oh, mégis, mily kétségbeejtő igazság van e szavakban!</p>
               <p>Nézzünk hát szemébe a keserű valónak.</p>
               <p>Mi vagyok én? minő reményeim vannak? minő kilátásaim lehetnek?</p>
               <p>Republikánus vagyok és ujságíró, egyéb semmi. Vagyonom nincs, nem volt, és nem
                  lesz soha. Nem ily emberek gyüjtik a vagyont, mint én vagyok. Van két karom, mely
                  dolgozni tud, van elmém, mely képes gondolkozni. Lehet-e ebből megélni? - Oh
                  lehet! Alig vettem a tollat ke­zembe, s oly jövedelmem volt, melylyel bármely más
                  pálya kezdetén gazdagnak tekinthetném magamat.</p>
               <p>De az én pályámon? - Hol itt a biztosság, hol a garantia? Meg tudom-e mondani,
                  fogok-e egy hónap mulva arczom verejtékével szert tenni annak tizedrészére, a mit
                  ma játszva megke­resek? Egy nap, és tönkre lehetek téve. Nyomja el a kormány ma
                  lapomat, - és holnap koldus vagyok, hacsak nem akarom tollamat eladni, s
                  meggyőződésemet mesterséggé silányítani. Meglehet, hogy a szabadság napja
                  felvirrad Francziaországra, s egykor nevetni fogom mai aggodalmaimat, de épen úgy
                  meglehet, hogy a császári kormány ismét elnyomja a sajtót, s akkor megbuktam. Ki
                  tudhatja, mikor tör ki egy háború, melyből a császárság új erőt merítve azzal
                  kezdi diadalát, hogy mindnyájunkat földönfutókká tesz, kik ellenségei valánk?</p>
               <p>Itt nincs menekvés. Ha nem akarok lemondani szent meggyőződésemről, sorsom a
                  pillanat véletlen szeszélyétől függ, mint függött eddig. De törődöm is én ezzel,
                  míg magamról van szó? Megkisértém már egyszer lemondani a bőségről, egyszer
                  lemondani a jólétről, - és az elhatározás nem került fáradságomba.</p>
               <p>Eddig még jól van minden. Milliók nem tehetnének boldoggá, s a szükség nem tehet
                  szeren­csétlenné.</p>
               <p>De Odalie!</p>
               <p>Szabad-e magamhoz kötni egy nőt, midőn nem tudom sorsát biztosítani? Kitehetem-e
                  őt annak, a mit én el tudnék viselni, de a mi az ő lelkét megtörné?</p>
               <p>Odalie gazdagságban született és nőtt fel. Atyja oly nevelést adott neki, éveken
                  át oly élet­módhoz szoktatá, mely messze felülhaladja vagyonát. Ha a tábornok ma
                  meghal, leányára épen annyi vagyont hágy, a mennyit az két év alatt elkölteni
                  szokott. Odalie csak gazdag férj oldalán találhat megelégedést.</p>
               <p>Mi történnék vele, ha soromhoz kötné sorsát, s ma vagy holnap, tíz vagy husz év
                  mulva, egy reggelen a nyomorra ébrednénk? E gyermek annyira hozzászokott az élet
                  fényoldalához, hogy fogalma sincs az árnyoldalakról. Miként találhatná magát belé
                  a nélkülözésekbe az, ki a szükséget csak hiréből ismeri?</p>
               <p>Oh Odalie! volnál szegény ember leánya, ki megszokta látni az élettel való
                  küzdelmet, kire nézve nem idegen a nélkülözés gondolata, ki tudja igényeit a
                  lehetőséghez alkalmazni, s nem ismeri a jólét kényelmeit, - ah kedvesem, egy
                  pillanatig nem haboznám, hogy lábaid elé borulva örök kötésre kérjelek! Akkor
                  volna reményem, hogy, ha kell, tudnál lemondani velem együtt, hogy együtt viselve
                  a nélkülözés terhét, egymás terhén könnyítenénk, - akkor hinném, hogy szerelmed
                  képes nemcsak a szív, de az anyag minden viszontagságaival is megküzdeni, - de
                  így! Oh! nem a nagy szenvedések teszik a legtöbb embert szerencsétlenné, hanem a
                  kis bajok. Sok ember el képes türni egy nagy csapást, de a szüntelen apró
                  tűszurások alatt ereje megtörik; s gyakran több lélekerő kell ahhoz, hogy soká
                  tudjunk türni kis bajokat, mint rövid ideig nagy fájdalmakat. Oh, ez volt
                  Cotinnénak is végzete!</p>
               <p>És ha elgondolom, hogy jöhetne idő, midőn te szemrehányásokat tehetnél nekem, hogy
                  én tettelek szerencsétlenné, én tettem koczkára sorsodat, én ragadtalak ki a
                  jólét, a megelégedés karjaiból, - mint tett Cotinné férjének, - vagy ha ajkad nem
                  is ejtene egy szónyi szemrehá­nyást, ha képes volnál hallgatni és lemondani, - de
                  ha nekem látnom kellene, hogy lemondasz arról, a mi életedet kellemessé tette, -
                  ah, a gondolat, hogy mialatt szenvedsz, elviselhetetlen volna rám nézve!</p>
               <p>Oly sajátságos az emberi természet! Hiszem Odalie hogy szeretsz, és e pillanatban
                  képes volnék meghalni, bár tudom, hogy halálom lesujtana, - volna erőm e csapást
                  mérni rád, - de érzem, hogy nem volna erőm téged kitenni egy bizonytalan jövő
                  nélkülözéseinek. Oh, a fájdalom, melyet a szív érez, lesujthat, a szerencsétlen
                  szerelem kínja megölhet, - de a szükség, a nyomor meg is gyalázhat, - és mi a
                  halál a gyalázathoz képest?</p>
               <p>Van szenvedés, mely akkor is nemesíti a lelket, midőn kinozza. De hány lelket
                  gyalázott már meg, hány nemes kedélyt nem taszított már az aljasság fertőjébe a
                  nélkülözés, az inség? Oh mondjon a világ bármit, <hi>azon
                     szenvedésben, melyet a nyomor okoz, mindig van valami lealázó!</hi>
               </p>
               <p>És ennek Odalie, - <hi>ennek</hi> nem merlek kitenni!</p>
               <p>Gyávaság-e ez?</p>
               <p>Nem, lelkemre nem! Magammal nem törődöm. Ép oly boldog tudnék lenni a nyomorban,
                  mint most boldogtalan vagyok a bőségben. De lehetek-e bátor Odalie helyett is?
                  gyávaság-e félte­nem őt oly veszélytől, mely ellen nem biztosíthatom? férfiasabb
                  volna-e magammal ragadni a gyönge leányt oly viszonyok közé, melyeken ereje oly
                  könnyen megtörhetik? Nem volna-e lelkiismeretlen visszaélés egy gyermek
                  tapasztalatlanságával, a gyanutlan nőt oly veszélyek­nek kitenni, melyekről neki
                  fogalma sincs, de melyeket én irtóztató példákból ismerni tanultam?</p>
               <p>Nem, ezt nem tehetem, - nem szabad tennem!</p>
               <p>Oh, hiú okoskodások!</p>
               <p>Hány ember van hasonló helyzetben, mint én, és nem törődik a lehetséges rosszal,
                  hanem reméli a valószínű jót, reméli azon biztossággal, melyet az önérzet ád, - és
                  nem retten vissza a boldogságtól csak azért, mert vége boldogtalan is lehet! Hol
                  van több erő, e meggondolat­lan­ságban-e, vagy az én lelkem töprengéseiben? Mi
                  méltóbb a férfihoz: nem látni meg a veszélyt, mely fenyeget és könnyelműen vagy
                  vakmerően feléje menni, s feléje ragadni mást is, ki ránk bízza magát, - vagy
                  felkutatni minden akadályt, mely pályánkon utunkat állhatja, s latra vetni
                  kedvesünk erejét, ha vajjon képes lesz-e vele megküzdeni?</p>
               <p>Oh, mit tudom én! E pillanatban csak azt érzem, hogy, ha kevésbé ismerném az
                  életet, ha nem tudnék gondolkodni, hanem átengedve magamat szerelmem nagyságának,
                  habozás nélkül törnék czélom felé: még tán volna számomra boldogság!</p>
               <p>És ha csakugyan lehetne?</p>
               <p>Vak képzelődés! Mily boldog lehetnék, ha tudnék gondolat nélkül élni, leszedni a
                  percz gyü­mölcseit, mint az állat lelegeli a rétet, nem gondolva a tegnapra, nem
                  törődve a holnappal, - mily jó volna így élni minden kétely, minden gondolat
                  nélkül!</p>
               <p>Nem lehet! Kivánjátok a tűztől, hogy legyen hideg és a víztől, hogy vessen lángot,
                  - de ne kívánjátok embertől, ki kételkedni tud, hogy szünjék meg gondolkozni!»</p>
               <p> Ime, szólt Achille letéve a naplót, az utolsó szem a kételyek azon lánczolatából,
                  mely Anatole lelkére nehezedett. Évek óta, midőn szerelméről töprenkedett, az
                  eredmény, melyre jutott, mindig az vala, hogy Odalieval boldog nem lehet; de
                  bármily szigorú logikai okoskodás vezette ez eredményre, az mégsem állt lelke
                  előtt soha oly tisztán, oly megczáfolhatlanul, hogy kételkedő lelke elől a további
                  töprenkedésnek útját teljesen elzárta volna. Egy boldog óra, melyet kedvesével
                  töltött, mindannyiszor rést ütött elmélkedésein, s e résen keresztül tört egy-egy
                  halvány sugara a reménynek, a nélkül hogy meg merné magát nevezni. Anatole néha
                  úgy érzé, mintha még nem volna <hi>minden</hi> út elzárva előtte,
                  mely a boldogságra vezet, de e pilla­natokban, midőn remélni szeretett volna, a
                  nélkül, hogy merné magát a remény karjaiba vetni, szinte félt e végső kiútat
                  kutatni, nehogy ismét csalódjék. Ha a lehetetlenségre gondolt, mely Odalietől
                  elválasztá, valami ismeretlen hang mintha azt sugta volna, hogy még lehet
                  menekvés, és ő, félve a valótól, nem kereste e névtelen szózat eredetét, nem mert
                  alakot adni a sejtelemnek, - de a sejtelemtől nem bírt megválni.</p>
               <p>E végső homály, melyet nem mert felderíteni, most felderült magától. Odalienak
                  minden czélzás nélkül ejtett szavai, midőn szemébe tüntették a nagy különbséget,
                  mely a leány reményei és saját reménytelensége közt létezett, erőszakosan elzárták
                  azon parányi rést is, mely lelkébe a reménynek még bejáróul szolgálhatott.
                  Elzárták azáltal, hogy kényszeríték végre komolyan megfontolni helyzetét. S midőn
                  ezt tette, a szerelmes mellett a <hi>férfi</hi> is szót kért a
                  tanácskozásban, s azt a végső elhatározásra készteté. Ez ismét hosszú sorát
                  támasztá fel a kételyeknek, melyek végzetes ékesszólást merítenek azon szomorú
                  emlékezetből, mely lelké­ben a Cotin névtől elválhatlan vala. Az első tapasztalás,
                  melyet ifjú, még majdnem gyer­mekkorában tett, az első lélekrázó szerencsétlenség,
                  melynek nemcsak szemtanúja volt, de melynek szíve legbensőbb, első érzelmével
                  részese vala, az ifjú fogékony lelkére kitörölhe­­tetlen benyomást gyakorolt. Első
                  nagy élettapasztalása az volt, hogy a legnemesebb szív, a legtisztább erény, a
                  leghűbb szerelem sem képes az embernek biztosítani sem boldogságát, sem
                  becsületét, ha az élet anyagi csapásokkal látogatja meg. Első szerelmének
                  lélekrázó csalódása, azon emésztő gyűlölet és megvetés Hermance iránt, mely azt
                  felválta, azon sivár, kéjvadász élet, melynek karjaiban feledést keresett, s végre
                  az undor, melyet ez élet miatt önmaga iránt érzett: ifjúságának minden bűne és
                  szenvedése, szívének minden édes és kínos emlékezései csak arra szolgáltak, hogy e
                  tapasztalást mind kiírthatlanabbul bevéssék lelkébe.</p>
               <p>És e mult minden eseményei csak ez első tapasztalás ékesszólását növelték. Anatole
                  annyi erkölcstelen nőt ismert életében, hogy bármennyire meg kellett győződve
                  lennie Odalie lelkének emelkedettségéről s jellemének szilárdságáról, nem látta
                  kizárva a lehetőséget, hogy bukhassék. Sohsem említé előttem e tárgyat, sőt meg
                  vagyok róla győződve, hogy Odaliera nézve e gondolat sohsem mert alakot ölteni még
                  legkétségbeesettebb töprengéseiben sem, de élt lelke mélyében sejtelem gyanánt, a
                  nélkül, hogy önmagának is bevallaná. Éveken át leg­sivárabb oldaláról ismerte a
                  nőnemet, s ha Hélène megtanítá is hinni a női erényben, skeptikus lelke már
                  képtelen volt azon erős, bizalmat adó hitre, melyre kedvesének joga volt. Szomorú
                  erkölcsi tapasztalatainak egyik eredménye épen az volt, hogy női botlásokban a
                  jellem rovására nagyobb fontosságot tulajdonított a körülményeknek, mint józanul
                  kellett volna. Mintha Cotinné együgyűsége s gyöngeségének, mintha Hermance üres és
                  könnyelmű lelkének épen semmi része sem lett volna a család bukásában, az anyagi
                  szükséget tartá e család szo­morú végzete <hi>egyetlen</hi> okának.
                  S e felfogás, évek során át, oly nők társaságában, kik közől nem egy nemcsak
                  élvezetet, hanem hasznot is keresett a könnyelműségben, annyira megfész­kelte
                  magát lelkében, hogy majdnem rögeszmévé vált benne a gondolat, mintha Charlotte és
                  Hermance körülményei közt minden nőnek szükségkép Charlotte és Hermance sorsára
                  kellene jutnia, mintha a szükség <hi>mindig</hi> bukással, a nyomor
                     <hi>mindig</hi> gyalázattal járna. Ez egy eset mintegy kivételt
                  nem ismerő szabálylyá erősödött gondolkozásmódjában. Elméletben nem tartá a női
                  jellemet az erő, az emelkedettség bármily fokára képtelennek, de a mint a
                  gyakor­lati élet terére ment át gondolataiban, rögtön azon kételyek fogták körül,
                  melyeket a gyakorlati életben szerzett tapasztalatai hagytak hátra lelkében, s e
                  tapasztalatok úgyszólván monopoli­zálták elméjét. Mert Anatole annyira kétkedő
                  volt, hogy azon egy el nem vitatható, mert tapasztalt eset, mely minden kételyt
                  kizárt, ijesztő positivitásával egész gondolkodásmódján uralkodott.</p>
               <p>Ehhez járult még azon körülmény, hogy anyagi dolgokban teljesen hiányzott
                  természetéből azon gyakorlati érzék, mely annyi embernek sorsát felviszi. Anatole
                  azon emberek közé tarto­zott, kik, ha öt vagy tizezer franc jövedelmök van
                  évenként, legfelebb száz, kétszáz franccal költenek többet, mint mennyit bevettek;
                  de ha egy vagy két millióval rendelkeznének, okvet­­lenül tiz vagy huszezernyi
                  deficittel fejeznék be évi számlájukat, ha ugyan számolni tudnának. E tulajdonnak
                  hatását, mely különben a mai üzérkedő világban gyakran kellemes benyomást tesz az
                  emberre, még okozta azon anyagiakban szerencsés sors, melynek Anatole,
                  vagyonta­­lansága daczára részese vala, s mely sohsem adott neki alkalmat a pénz
                  becsét megismernie. Kezdetben bőven kapta, nagybátyja jóságából, utóbb érezhető
                  fáradság nélkül kereste tolla és szorgalma által. A mily könnyen jutott a
                  jóléthez, oly könnyen tudott róla lemondani, de még ekkor is, - mintha végzete
                  lett volna, hogy e téren sohse szerezzen oly tapasztalásokat, melyek az embert
                  csak megedzik, melyek, midőn megtanítják, miként kell munka és kitartás által a
                  sorson diadalmaskodni, hozzá szoktatják a küzdelemhez, a győzelemhez, - oly
                  könnyen s oly gyorsan jutott ismét ahhoz, a miről lemondott, hogy nem maradt ideje
                  szemébe nézni az élet viszontagságainak.</p>
               <p>De multjának mindezen végzetesen összevágó elemei daczára, szent hitem, hogy
                  Anatole sohsem jutott volna ennyire, ha egy látszólag csekély, de a valóságban
                  fontos körülmény nem esik a mérlegbe a reménytelenség javára. Ha a császári
                  tábornok küszöbe nem lett volna át­­hág­hatatlan a republikánus író számára, ha
                  Anatole eljár Duploque úr házához és tölt kedve­­sével annyi időt, mennyit más
                  viszonyok közt okvetlen töltött volna, Odalie folytonos látása csakhamar kedvező
                  fordulatot idézett volna elő lelkében. Ha láthatta volna Odaliet a mikor akarta,
                  ha naponként beszélhet vele, ha folyton érzi mosolya varázsát, ha élvezheti
                  zavar­­talanul azon gyönyört, melyet egy imádott nő társasága nyújt, nem lett
                  volna képes ellenállni szívének, szerelme diadalt ült volna kételyein, s rövid idő
                  mulva oltárhoz vezette volna Odaliet. De így, elzárva kedvesétől, azon ritka,
                  gyakran véletlen és sohsem zavartalan találko­­zásokra utalva, melyeket a társaság
                  nyujthatott, szerelméből alig merített mást, mint szenve­dést. Hetekig, gyakran
                  hónapokig kellett lesnie a perczet, melyben Odaliet láthatta, s midőn az
                  megérkezett, gyorsabban elröppent ismét, semhogy száz idegen szem ellenőrzése
                  alatt kizsák­mányolható lehessen. Egy cseppje a boldogságnak e találkozásokban a
                  szenvedés öblös kelyhében elenyészett; s azon egy-két szép óra is, melyet az
                  utolsó hónapokban Constancenál és a passy-i kertben élvezett, kevesebb volt, és
                  későbben jött, mintsem hogy boldogsága megmérkőzhetett volna két kínos évnek
                  felhalmozott gyötrelmeivel. Anatole kétkedő, sokat szenvedett lelke csak a
                  szerelem boldogságából meríthetett volna erőt, bátorságot; s e helyett éveken át
                  csak a szerelem gyötrelmeiben részesült.</p>
               <p>Lelke hónapokon át zsákmányául esett a leggyötrőbb töprengéseknek, az egyetlen, a
                  ki ezek­kel a harczot megvívhatta volna, a szeretett lény távol volt tőle, és csak
                  a fájdalom volt az, a mi Anatolet szerelmére emlékezteté. Ily körülmények közt,
                  megfosztva ideálja látásától, meg­fosztva az élvezett boldogság támogatásától,
                  Anatole teljesen magára maradt, egyedül lélekölő kételyeivel, élökön a Cotin-ház
                  végzetének lesujtó tapasztalatával. Ez volt azon rém, melytől Anatole nem bírt
                  megszabadulni. Oly emlék volt ez, melynek sebe idővel beheged és jó idő­ben
                  megtüri, hogy feledjék, de kiújul az első viharra, mely kedélyéletünk csendjét
                  megzavarja. Anatole tán évek óta nem elemezte gondolataiban azon viszonyokat,
                  melyek e szerencsétlen család vesztét okozták, talán sikerült elszoktatnia
                  emlékezetét e történet részleteitől; de midőn most parancsolólag állt előtte a
                  kérdés: lehet-e, szabad-e fényhez, jóléthez szokott leányt ingatag sorsához
                  kötnie? - most azon első tapasztalásnak, melynek anyaga fel volt halmozva
                  emlékezetében, tanulságai erőszakos hatalommal rohanták meg lelkét. És Anatole, ki
                  egykor kész lett volna oltárhoz vezetni a nem szeretett, de szerény sorsban
                  nevelkedett Hélènet, most nem merte Odalie sorsát a magáéval összekötni.</p>
               
            </div>
            <div type="chapter">
               <head>XVI.</head>
               <p>Ez elmélkedések s az eredmény, melyre vezettek, nem maradhattak hatás nélkül
                  Anatole kedély­állapotára. Mindeddig még volt egy homályos pont töprengéseinek
                  láthatárán, mely lehetett életadó esőnek és pusztító fergetegnek felhője,
                  mindeddig még nem állt előtte paran­­csolólag a szükség, magát egyre vagy másra
                  elhatározni. Most Odalie szavai kiragadták azon gondolattalan apathiából, melynek
                  karjaiba adta magát, s becsületérzése hangosan követelte a férfitól, hogy
                  gondolkozzék s tegyen a szerelmes helyett. Mindeddig még nem vala úgy feltéve
                  előtte a kérdés, hogy ne lehetett volna halogatni a feleletet. De most fel vala
                  téve félre­érthetlenül, - s a feleletnek nyomon kellett rá következnie.</p>
               <p>A kételyek baljóslatú chaosa oszlani kezdett, s Anatole most már kénytelen volt
                  tisztán látni maga előtt helyzetét. Szemben állt a rideg, reménytelen valóval: s
                  ezt nem titkolhatá tovább maga előtt. Most már alakot öltött a sejtelem, nem volt
                  többé, a mi szívét tovább hitegetheté.</p>
               <p>Nem vitte ez Anatolet gyors elhatározásra, kinek lelkében lassan érlelődött minden
                  érzelem, szinte öntudatlanul, míg végre kitört, hogy jogait követelje. Igy történt
                  most is. Már meg vala győződve róla, hogy nincs joga még ámítani sem önmagát a
                  reménynyel, hogy rövid idő alatt el <hi>kell</hi> magát határoznia;
                  de még nem határozta el magát sem tűrni a reménytelenséget, sem meghátrálni előle.
                  A mily gyors volt esze a gondolatban és akarata a tettben, midőn
                  meggyő­ző­déséről, vagy más, a szívet nem illető ügyekről vala szó; oly lassú volt
                  az elhatározásban, midőn az érzelmeitől függött. Ama lelki válság, mely végre oly
                  szomorú katasztrófára veze­tett, e naptól fogva keletkező félben vala kedélyében,
                  de hetekre még, s egy lelke és idegrend­­szere minden erejét megrázkódtató
                  jelenetre volt szüksége, hogy beteljesüljön. Ama kínos éj, melyben ez utolsó
                  sorokat írta naplójába, veté el lelkébe a végzetes magot, melynek végre ki kellett
                  kelnie; e naptól fogva hordta és ápolta kedélyében a halálos csirát a nélkül, hogy
                  tudott volna róla.</p>
               <p>Másnap volt a passy-i községháznál a kitüzött ünnepély.</p>
               <p>Anatole elment, de ez estve kevesebbet foglalkozott Odalieval, mint különben. Nem
                  akart gyanut költeni a nagynéniben, ki szüntelen huga körül volt, Randeau urat
                  protegálva, mintha segíteni akarna neki az udvarlásban, s nehány rövidebb
                  társalgást kivéve távol tartá magát kedvesétől. Mutatni akarta Odalienak, hogy nem
                  féltékeny, mit a leány Randeauval szemben egyenesen sértésnek tekintett volna; s
                  azzal vigasztalta magát, hogy másnap délután lesz alkalma a kert árnyában
                  zavartalanul élvezhetni Odalie társaságát. Ez elhatározás, bármily józan logikai
                  okoskodás eredménye vala, más körülmények közt roppant önlegyőzésébe került volna
                  Anatolenak, vagy tán képtelen is lett volna magát reá elszánni, de most a mult
                  éjji lelki megrázkódást követett kimerültség annyira lehangolta egész
                  idegrendszerét, hogy Anatole csekély fáradsággal tudta magát a lemondásra
                  elhatározni.</p>
               <p>Kedélyén bizonyos apathia vett erőt, mely csak azért képesít néha nagyobb
                  elhatározásokra, mert megtompítja azon érzéseket, melyek különben ez elhatározások
                  útjában állnak. E lelki állapotban másnap délután ismét kiment Passyba, azon
                  határozatlansággal érzelmeiben és tetteiben, mely gondolataiban már szünni
                  kezdett. Ez alkalommal azonban Mlle Blanche, kit másszor már az utcza végéről
                  felismert, nem volt látható. Félóra mulva még egyszer vissza­került a házhoz, de a
                  híradónak nyoma sem vala. Azt hitte, valami előre nem látott véletlen gátolja meg
                  ez úttal találkozását Odalieval, s még kétszer elment Passyba a kitűzött napon és
                  órában.</p>
               <p>Nem látott senkit. Semmi sem változott a ház rendes szokásain, az ablakok és ajtók
                  nyitva valának, a mi bizonyítá, hogy a lakók otthon vannak, - de sem Mlle Blanche,
                  sem Odalie nem valának láthatók. Midőn harmadszor hiába ment ki Passyba,
                  türelmetlensége tetőpontjára hágott, s azon elhatározással közeledett a kert
                  ajtajához, hogy benyit, történjék bármi. Keze már a kilincsen vala, midőn a kert
                  jobb oldaláról élénk beszélgetés hangzott feléje. Vissza­vonult. A mint hosszában
                  elment a kerítés mellett, a társalgásban, melyben négy-öt hang vett részt,
                  egyszerre Odalie szavát vélte felismerni.</p>
               <p>- De mi jut eszébe uram? - kiálta fel Odalie ingerült hangon.</p>
               <p>- No, majd ha a néni hazajön, - szólt most belé engesztelőleg egy hang, melyben
                  Anatole Bertholet kisasszonyéra vélt ismerni.</p>
               <p>- Jó, tehát én felebbezem ügyemet a nagynénihez, - viszonzá egy férfihang, mely
                  ismerősen csengett Anatole fülébe, a nélkül hogy tudta volna, kié.</p>
               <p>Az első pillanatban, midőn Anatole kedvese ingerült hangját meghallá, azt hitte,
                  valaki megsérté Odaliet, s be akart rohanni a kertbe, őt védelmezni; de a
                  társalgás csakhamar oly mulatságos fordulatot vett, a mint Anatole, Mlle Blanche
                  és Bertholet kisasszony kiváló nevetéséből észreveheté, hogy Anatole úgy látta,
                  csak nevetségessé tenné magát és ok nélkül kompromittálná Odaliet, ha berohanna
                  megboszulni oly sértést, mely valószinűleg el sem követtetett.</p>
               <p>Nehány nappal a történtek után együtt mentünk ki Asnièresbe Bertholet családját
                  megláto­­gatni. A házban azt mondták, hogy a hölgyek hátul vannak a kertben, a
                  lugasban. Arra tartánk tehát. Anatole feltünő víg volt, azon mesterséges
                  jókedvvel, melyet csak a nagy szenvedés bír magára erőszakolni. Az út a kertben
                  ama lugas megett vezetett el, melyben Bertholeték valá­­nak, s úgy kanyarodott
                  jobbra, a lugas bejáratához. Midőn e czél felé tartva, épen a lugasnak sürü
                  lombokkal belepett hátfala mellett mentünk el, hangos nőcsevegés üté meg fülünket,
                  s egyszerre Anatole nevét hallók, mire mindketten ösztönszerűleg megálltunk.</p>
               <p>- És csakugyan oly Othello lakik e párisi gavallérban? kérdé egy ismeretlen női
                  hang.</p>
               <p>- De milyen! - viszonzá Bertholet úr egyik leánya. A minap Passyban egy mulatságon
                  Odalie­nak bemutatták a kis Randeaut, tudod, azt a kis köpczös millionáriust,
                  kinek együgyűségén azóta annyit mulattunk. Odalie úgy bánt vele, mint az egész
                  világ: udvariasan. Erre azonban Anatole urat megszállja a féltékenység ördöge, s
                  többé egész estve feléje sem ment Odalie­nak...</p>
               <p>- Hanem kétségkívül a terem valamely szögletébe ülve, haját homlokába borzolva,
                  dühös tekinteteket vetett reá, - hahaha! ezek a férfiak oly mulatságosak, midőn
                  féltékenyek! - kacza­gott az ismeretlen hang.</p>
               <p>Anatole ajkaiba harapva elpirult ezek hallatára, de intett nekem, hogy
                  hallgassunk.</p>
               <p>- Különben, - jegyzé most meg Bertholet úr másik leánya, - én nem csodálom, ha
                  Flavigneux úr féltékeny, van rá oka.</p>
               <p>- Mit, oka? - kérdé testvére.</p>
               <p>- Igen, igen. Vagy nem vetted észre, hogy midőn utoljára Passyban valánk, Odalie
                  úgy öltöz­ködött fel, mintha valami nagy ünnepélyre készülne? Kérdeztem, mit
                  jelent e fényes toilette falun, mire ő kitérőleg felelt. De aztán rájöttem. Egy
                  óra mulva megjelent Randeau úr, - neki szólt a fényes toilette!</p>
               <p>- No már akármit mondasz Cecil, én ezt nem hiszem, - szólt a másik Bertholet
                  nővér. - Hogy tudna Odalie oly esetlen, ügyetlen ember iránt vonzalmat érezni,
                  mint Randeau? Milliói ugyan vannak, de kiállhatatlan tulajdona még több van, s
                  azonfelül van annyi tapintatlansága, hogy ezeket sohsem tudja feledtetni!</p>
               <p>- Már az igaz, hogy tapintatlan. A minap is Passyban, - ah az jó volt, - de
                  zavarba is hoztuk ám miatta!</p>
               <p>- Mi volt az? mi volt az? tudakozódék az ismeretlen hang.</p>
               <p>- Csekélység, - viszonzá Bertholet kisasszony, - de jellemző ez emberre nézve.
                  Akkor volt har­madszor látogatáson Duploqueéknál. A tábornok nem volt otthon, a
                  nagynéni a szomszéd­ban volt uzsonnán, s egyedül valánk Odalieval. Ekkor a mi
                  Randeaunknak eszébe jut valami s oly arczczal, mintha valami szerfelett szellemdus
                  dolgot készülne mondani, felszólítja Odaliet, üljön fel vele kocsijára, ő
                  vállalkozik rá, hogy sebes lovain tíz percz alatt elviszi a boulognei erdőbe.</p>
               <p>- Mit, egyedül vele? - szörnyűködék az ismeretlen.</p>
               <p>- Egyedül, kettecskén. Odalie persze visszautasítá az ajánlatot, s oly tekintetet
                  vetett a jó Randeaura, melytől ez veres lett mint a rák; aztán mi vettük elő s úgy
                  meggyötörtük, hogy tudom, nem fog többé eszébe jutni valakit megkocsikáztatni.</p>
               <p>- A szemtelen! mormogá Anatole karomat megragadva; aztán megindult. Mire a lugas
                  bejára­tához értünk, Anatole a nála szokásos gyorsasággal visszanyerte teljes
                  önuralmát. A hölgyek kissé zavarba jöttek annak váratlan megjelenésén, kin egy
                  percz előtt még szellemök élét gyakorolták, de Anatole úgy tett, mintha azt észre
                  sem venné. Teljesen beletalálta magát egy felületes párisi boulevard-lakó
                  hangulatába, s oly könnyelmű merészséggel udvarolt egész délután Bertholet úr
                  egyik leányának, hogy ha a hölgyek elmenetelünk után még foglalkoztak vele,
                  kétségkívül azon megállapodásra jöttek, hogy ez az ember nem lehet féltékeny, mert
                  nem szerelmes; legalább nem - Odalieba.</p>
               <p>De e tettetés annyira igénybe vette minden lelki erejét, hogy midőn estve
                  elmentünk, Anatole kimerülten rogyott a kocsiba s Párisig szavát sem hallottam. E
                  naptól fogva nem láttam többé mosolyogni. A legtöbb időt ismét otthon, lakásába
                  zárkózva tölté egyedül végzetes töprengé­seivel, melyek a hallottak által új
                  lökést nyertek, s mindinkább a válság felé terelték lelkét. De szóljon helyettem
                  saját naplója.</p>
               <p> «Odalie a passyi estélyen azt hitte, féltékeny vagyok Randeaura. Azért kerülöm.
                  Eszem ágá­ban sem volt. Észre sem vettem ez embert. Mi egyéb vihette tehát Odaliet
                  e gondolatra, mint a rossz lelkiismeret? Bizonyosan érzé, hogy Randeau iránti
                  magaviselete bűn volt ellenem, s tartózkodásomat látva, nem gondolhatta azt
                  egyébnek szemrehányásnál kaczérságáért. Ez világos.</p>
               <p>Randeau meglátogatja. Odalie tudja, hogy oly napon szándékozik jönni, midőn
                  nagynénje nincs otthon, oly napon, mely az előtt nekem vala fentartva, s nemcsak,
                  hogy másnapra nem téteti át vele a látogatást, hanem még felcziczomázza magát az
                  új udvarló fogadására. Mi lehetett ez más, mint folytatása a maire estélyén
                  kezdett kaczérkodásnak?</p>
               <p>És még minő folytatása! A szegény Randeau ugyan nem bírja megitélni, minő
                  mértékére a bizalomnak jogosíttatik fel egy fiatal leány behálozó kaczérsága
                  által, elveti a sulykot, s oly ajánlatot tesz mások jelenlétében Odalienak, mely
                  szemtelen lenne, ha nem volna oly ostoba: - de azt meg tudja itélni, vajjon
                  akarja-e őt valamely nő egyáltaljában bizalomra, közeledésre bátorítani, vagy nem.
                  Odalie ugyan visszautasítá Randeau ajánlatát, de ez csak azt bizonyítja, hogy a
                  derék lovag tapintatlanul kisérté meg a helyzet előnyeit felhasználni. Annyi áll
                  tehát, hogy csak Odalie folytatott kaczérsága volt az, a mi Randeaut e
                  meggondolatlan ajánlatra ragadhatá.</p>
               <p>Vajjon megegyezik-e ez a szerelemmel? Vajjon ha csakugyan szeretne Odalie,
                  tehetne-e így; s miután így tett, elmondhatná-e oly felületes barátnőnek, mint
                  Bertholet kisasszony, azt, a mit neki elmondott? Mert ki más beszélhetett volna
                  ennek az én féltékenységemről, mint maga Odalie? És lehet-e ilyet idegennek
                  elmondani, a nélkül, hogy nevetségessé ne tennők a félté­keny­kedőt?</p>
               <p>Odalie tehát kaczérkodik Randeauval, s engem pellengérre állít barátnői előtt! Ah,
                  vak valék-e, hogy bízni tudtam e leányban, kinél még az is kaczérság, a mi
                  szívnek, az is hiúság, a mi érzelemnek látszik? Oh én oktalan! hinni tudtam, hogy
                  e szép és hiú leány, ez elkényeztetett gyermeke a párisi társaságnak, szeretni
                  tudjon oly embert, kit hiúságból szeretni nem lehet! meg hagytam magamat nyomorú
                  módon csalatni egy nő által, kinél minden játék, minden tettetés! Játékszerűl
                  odavetem magam egy szivtelen leánynak, ki tán nem nézett egyébnek objektumnál,
                  melyen kísérleteket tehet, melyen magát gyakorolhatja azon művészetben, mely oly
                  kapós a párisi nagyvilágban!»</p>
               <p> A ki figyelemmel olvassa e naplót, szólt Achille a könyvet betéve, észre kell
                  vennie a nagy különbséget, mely az imént olvasott lapok, s a könyv többi tartalma
                  közt létezik. Az egész kötetben nincs oly határozott hely, mint e két lap. E
                  sorokon nincs nyoma többé a kétkedő töprengéseinek, sőt félreismerhetlenül
                  szembeötlik rajtok bizonyos ingerült határozottság, bizonyos mohóság, melylyel
                  irójuk ama gondolaton kap, melylyel foglalkozik. És ez igy is volt. Most, hogy
                  érzé, miszerint a válságot messze nem halaszthatja, most szinte örömmel ragadta
                  meg az alkalmat, vádat emelhetni kedvese ellen, s egy héten át annyit foglalkozott
                  e gondolattal, mintha mindenekelőtt önmagát akarná meggyőzni arról, hogy Odalie
                  csakugyan vétett ellene. Mintha nem bizva magában, hogy képes lesz kivinni azt, a
                  mit az ész és becsület követel tőle, támaszt keresne ingadozó lelke számára azon
                  gondolatban, hogy Odalie csak kaczérkodott vele, nem számításból, de
                  ösztönszerűleg el akarta magával hitetni, hogy Odalie megcsalja és ez pillanatokra
                  sikerült is.</p>
               <p>De csakis pillanatokra. Lelke mélyében sokkal erősebben meg volt, mert meg
                  kellett, hogy legyen győződve kedvese szerelméről, semhogy e vádak valóban
                  gyökeret verhessenek lelkében. Mesterséges kártyavár volt ez egész okoskodás,
                  melynek a legkisebb szellőre össze kellett omlania.</p>
               <p>Ez meg is történt csakhamar.</p>
               <p>Egy napon elmondá előttem is, a mit asnièresi kirándulásunk óta különféle
                  variátiókban na­pon­ként beirt naplójába s elmondá oly módon, mintha itéletemet
                  kivánná okoskodása helyes vagy helytelen volta felett.</p>
               <p>- Hallgass el, kérlek, - viszonzám komolyan méltatlankodva e vádak felett, - ne
                  sértsd tovább gyanúddal e gyermeket ki ha valaha hibázott, ezt akkor tette, midőn
                  szíve választása rád esett; midőn olyannak adta szerelmét, ki nem tud benne hinni,
                  azért, mert még a magáéban sem hisz. Hogyan kételkedhetel te Odalie szerelmében?
                  Én nem tudom, mondta-e neked nyíltan, nem tudom, mennyit conjugáltátok ez igét:
                  szeretni; de azt látom, hogy e gyermek téged évek óta szeret úgy, a mint te sohsem
                  tudtál szeretni. Te érdeket mutattál iránta annyit, a mi elég volt szerelmének
                  táplálására, aztán elhanyagoltad. Féléveken át feléje sem mentél; szeretett. Nem
                  kerestél alkalmat őt láthatni, nem használtad fel a kinálkozó alkalmat, vele
                  találkozhatni s ő szeretett. Szeretett annyira, hogy a múlt télen maga szólított
                  fel találkozásra, - e büszke, hiu leány, ki előtt hajlongva hódolnak tuczat számra
                  az udvarlók, maga keresett fel téged. Te kínoztad egész télen át s ő szeretett;
                  szeretett annyira, hogy midőn Constance elutazott, kitette magát a veszélynek,
                  melylyel titkos látogatásaid felfedeztetése fenyegette. Vádolhatod maga­­dat, de
                  ne vond kétségbe Odalie szerelmét, ne sértsd ez angyali teremtést, kit tán
                  megérteni sem birsz.</p>
               <p>- Igazad lehet, szólt Anatole elcsüggedve, - vádoljam magamat? És van miért! Ah,
                  minő nyo­morultnak kell tartania! Igazad van Achille, én nem értem meg Odaliet.
                  Nem értem, miként szerethet engem. Három év óta vajjon tettem-e valamit, a mit
                  tennie helyzetemben férfinak illett volna? Ott álltam előtte szenvedve és
                  tétlenül, mint egy gyönge báb, ide s tova vettetve lelkem fájdalmai által, a
                  nélkül, hogy egy perczre mutattam volna neki, hogy férfi vagyok. Nem mertem
                  szerelméről lemondani. Oh, ha tudná, miért nem mertem? De nem, ezt nem szabad
                  megtudnia. Ő nem értené meg azt, a mi engem kétségbeejt; tapasztalatlan lelke
                  kétség­­be vonná szerelmemet, vagy kikaczagna. - Nem szabad megtudnia! Elnyögtem
                  neki panaszos hangon, hogy imádom, s nem volt erőm arra törni, a mi boldoggá
                  tehetne; vagy kiragadni magamat oly érzelem karjaiból, mely mindkettőnket
                  szerencsétlenné tesz. Igazad van Achille, én nyomorult vagyok!</p>
               <p>- Nem így értettem, - mondám, látván, hogy barátom kezével eltakarva arczát,
                  karszékébe rogyott.</p>
               <p>- De én így értettem! kiálta fel Anatole a keserű önvád hangján, s felemelkedve
                  üléséből merően nézett maga elé. Aztán lassanként összeszedte gondolatait, s oly
                  határozott hangon, minőt rég nem hallék tőle, folytatá: Tisztában vagyok magammal.
                  Köszönöm hogy figyel­meztettél nyomoruságomra, most már tudom, mit kell
                  tennem.</p>
               <p>- Mit akarsz tenni? kérdem megdöbbenve azon hideg nyugalmon, melylyel e szavak
                  ejtve valának.</p>
               <p>- Elmondom és itélj, - viszonzá Anatole elszántan. - Te azt állítod, hogy Odalie
                  szeret vagy legalább szeretett mindeddig; s nekem hinnem kell, különben nem tudnám
                  becsülni. De azt nem tagadhatod, hogy Randeauval kaczérkodott, hogy barátnői előtt
                  nevetségessé tett, hogy két héten át nem tartá meg a találkozót, melyet adott
                  volt. Hogyan akarod e kettőt össze­egyeztetni? - Én csak egy magyarázatot tartok
                  lehetségesnek. Odalie belátja, hogy boldogok nem lehetünk, tehát véget akar vetni
                  e viszonynak, mely minél későbben szakad meg, annál több fájdalomba fog kerülni. S
                  vajjon mit kell nekem tennem? Mint becsületes embernek nincs választásom. Oh
                  tudom, hogy erre két év előtt kellett volna gondolnom! De jobb későn, mint soha.
                  Elő kell segítenem szándékát. Szakítani kell vele és - <hi>szakítani
                     fogok!</hi>
               </p>
               <p>A hang, melyen e szavak ejtve valának, oly elszánt és nyugodt, az átmenet, mely
                  Anatole lélekállapotában mutatkozott oly gyors vala, hogy én megdöbbenve néztem
                  reá.</p>
               <p>- Ah, hidd el Achille, - kiálta fel kezemet megragadva, - meg fogom tenni. Hidd
                  el, oly erősnek érzem magamat!</p>
               <p>Szokatlan fény tündökölt e pillanatban szemében, s hangján azon emelkedettség
                  ömlött el, mely nagy elhatározásokat jellemez. De e lelki erő felvillanása csak
                  nehány pillanatig tartott. Pár percz múlva Anatole megtörve rogyott székébe.</p>
               
            </div>
            <div type="chapter">
               <head>XVII.</head>
               <p>Anatole lelkében élt az elhatározás, hogy szakítania kell Odalieval. A szerelmes
                  hangosan protestált e határozat ellen, mely a boldogságnak még pillanatnyi
                  csalékony külszínét is semmivé tette, de a becsület szava még hangosabban szólt a
                  szív feljajdulásánál, s már is oly szemrehányásokat tett a férfinak, melyeket a
                  szerelmes képtelen volt megczáfolni. Anatole átlátta, hogy minden nap, mely az
                  eddigiekhez hasonlóan lefoly, csak hitegetése egy remélő kebelnek, hogy minden
                  pillantás, melyet Odalieval vált, egy-egy hazugság, nem szíve, hanem az élet
                  valósága felett, hazugság, mely csak növelheti a reményt ott, hol ő csupán
                  remény­telenséget lát. Feltette magában, hogy a legelső alkalommal szakítani fog
                  kedvesével.</p>
               <p>Nehány nappal ez után Constance megérkezett Londonból. Anatole hirűl véve
                  megjövetelét, sietett őt felkeresni, azon szilárd elhatározással, hogy még egy
                  utolsó találkozást fog kérni Odalieval, s azon felbontandja ama kötelékeket,
                  melyek mindkettőjükre annyi fájdalmat hoztak. De midőn szemben állott
                  Constanceszal, úgy érzé, hogy nem bír azon biztossággal, mely szándéka
                  végrehajtására szükséges vala. Most már csak egyben kételkedett, abban, hogy nem
                  fogja határozatát megvalósíthatni. Az elszánás, Odalieval szakítani, annyira
                  kimeríté ez elcsigázott lélek akaraterejét, hogy a tettre már alig maradt
                  belőle.</p>
               <p>- Mondja csak, - szólt Constance, - midőn szemben ültek egymással, mi történt önök
                  közt távollétem alatt?</p>
               <p>- Tud ön valamit? - kérdé Anatole.</p>
               <p>- Mindent tudok, - viszonzá Plangenetné. - Odalie az ön látogatásainak elfogadása
                  által a leg­nagyobb veszélynek tette ki magát és ön - vajjon mivel viszonozta ez
                  önfeláldozást? azzal, hogy azon estélyen Passyban alig megy feléje. Odalie erőt
                  vesz magán és nyájasan fogadja nagynénje kedvenczét, Randeaut, csupán azért, hogy
                  minden gyanút eloszlasson és ön úgy viseli magát, mintha joga volna kételkedni,
                  úgy udvarol Bertholet kisasszonynak, hogy barátnői nevetik Odalie képzelgését, ki
                  azt hiszi magáról, hogy szerettetik!</p>
               <p>- Ah, bocsánat asszonyom, - kiáltott fel ideges izgatottsággal Anatole, kit e
                  szemrehányások azon bizonytalanság érzetéből, mely nehány percz előtt még lelkét
                  elfogta, egyszerre az ellenkező végletbe vetettek, - ön vádol, pedig itt, ha
                  valakinek van joga vádolni, az csak én lehetek. Odalie nem helyesen értesíté önt a
                  történtekről. Engedje, hogy én mondjam el önnek a dolgokat. Passyban kevesebbet
                  valék Odalie körül, de nem féltékenységből, csak kíméletből, nehogy rá vonjam
                  nagynénje gyanúját. Odalie ezért két héten át nem fogadott. A harmadik héten
                  Randeau volt nála akkor, midőn nekem kellett volna ott lennem, s Odalie kétszeres
                  gonddal készült elfogadására. De ez nem elég. Elmondá a Bertholet kisasszonyoknak,
                  hogy féltékeny valék. Ezt tette ő. - És én? Miben állt udvarlásom Bertholet
                  Melanienak? Mindössze abban, hogy három éles nyelvű leány előtt nem tártam ki
                  szenvedéseimet, hogy nem raktam elibök egy vérző szívet, mely nekik kétségkívül
                  nagy mulatságukra szolgált volna. Ez az én bűnöm, asszonyom. Szenvedtem és nem
                  hirdettem úton útfélen, hogy szenvedek. De kiért szenvedtem? Odalieért, ki míg
                  engem gyötört, mással kaczérkodott, s barátnőit rovásomra mulattatta!</p>
               <p>- Ah hallgasson, hallgasson, - vágott közbe Constance.</p>
               <p>- Lehetetlen, asszonyom, végre kitör belőlem, a mi oly régen nyomja lelkemet, s e
                  pillanatban csak azt sajnálom, hogy Odalie nincs itt, hadd hallaná ő is, mit
                  szenvedek általa!</p>
               <p>- Mit mond ön? - kiáltott föl Constance megdöbbenve.</p>
               <p>A két beszélő annyira fel volt ingerülve, hogy egyikök sem vette észre ama kis
                  neszt, mely e pillanatban a másik szobában hallatszott. Egy selyemruha susogása
                  volt az, mintha valaki belépett volna a szomszéd terembe, melynek félig nyitott
                  ajtaján át kényelmesen kihallgathatja Constance társalgását Anatolelal.</p>
               <p>- Önnek, asszonyom, - folytatá Anatole mind jobban felhevülve, - oly hálával
                  tartozom barát­sá­gáért, melyet nem érdemeltem, hogy kívánjon tőlem bármit, nem
                  fogok habozni, csak azt ne kívánja, hogy továbbra is higyjek Odalie szerelmében.
                  Tudom, mit akar ön mondani. Ön a múltra hivatkozik. Megengedem, sőt hiszem, hogy
                  Odalie szeretett, - vagy nem! <hi>csak hitte, hogy szeret!</hi>
                  Hitte, de nem úgy volt. Odalie nem tud szeretni, mert nincs szíve. Nem lehet őt
                  nem imádni és én megvallom önnek, hogy szeretem, imádom e perczben jobban, mint
                  valaha, de szerelmében hinni többé nem tudok!</p>
               <p>- Jó, - szólt Constance erőltetett nyugalommal. - Én kihallgattam önt, most kérem
                  hallgasson ki ön is engem. Ön csak találgat, míg én a bizonyosat tudom.
                  Megengedem, hogy ön amaz estélyen nem volt féltékeny, de az áll, hogy magatartása
                  e gondolatot költé nemcsak Odalie­ban, hanem egy rokonában is, kit ön szintén
                  ismer, a fiatal D... Aliceban, ki, mint ön tudja, bizalmas barátnéja az egyik
                  Bertholet kisasszonynak. Önre bízom megitélni, mit tartson valószínűbbnek: Azt-e,
                  hogy Odalie beszélt az ön féltékenységéről Bertholetéknak, Odalie, ki szíve
                  titkait oly féltékenyen őrzi, vagy Alice, kinek ez nem titka, s ki magát Odaliet
                  csipős megjegyzéseivel üldözte amaz estélyen az ön magaviselete miatt. Menjünk
                  tovább. Odalie önt két héten át nem fogadta, mert nagynénje megmondá Randeau
                  úrnak, mely napokon kell jönnie, ha Odaliet egyedül akarja otthon találni. Randeau
                  úr el is jött, s Odalienak és Mlle Blanchenak egész délutánokon át módjukban volt
                  vele unatkozniok. De önnek még egy vádja van. Odalie «kétszeres gonddal» készült
                  Randeau fogadására. Ezt nem tudom, barátnőm nem írta meg nekem Londonba, mikép
                  öltözik Passyban, de azt tudom, hogy Odalie egy nap, midőn a Bertholet nővérek is
                  nála voltak, félreérthetlenül kikosarazta Randeau urat, ki azt hitte, joga van
                  kezére, mert két héten át untatta.</p>
               <p>Anatole megszégyenülve állt Constance előtt.</p>
               <p>- És igaz mindez? - kérdé rövid hallgatás után.</p>
               <p>- Szavamra igaz, - felelé szilárdan Constance.</p>
               <p>- Ah, úgy annál rosszabb reánk nézve! - sóhajtott föl Anatole kínosan.</p>
               <p>- Annál rosszabb? mit jelentsen ez? - kérdé Constance, átható tekintetét Anatolera
                  szegezve.</p>
               <p>Anatole lelkét iszonyú küzdelem fogta el. A pillanat alkalmasnak látszott
                  határozata kivite­lére. Midőn vádjait, gyanúját Constance szavai által fényesen
                  megczáfolva látta, az első érzés, mely elfogta, a megszégyenülés érzete volt
                  igazságtalan gyanakvása felett. De e megszégye­­nítésből, mely a gyanakvó
                  szerelmest érte, a férfi erőt merített azon határozat végrehajtására, melyet
                  becsületérzése követelt tőle. Nehány pillanat alatt Anatole elszánta magát e
                  fájdalmas «kötelesség» teljesítésére.</p>
               <p>- Ez azt jelenti, asszonyom, - viszonzá fájdalmas hangon, melynek rezgése majdnem
                  könnyet csalt Constance szemébe, - hogy elvesztém minden reményemet, - vagy nem!
                  hogy átláttam, miszerint sohsem volt jogom remélni. Nem tagadom, volt idő, midőn
                  mertem még a boldog­­ságról álmodozni, de az már rég elmult. Megvallom önnek, s
                  higyje el, pirulva vallom meg, hogy sohsem volt valódi hitem benne, miszerint
                  Odaliet egykor boldoggá tehessem. Ah, tudom mit fog ön erre mondani. Megelőzöm
                  önt, elismerem, hogy hibáztam, hogy vétkeztem Odalie ellen. Ah, de asszonyom,
                  miben állt bűnöm? abban, hogy nem tudtam eltitkolni, mennyire imádom, hogy nem
                  tudtam hideg, közönyös maradni az iránt, kinek egy mosolya elkábított. Oh, tudom,
                  ez nem igazol; ez nem enyhítheti bűnömet. Bevallom önkényt, oh higyje el,
                  megbünhődtem érte. Ön nem tudja, asszonyom, mennyit szenvedtem én e rövid életben,
                  ön nem tudja, hogy egy hajótört léleknek csak romjait hordom magamban, hogy e
                  roncsolt szív már aligha bírná elviselni a boldogságot is. Én Odaliet sohsem
                  tehetem boldoggá. Ő más viszonyok, más körülmények számára született. Ezt
                  beláttam. Bűnöm, hogy oly későn láttam be, de ha a bűnösnek szabad még egy kegyet
                  kérni öntől asszonyom, úgy esedezem önnek, adjon alkalmat, hogy Odalietől
                  elbúcsuzhassak és - és én igérem önnek, hogy elmegyek messze, messze, s nem térek
                  vissza mindaddig, míg ő teljesen el nem feledett!</p>
               <p>- De uram, - kiáltott fel most Constance félig megdöbbenve, félig elérzékenyülve,
                  - én nem értem.</p>
               <p>- De én értem! - szólalt most meg egy hang nyugodtan, de fájdalommal.</p>
               <p>Odalie állt Anatole előtt. Megtudván Constance megérkezését, őt üdvözölni sietett,
                  s hallván, hogy valaki van nála, a gyermekszobán át barátnője boudoirjába ment,
                  hogy ott megvárja, míg egyedül lesz; midőn Anatole hangját felismeré, s a szomszéd
                  szobából szavait kihallgatá.</p>
               <p>- Odalie! kiáltott fel Anatole, s mintegy megvarázsolva tekintett a leányra, ki
                  úgy állt előtte szépsége pompájában, arczán a fájdalom félreismerhetlen jeleivel,
                  mint egy istennő, ki egy elveszett világ gyászát hordja szemében.</p>
               <p>E pillanatban a komorna lépett be, s asszonyát kis leányához, Alexandrinéhez
                  hítta, ki a tenge­­ri úton meghűté magát s most új köhögési rohamot kapott.
                  Constance kisietett a szobából, részben azon reményben, hogy a két szerelmes
                  jobban megérti egymást egyedül, mint egy harmadik jelenlétében.</p>
               <p>Anatole egyedül maradt kedvesével. Halotti csend uralkodott a szobában. Végre
                  Odalie megszakítá.</p>
               <p>- Ön tehát utazni megy? kérdé a leány, nagy szemét Anatolera emelve. Nem volt e
                  szemben sem harag, sem szemrehányás, csak fájdalom.</p>
               <p>- Utazni megyek - - messze - nagyon messze! - Afrikába - Amerikába körülhajózom a
                  világot - megyek új népeket felfedezni - igen, új népeket, kik nem tudnak szeretni
                  - vagy nem tudnak gondolkozni - s ha megtalálom őket -</p>
               <p>Odalie megrémülten tekintett kedvesére, ki ott állt előtte feldúlt arczczal, reá
                  szegezve merev tekintetét, s midőn így az eltorzult arczba nézett és e zavaros
                  szavakat hallá, egyszerre egy iszonyú gondolat villant meg agyában s erejét
                  veszítve egy székbe rogyott.</p>
               <p>Végre Anatole is észrevevé, hogy képtelenségeket kezd beszélni, s midőn meglátta
                  Odaliet halálsápadtan leomlani, egy önkénytelen mozdulattal lábai elé veté
                  magát.</p>
               <p>Anatole görcsös hévvel ragadta meg Odalie kezét s elhalmozta csókjaival, azután
                  egyszerre, mintha feleszmélne, felugrott, s egy isten hozzádot kiáltva kedvesének,
                  elrohant.</p>
               <p>Odalie hátrahanyatlott a székben s arczát elfedte kezével.</p>
               <p>Midőn Constance nehány pillanat múlva a szobába lépett s barátnéját félájultan
                  látta egy karszékben, oda futott hozzá.</p>
               <p>- Az istenért Odalie! - és Anatole? kérdé körültekintve az üres szobában.</p>
               <p>- Megőrült! sikoltá Odalie és megsemmisülten hullott barátnője karjaiba.</p>
               
            </div>
            <div type="chapter">
               <head>XVIII.</head>
               <p>Odalie csalódott, - folytatá Achille, - Anatole nem őrült meg.</p>
               <p>Estve oly nyugalommal beszélte el nekem a Constancenál történteket, mely
                  meglepett. E lelki csönd hátterében ugyan félreismerhetlen vala a mély szenvedés,
                  melynek az takarójául szolgált, de a nyugalom, mely e napon viseletét jellemzé,
                  mégis inkább magán viselte az igazság bélyegét, mint bármikor két év óta.</p>
               <p>- Hidd el, Achille, mondá, midőn elváltunk, - azt hittem, a válás Odalietől
                  nehezebben fog esni, mint most tapasztalom. Fáj itt, oh nagyon fáj! nem tagadom,
                  de mégis könnyebben érzem magamat, mint ma reggel. Becsületemre! kiált fel kétkedő
                  arczomba tekintve, - sokkal könnyebben érzem magamat.</p>
               <p>Lakásához értünk. Anatole egyszerre nyakamba borult és megölelt, szó nélkül, de
                  szenve­dé­lyesen.</p>
               <p>- Az istenért Anatole - mi ez? kiálték fel aggodalmasan.</p>
               <p>- Még rossz néven veszed, hogy szeretlek? kérdé Anatole.</p>
               <p>- Ez jelent valamit - te -</p>
               <p>- Ez azt jelenti, - szólt Anatole felkaczagva, - hogy - hogy ez az ölelés nem
                  neked szólt. - Jó éjt Achille.</p>
               <p>- A viszontlátásig!</p>
               <p>- A viszontlátásig! kiáltá Anatole és fütyörészve haladt fel a lépcsőn.</p>
               <p>*</p>
               <p>Másnap reggel, - folytatá Achille egy könnyet törölve ki szeméből, de - e két
                  levél jobban elmondja önnek a történteket. Az egyik Constancenak szól, a másik
                  nekem. - Először elolvasom önnek a nekem szólót, - mondá Achille, s két levelet
                  vett ki a naplóból és olvasá:</p>
               <p> Kedves barátom!</p>
               <p>Ma estve, midőn elmondám neked a Constancenál történteket, meg valál lepetve azon
                  nyu­ga­lom által, mely szavaimban nyilatkozott. Ez ünnepélyes órában tartozom vele
                  barátságodnak, hogy számot adjak minden gondolatomról, minden érzelmemről neked,
                  ki hosszú éveken át hű társa valál minden örömömnek, minden bánatomnak. Nem akarok
                  sem másnak, sem jobbnak látszani előtted, mint vagyok; ki úgyis ismered minden
                  gondolatomat, minden gyöngeségemet, s ki szerettél úgy a mint voltam, minden
                  gyarlóságaim daczára. E pillanatban szükségét érzem még egyszer, utoljára kiönteni
                  szivemet előtted, ki annak szenvedéseit oly baráti részvéttel kísérted.</p>
               <p>Azt hivéd ma estve, kedves Achilleom, hogy azon víg kedélyhangulat, melylyel
                  szerencsétlen viszonyom szomorú befejezéséről értesítelek, csak az erőszakos
                  tettetés gyümölcse, azt hivéd, a kétségbeesés sikerületlen takarója, - hiszen fess
                  egy kíntól eltorzult arczot és ügyes festész nehány vonással kaczagó satyrfőt fog
                  csinálni belőle!</p>
               <p>Csalódtál. Évek óta nem volt kedélyem oly nyugodt, lelkem, oly megelégedett, mint
                  ma, ha a megelégedés azon harmoniában áll, melyben terveink, szándékaink a
                  körülményekkel össze­találkoznak. Megtaláltam az egyetlen utat, mely kivezethet a
                  gyötrelmek azon labyrinthjá­ból, melyben lelkem évek óta élőhalottként bolyong,
                  megtaláltam az egyetlen elhatározást, mely körülményeimben lehetséges. Elhatározám
                  magamat, hogy nem fogok tovább szenvedni; s a tudat, hogy ez volt utolsó napja
                  azon gyötrelmeknek, melyekben elmémet néha közel éreztem a megzavarodáshoz, oly
                  jótékony nyugalmat öntött lelkembe, melynek huszonnégy órával ezelőtt még nem
                  hittem volna lehetőségében.</p>
               <p>Magamon kívül, félőrültként rohantam el Constancetól, s indultam haza felé. Nem
                  bántam meg a mit tettem, mert, bár nem valék rá elkészülve, hogy ma Odalieval
                  találkozzam, élt bennem az elhatározás, hogy véget kell vetnem e viszonynak, mely
                  ez imádott gyermeknek már annyi szenvedést hozott, minden kilátás nélkül a
                  boldogságra. Láttam őt elhalaványulva leomlani, és átláttam, hogy e csapáson át
                  kell esnie. De most, midőn önmagamat erőszakosan kirántám e szerelem karjaiból,
                  midőn kedvesemről önkényt, nyiltan lemondtam, egy borzasztó üresség tátongott
                  előttem, melyre vakságomban nem gondolék: <hi>az élet őnélküle</hi>.
                  Az élet őnélküle, rám nézve kit szeret s ki őt imádom, - ez egy borzasztó ür a
                  mindenségben, melybe tekintve érzem, hogy elszédülök. Elhatározám lemondani róla,
                  eltaszítani magamtól e szerető szívet, - nem gondolva meg, hogy utánna az élet rám
                  nézve egy kongó semmi, hogy ha az ő képét kitépem lelkemből, oly ür támad benne,
                  melyet még szenvedéssel sem lehet betölteni. Most úgy érzem, mintha épen azt
                  követtem volna el, a mi lehetetlen, - s ezzel elveték magam­tól mindent, a mi
                  lehetséges. Nem vagyok képes neked leírni mit éreztem ez órában, s ha le tudnám
                  írni, megőrülnék belé.</p>
               <p>Elmém zavarodni kezdett, s mindinkább magamba mélyedtem, midőn kocsim megállása
                  egy­szerre magamhoz térített. Kitekintek. Nagy néptömeg foglalta el az utczát, úgy
                  hogy nem haladhattunk rajta keresztül.</p>
               <p>- Mi történik itt? - kérdem kocsisomtól.</p>
               <p>- A Szajnából fogtak ki egy embert, a ki beleugrott, viszonzá az öreg Martin
                  nyugalommal.</p>
               <p>E szavakra magam sem tudom miért, kiugrottam a kocsiból és sehová sem tekintve
                  gyorsan utat törtem magamnak a tömegen keresztül a folyó partjához. A Szajna
                  áldozata ott feküdt a parton, nedvesen, megbámulva a tömeg által. Egy szép szőke,
                  alig tizenhat éves fiú volt egy­sze­rű, de tisztességes öltözékben. Mindenki
                  találgatta, mi vihette e gyermeket az öngyilkos­ságra, midőn egyszerre egy
                  hasonkoru ifjú felismeri a halottat és sírva ráborul. Megragadám a fiút. Szegény
                  megijedt tőlem s kérdésemre elmondá, hogy a halott jó barátja és iskolatársa. Egy
                  kereskedőnél volt szálláson s szerette annak tizenhat éves leányát. Az apa, ki
                  gyermekét egy gazdag barátjának szánta nőül, midőn a két ifjú szerelmét megtudta,
                  rögtön felmondta neki a szállást, s azonfelül a collégiumba ment, s az igazgatónál
                  bevádolta, hogy leányát el­csábítá. Az igazgató nyilvánosan, kíméletlen modorban
                  megdorgálta a fiatal tanulót és szigorú büntetést rótt reá. De Anatole büszke fiú
                  volt, s midőn szerelmét az iskola törvényszéke elé hurczolva látta, a szégyen
                  szinte megfosztá eszméletétől. Szerelme e csapást, becsület érzése e megaláztatást
                  nem bírta elviselni, s Anatole kiszökött a collégiumból, mely a szomszéd utczában
                  van, neki rohant a Szajnának, - egy pillanat s az ifjút a halál örökre biztosítá
                  minden fájdalom és gyalázat ellen!</p>
               <p>A fiatal öngyilkost Anatolenak hítták, úgy mint engem - -</p>
               <p>És e fiúban volt lélekerő elvetni magától egy életet, melynek csak jövője van, ily
                  semmi­ségért? volt ereje a szenvedés és gyalázat helyett a halált választani?
                  Pedig mi lehetett e gyer­mek fájdalma, e gyermek szégyene a férfiéhoz képest? Minő
                  borzasztó lelki küzdelmeken kellett ez ifjúnak azon rövid idő alatt átmennie, míg
                  a collégiumból a Szajnáig futott! De most itt fekszik, nyugodtan, fájdalom nélkül,
                  örökre biztosítva minden csapás ellen, még oly csapások ellen is, melyek
                  lehetőségére talán sohasem gondolt!</p>
               <p>Gondolatokba merülten tértem vissza kocsimhoz. És mire hazaértem, már élt bennem
                  az elhatározás, mely visszaadta nyugalmamat. Fiatal névrokonom megadta a példát,
                  melyet követnem kell.</p>
               <p>
                  <hi>Meg fogok halni!</hi>
               </p>
               <p>Oly jól esik most e szót leírhatnom. Te tudod Achille, hogy a halál gondolata nem
                  új, nem idegen rám nézve. Mielőtt Odaliet megláttam, annyit foglalkoztam volt
                  vele, hogy elveszté rám nézve minden iszonyát. Ah, mi más idők voltak azok, midőn
                  vadásztam a szerelmet és szinte ösztönszerűleg megvetém saját érzelmeimet, ha
                  éreztem valamit; midőn az élvezet tetőpontján oly üresnek találtam még a kéjt is,
                  midőn testem lelkem valami végtelen élv után vágyott, melyben sohsem
                  részesülhetünk, mert kiveszett lelkünkből a fogékonyság iránta, s midőn
                  önkénytelenül vonzódunk a halál gondolatához, mint az egyetlenhez, melyet még nem
                  ismerünk! Mily közel álltam éveken át a sírhoz, melyet önkezünk ás, s melytől csak
                  egy eszme bírt eltávolítani, a lelkesülés Francziaország letiport szabadságáért!
                  És mi más volt ismét életem, mióta Odaliet szerettem, - ah minő iszonyú tömegén a
                  szenvedésnek kellett két éven át keresztül mennem! és mégis mint ragaszkodtam az
                  élethez, melyet az ő képe tett becsessé!</p>
               <p>Ah, vége ennek is! Az élet ismét elveszté becsét rám nézve, vagy nem - nem becsét,
                  elveszté az elviselhetőséget. Határozatom szilárdan áll.</p>
               <p>Meg fogok halni. S valjon nincs-e rá jogom?</p>
               <p>Azt mondják: isten küldött a világra, tehát itt kell maradnod, míg vissza nem
                  szólít; ha fegy­vert emelsz magad ellen, fellázadsz isten ellen, mint az
                  elégedetlen rabszolga, ki menekülni akar urától; éltedet nem szabad elvenned, mert
                  istentől ered, szenvedj, tűrj, s ezáltal szerezz magadnak érdemeket istennél!</p>
               <p>Ah, minő nevetséges, a ki így isten nevével csal mást és magát!</p>
               <p>De nem ijedek meg tőletek minden isteni félelmetekkel együtt. Lássuk, kinek van
                  igaza.</p>
               <p>Maradjak itt, míg isten el nem szólít? hát ki tudja, valjon nem épen ő oltja-e
                  lelkembe az önkénytes halál gondolatát? lehet-e ily elhatározás annak beleegyezése
                  nélkül, ki nélkül misem történik a világon? vajjon nem ő utal-e az öngyilkolásra,
                  midőn elviselhetlenné teszi életünket? Az élet tőle jön, - de mit bizonyít ez? nem
                  istentől jön-e a betegség is, és ki fogja bűnnek mondani, ha szabadulni igyekszünk
                  tőle? s ha istentől jő az élet, valjon nem tőle jő-e annak gyűlölete is?</p>
               <p>Szenvedjek és szerezzek érdemeket istennél, - az ördögbe, jámbor barátim, minő
                  rab­szol­gatartó felfogással vagytok ti istenetek felől, hogy oly kannibálnak
                  tartjátok, ki kínjainkban gyönyörködik, s kinek kegyét csak a gyötrelem jogczímén
                  lehet elnyerni? S minő őrjöngő vakmerőségre vetemedtek, midőn a gondolat
                  kétségbeesésében istennel való közvetlen érint­kezésről álmodoztak!</p>
               <p>Hol itt a vallásosság abban, a mit ti vallásnak neveztek, s a mi tulajdonképen
                  istenkáromlás volna, ha lehetne káromolni azt, a ki - nincs!</p>
               <p>Hol itt a logika? Vallástok a halált hídnak tekinti egy jobb, egy tisztább életbe,
                  s ti bűnnek bélyegzitek, ha e hídra mielőbb rá akarunk lépni? Vallástok az egekig
                  emeli a keresztyénség vértanúit, pedig kilencz tizedrészök öngyilkos vala,
                  öngyilkos fanatismusból. Vallástok elitéli az öngyilkosságot és csábít rá, midőn
                  az üdv tökélyét a siron túl igéri!</p>
               <p>De ki fog keresni logikát a vallásban?</p>
               <p>Nem hiszek abban, a mit ti istennek neveztek, hogy reá támaszkodhassatok
                  gyávaságtokban. Ti a halál perczére szoktátok utalni az istentagadót, s meg
                  vagytok róla győződve, hogy leg­alább akkor osztani fogja gyöngeségteket, midőn
                  bucsút vesz az élettől. Minő csalódása egy csalódásokon tengődő léleknek! Szemben
                  állok a halállal, alig nehány óra választ el tőle, - és sohsem hittem kevésbé
                  rögeszméitekben, mint e pillanatban.</p>
               <p>És ez szerencsém, ez olt e perczben nyugalmat lelkembe.</p>
               <p>Mert ha hinném istent, a mindenhatót és mindentudót, úgy már rég megtanultam volna
                  gyűlölni, úgy most haragtól forró vérrel röpíteném a golyót agyamba, s a
                  másvilágra érve kitüzném a lázadás zászlaját, boszút lihegő szavam felverné a
                  túlvilág nyugalmát, zászlóm köré gyülnének mindazok, kik ártatlanul szenvedtek a
                  földön, és ledöntenők annak trónusát, ki hatalmával oly ádázul visszaél, kinek
                  szeretete halál, igazsága gyötrelem!</p>
               <p>De ime nyugodt vagyok, számot vetettem életemmel, nem szomjazom boszút, mert nincs
                  ki ellen, nem gyűlölöm istent, mert - nincs.</p>
               <p>De vannak magasabb törvények is, mint melyeket az ember akár az államban, akár a
                  vallásban embertársai elé szab, van az embernek egy magosabb erkölcsi czélja is,
                  és vajjon nem tiltja-e ez az öngyilkolást?</p>
               <p>Elismerem. Van az embernek magosabb czélja is, mint kellemesen tölteni életét, de
                  vajjon fog-e az e czél felé vezető úton munkálhatni az, kinek lelke már annyira
                  megtört, hogy mene­déket keres a halálban?</p>
               <p>Azt mondják, a társadalom védte és felnevelte az embert, alkalmat adott neki
                  tehetségei ki­mívelésére és tért nyújt képességeinek érvényesítésére, s ez által
                  hallgatag oly kétoldalu szer­ző­dés jött létre az egyén és a társadalom között,
                  mely egyoldalulag fel nem bontható; az öngyilkos tehát bűnt követ el a társadalom
                  ellen, midőn azt magától megfosztja. De ez csak bizonyos határig áll. Elismerem,
                  vannak kötelességeink a társadalom iránt, s volt idő, midőn éltem egyedüli
                  boldogságát embertársaim szolgálatában reméltem feltalálhatni. De ha a társadalom
                  jogaival álltok elő, ne feledjétek, hogy az egyénnek is vannak jogai. A társadalom
                  önzése megszünik jogos lenni ott, a hol az emberi önzés jogosultsága kezdődik. Azt
                  mond­játok: az életet kaptuk, tehát nem a miénk; s én azt mondom, épen mert
                  kaptuk, a miénk. Ren­del­­kezhetünk vele azon határokon belől, melyeken túl az
                  egyén önzése megszünik jogos lenni. De vajjon hol van e határ?</p>
               <p>Száz öngyilkos közől kilenczvenkilencznek elhatározásában túlnyomó része van a
                  társadalom­nak elfogadott nézetei és előitéletei, intézményei és hiányai által.
                  Vajjon nem a társadalom elfogadott fogalmai vezetik-e annak kezét, ki becsületét
                  megőrzendő lesz öngyilkossá? Hány szerencsétlen szerelmes keresi a halált, kit
                  csupán a társadalom előitéletei űznek a kétségbe­esés karjaiba? S vajjon nem
                  társadalmi intézményeink hiányai szolgáltatják-e az öngyilkosok ama túlnyomó
                  contingensét, mely a nyomor elől menekül a halálba?</p>
               <p>A vad népek nem ismerik az öngyilkosságot, s a néger, ki megöli magát, a
                  civilisált társada­lom intézményeinek esik áldozatul.</p>
               <p>Az öngyilkosság a civilisátió egyik szomorú attributuma.</p>
               <p>A társadalom törvényei nem törődnek az ember legszentebb érzelmeivel. És sok
                  esetben nem is törődhetnek vele. Az érzelem ügyeit törvények nem szabályozhatják.
                  És vajjon, ha érzel­meink ily összeütközésbe jönnek társadalmi rendszerünkkel, -
                  hol az eszköz e küzdelem kiegyenlítésére?</p>
               <p>A társadalomnak bizonyos határig joga van az ember életére, de vajjon van-e joga
                  visszaélni azon szívnek kétségbeesésével, melynek már legszentebb érzelmeivel
                  visszaélt? követelheti-e tőlünk, hogy tovább viseljük ez életet, melyet az ő
                  intézményei tettek szerencsétlenné, elvisel­hetlenné?</p>
               <p>Mi boldog lehetnék én most, ha Odalie nem egy császári tábornoknak pazar bőségben,
                  kényelemben nevelt leánya, kinek igényeit a párisi társadalmi élet oly magosra
                  fokozta, hova anyagi helyzete fel nem ér! Mi boldogok lehetnénk egy más
                  társadalomban mi, kiknek a párisi társadalomban a kétségbeesés jutott
                  osztályrészül!</p>
               <p>Hallgassatok el a társadalom jogaival. Nem szabad oly erkölcsi törvényeket
                  felállítani, melyek annyira ellenkeznek az emberi természettől elválhatlan
                  önzéssel, hogy a valóságban lehetet­lenekké, s ha mégis hirdettetnek, hazug
                  frázisokká lesznek. Nem szabad a társadalom iránti kötelességeinknek oly széles
                  magyarázatot adni, mely a kétségbeesett szívtől megtagadja a jogot, szenvedésein
                  könnyíteni.</p>
               <p>Ember vagyok, elvitázhatlan jogom van keresni a jót és kerülni a rosszat, másnak
                  kára nélkül. Kereshetem a halált, ha jobbnak találom az életnél, - s jogommal élek
                  mindaddig, míg halálom által mást meg nem károsítok.</p>
               <p>Ez az egyetlen feltétel, melyhez az öngyilkolás jogát kötni lehet. Ha vannak
                  tartozásaink, melyeket leróni, kötelezettségeink, melyeket teljesíteni csak úgy
                  lehet, ha élünk a meddig élhetünk, akkor, elismerem, bűnös a kéz, mely fegyvert
                  emel önmaga ellen; mert másnak joga van reánk, s e jogát megsértjük. A családapa,
                  ki nejének és gyermekeinek szeretettel, támo­ga­­tással tartozik egy életen át,
                  megsérti családja iránti kötelességeit, ha azt támaszától meg­­fosztja. A fiú, ki
                  szüleit megfosztja a lehetőségtől, gyermeköket szeretni, s általa szerettetni,
                  megsérti a gyermeki szeretet kötelességét. Ha volna családom, ha volnának szüleim,
                  kiknek szeretettel és támogatással tartozom, még talán el tudnám szánni magamat az
                  élet terhének elviselésére. De én egyedül állok a világban. Nincs a ki igényt
                  tartson képességeimre, kinek tartoznám vele, hogy kedveért életben maradjak. Nincs
                  családom, szabad vagyok.</p>
               <p>Te vagy mindenem Achille, és Odalie, barátom és kedvesem. Ti ketten vagytok a
                  világon, kiknek jogotok van reám. Te, az igaz barát, ki gyermekkorunk óta
                  változatlan, elnéző barát­sá­­goddal támogattál, ő, a szerető nő, ki szívét egy
                  szerencsétlennek áldozá. Ne gondold Achille, hogy kicsinylem vonzalmatokat; két
                  oly szív, mint a tied és Odalieé, - ah nem elég-e ez egy hosszú életre? Hiszen, ha
                  csak a szívekkel kellene számolnunk, úgy a legboldogabb az volna, kit Odalie
                  szerelmére, Achille barátságára méltatott!</p>
               <p>Nem lehet.</p>
               <p>Bevallom Achille, irántad hálátlanságot követek el, midőn meghalok. De barátságod,
                  mely bűnössé teszi kezemben a fegyvert, fel fog oldozni a vád alól. Nem fogod
                  kivánni, hogy alá­­vessem magamat e perczben a gyötrelemnek, kifejteni előtted
                  azon elviselhetlen lélekállapo­tot, melyből más menekvés nem létezik. Nem volt
                  titkom előtted, s naplómból, melyet kérlek, fogadj el emlékül szerencsétlen
                  barátodtól, ki fogod pótolhatni, a mi eddig tán nem állt elég világosan előtted.
                  Ismersz, és át fogod látni, hogy másként nem cselekedhettem; és nem fogsz benne
                  kételkedni, ha azt mondom, hogy a mi fájdalmat e pillanatban érzek, csupán azon
                  gondolat okozza, hogy tőled el kell válnom.</p>
               <p>És Odalie? - Neki tartoztam azzal, hogy boldoggá tegyem; de miután e tartozást
                  teljesítenem lehetetlen, és lehetetlen nem önvétkemből, - nem tartozom neki az
                  élettel. Halálom híre le fogja sújtani, de meglásd Achille, hamarább fogja feledni
                  a meghalt Anatolet, mint feledni tudná az élőt, ki csak rá nézve halt meg. Ő meg
                  fog bocsátani annak, kinek nem volt ereje élni az ő bírása nélkül.</p>
               <p>Volt idő, midőn, nem ismerve még az élet keserűségeit, gyávaságnak tekintem az
                  öngyilko­lást. Megvallom, e gondolat tartóztatott vissza ma is leginkább ez
                  elhatározástól, - de végre elhagyott. A ki gyávaságot készül elkövetni, nem azt
                  érzi, a mit én érzek ez órában. Vajjon gyáva volt-e Brutus, midőn kardjába dőlt,
                  és Cato midőn beleit felvágta, nehogy Caesarnak hódolnia kelljen? Gyáva volt-e
                  Ária, midőn a véres tőrt, mely keblét átjárta, habozó férjének nyujtá: Vedd
                  Paetus, nem fáj!? Gyáva volt-e Antonius és Cleopatra, kik Octavián rabsága elől a
                  halálban kerestek menedéket? Gyáva volt-e Collatinus vagy neje, a nemes Lucrétia,
                  midőn gyalázatát túlélni nem bírta?</p>
               <p>Ah, megengedem, hogy magamféle apró embernek nem illik e nagy jellemekre
                  hivatkoznia. De végre is, a mi a nagynál erény, lehet-e gyarlóság a
                  kicsinynél?</p>
               <p>Magasztalják a katonát, ki hősen megy szembe a halállal. De a katona hősiességében
                  mindig van része a reménynek is, hogy életben marad, s a vágynak a dicsőség, a
                  jutalom után, - az öngyilkos elszántságában nincs semmi más mint bátorság.</p>
               <p>És még egy. Legyen bár a határozat és tett egy pillanat műve, vagy hosszas
                  elmélkedés ered­mé­nye, mint Robecké, ki könyvet írt az öngyilkolásról, mielőtt
                  végrehajtotta volna, - az ön­­gyilkos elhatározásában mindig van valami nemes
                  érzés, mely felül emeli a hétköznapi embereken. Igaz, hogy erő kell hozzá, a
                  rosszat tűrni tudni; de tűrni akkor is, midőn jogos módon menekülhetnénk tőle, ez
                  nem bátorság többé, hanem botorság.</p>
               <p>Megengedem, hogy lehet gyávaság az, a mi bennünk az öngyilkolás határozatát szüli;
                  de végrehajtani csak a bátorság lesz képes. Féltem én is az élettől barátom, s ez
                  gyöngeség vala, megengedem. De minek fogod nevezni azt, hogy most nem félek a
                  haláltól?</p>
               <p>Hidd el egyetlen barátom, rég nem cselekedtem valamit oly józanul, mint cselekszem
                  a halált. Nem átkozom kedvesemet, soha az érzelem, melylyel iránta viseltetem,
                  tisztább nem volt, mint e pillanatban. Nem érzem azt az általános világfájdalmat,
                  mely elménket elhomályosítja, s fekete szemüvegen át láttatja velünk a világot;
                  nem esem kétségbe az emberiség sorsa felett, nem kételkedem benne, hogy van
                  boldogság e földön, - de érzem, hogy <hi>rám nézve nincs</hi>, hogy
                  az én életem elveszté becsét, czélját, értelmét, - s érzem hogy ily csupasz életet
                  nem érdemes fenntartani.</p>
               <p>Nyugodtabban halok meg, mint éltem. - Ez igazolásom.</p>
               <p>És most isten veletek egyetlen barátom és imádott kedvesem! Legyetek oly boldogok
                  a mily boldogtalan volt</p>
               <p>
                  <hi>Anatole</hi>.</p>
               <p> A másik levél Plangenet Constancenak szólt és így hangzott:</p>
               <p> Asszonyom,</p>
               <p>Magyarázattal és bocsánatkéréssel tartozom önnek ama szerencsétlen jelenetért,
                  melynek a véletlen az ön házát tette szinhelyévé. Emezt nem fogja ön megtagadni a
                  szerencsétlentől, ki, mire ön e sorokat veszi, azon állapotban lesz, melyben a
                  legnagyobb ellenség is igényt tarthat ellensége bocsánatára, s ki élte ez utolsó
                  órájában köszönetet mond önnek azon nem érdemlett barátságért, melylyel két éven
                  át kitünteté, s melylyel - mint öntudata vádolja, - visszaélt. Mert visszaéltem az
                  ön barátságával, vissza Odalie szerelmével, midőn szeretni mertem, én, ki sem
                  hinni, sem remélni nem bírtam. Végre, - későn, oh nagyon későn! beláttam ezt, -
                  elhatározám, lemondani a jelen boldogságáról, mely ámítás vala a jövőre nézve, s a
                  véletlen, midőn ma Odalieval önnél összehozott, úgy akarta, hogy ön tanúja legyen,
                  mikép hajtom végre önma­ga­mon ez itéletet.</p>
               <p>Ime egyetlen mentségem asszonyom; ime a magyarázat, melyet önnek joga van tőlem
                  köve­telni.</p>
               <p>Midőn ma önhöz beléptem, nem gondoltam rá, mit fogok tenni, ha egyszer nem lesz
                  jogom Odalie nevét kiejteni. Midőn öntől eltávoztam, csakhamar tisztába jöttem
                  magammal e kérdés felett.</p>
               <p>Odalie nélkül élni? - Ez asszonyom, egyszerűen lehetetlen.</p>
               <p>De lehet - meghalni nélküle.</p>
               <p>Ha érdekli önt sorsom asszonyom, ezennel felhatalmazom C. Achille barátomat, adjon
                  meg önnek minden felvilágosítást, melyre szüksége van, naplómmal együtt, melyet
                  neki hagytam emlékül. Ha ön ezeket hallja és olvassa, meg fogja érteni
                  végzetemet.</p>
               <p>Még egy kérésem van önhöz asszonyom. Támogassa Odaliet barátságával. Ne mondjon
                  neki rólam csak olyat, a mi gyorsabban feledtetheti vele szerencsétlen kedvesét.
                  Felhatalmazom önt arra is, hogy rágalmazzon előtte, ha jónak látja; kész vagyok
                  gyűlöletét és megvetését el­viselni, ha ez megnyugvására szolgálhat. Nem irok
                  Odalienak, egy sorban sem veszek tőle bucsút, hogy önnek teljesen szabad keze
                  legyen e tekintetben. Ez utolsó és nem legcsekélyebb pontja itéletemnek.</p>
               <p>És most asszonyom, bucsút veszek öntől örökre, öntől és Odalietől. - Legyen ön
                  boldog asszonyom, s feledje és feledtesse Odalieval</p>
               <p>
                  <hi>Flavigneux Anatolet</hi>.</p>
               <p> Ime Anatole története.</p>
               <p>Hosszadalmas valék az elbeszélésben, - folytatá Achille, - de barátomat csak az
                  itélheti meg igazságosan, a ki multját ismeri. Mert e szomorú katasztrófának oka
                  csak részben rejlik azon akadályokban, melyek Odalietől elválaszták, s a
                  körülményekben, melyek közt kedvese nevel­­ke­dett; szerencsétlenségének valódi
                  kulcsát multjában kell keresnünk. Hogy egy egészséges, tettvágyas és munkaképes
                  ifjú, pályája kezdetén, az erkölcsi és anyagi siker buzdító ölében, egy jövő
                  küszöbén, mely elé mindenki remélve tekintett, megszeressen egy nőt, ki sorsán
                  felül, bőségben nevelkedett ugyan, de ki őt mélyen és igazán szereti, és a
                  netaláni anyagi szükség lehetősége elől meghátráljon a - - halálba, hogy eldobjon
                  magától egy életet, mely egyrészt hirrel s dicsőséggel kecsegteti, másrészt alapos
                  reményt nyujt a boldogságra, s eldobja azt aggodalomból oly viszonyoktól, melyek
                  mindössze nem lehetetlenek, - ez oly psychologiai ellenmondás, melynek másutt kell
                  kulcsát keresnünk.</p>
               <p>Nagy lélektani ellenmondásokra, úgy hiszem, csak sokat szenvedett embereknél
                  találunk. És Anatole ifjúkori szenvedései megadják e talány megfejtését. Anatole
                  természettől fogva tüzes vérű, tettrekész és élvvágyó vala. Midőn az életbe
                  belépett, tizenhat éves korában, lelke egy tiszta fehér lap volt, s minden attól
                  függött, mit fog az élet e lapra feljegyezni. Élénk becsület­­érzés és fogékony
                  szív, melyet anyjától öröklött, hajlam a könnyelműségre s élvezetvágy, miben
                  apjára ütött: ez volt az anyag, melyet a természet jövőjének rendelkezésére
                  adott.</p>
               <p>A tizenhat éves ifjú ártatlan, tiszta lelkébe először Hermance írta be a maga
                  nevét és történetét a kicsapongás, az erkölcsi cynismus, a gyalázat betűivel;
                  melyek az ifjút arra kényszeríték, hogy piruljon önmagán, s arra vitték, hogy
                  kedvesében a nőnemet megvesse. Korának termé­szetes naivságát veszélyes
                  gyorsasággal követte a felvilágosodás legsivárabb neme: az, melyet lelkünk
                  ártatlanságának s költészetének árán vásárolunk meg. Az idealismus korszaka
                  Anatole lelkében csak hónapokig tartott. Az első csók, melyet Hermancetól mint
                  kedvesétől kapott, széttépte a fiatal kebel illusióit, s azon lelki válság, melybe
                  Hermance bukása dönté, egy léha, kicsapongó élet karjaiba taszítá.</p>
               <p>Hosszú négy éve után e léleksenyvesztő, emésztő életmódnak jelent meg Hélène
                  kedélyének láthatárán, hogy veszni indult lelkét saját fájdalma árán megmentse. A
                  könnyelműség tető­pontján, midőn erkölcstelen szenvedélyei végzetes hatalommal
                  ragadták egy oly tett felé, mely­­re még az ő morálja is a «jellemtelenség» nevét
                  alkalmazá, Hélène önfeláldozó szerelmé­nek s lemondó ártatlanságának megindító
                  nyilatkozására volt szükség, hogy természetének eredeti nemessége legyőzhesse
                  Hermance iránti szerelmének szomorú örökségét.</p>
               <p>Anatole szakított multjával, de - már későn. Lelke szárnyait az idő sivár
                  tapasztalásai meg­nyesték. Erkölcsileg megtért, s szerelme Odalie iránt tiszta
                  volt, mint egy szűz kebel első gerjedelme. De első szerelmének keserű csalódása,
                  az önmegvetés emésztő érzése, négy évi életmódja, s az önvád maró kínjai Hélène
                  iránti magaviselete miatt, megzavarták lelki fejlő­désében. Elveszté hitét.</p>
               <p>Több évi komoly munka és tanulmányok kimívelték szellemét, s erős politikai
                  meggyőződése­ket csepegtettek lelkébe; de feldúlt szívvilágát nem birták ujjá
                  teremteni. Midőn Odalie szerelmének jeleit vette, őszintén igyekezett e gondolat
                  ellen küzdeni. Egy évig tartott, míg megszerette a leányt, s másfél évig, míg
                  önmagának be merte vallani azon szerelmet, mely saját initiativája folytán sohsem
                  keletkezett volna szívében. Másfél év mulva nem kételked­hetett többé saját
                  szerelmében, de ezenkívül kételkedett mindenben. Ha a politikai gyűlölet nem
                  választja el a tábornoktól, ha tölthetett volna kedvesével annyi időt, mennyit e
                  körülmény nem létében kétségkívül töltött volna, azt hiszem, hogy a folytonos
                  érintkezés szerelme tárgyával győzött volna lelki töprengésein, s szerelme
                  hatalmától elragadtatva rövid idő alatt örökre magához fűzte volna kedvesét. De a
                  politikai ellentét közte és a tábornok közt, midőn az alkalmak számát, melyekben
                  szerelmesével találkozhatott, lehető csekélyre leszállítá, még tápot adott
                  kételyeinek. Hosszú hónapokon át megfosztva ideáljának láthatásától, lelke
                  önma­gá­­ra vala utalva, s midőn csupán magából meríthetett, zsákmányul esett azon
                  kételyeknek, melyeket Odalie szava, ha azt gyakrabban hallja, örökre
                  elriaszthatott volna.</p>
               <p>Nem tudott remélni, és nem tudott lemondani. Szomorú kételyei két éven át oly
                  tétlen passivitásba sülyeszték, mely apathikus önfeledésében nem gondolja meg,
                  hogy az ily viszony egy fiatal férfi és fiatal leány közt hosszabb időre
                  tarthatatlan. Akaratlanul ámítá önmagát és kedvesét, míg végre ennek nehány
                  véletlen szava felkölté benne a férfi becsületérzését, ki most a szerelmest gyors
                  elhatározásra kényszeríté.</p>
               <p>Azon nap óta, melyen Hermance bukása felett kétségbeesve tőrt irányzott mellének,
                  Anatolet nem érte oly erőszakos lelki megrázkódás, mint ez vala. Az ily válságok a
                  kedély minden zugát felverik, s nem hagyják szívéletünknek egy elemét sem
                  érintetlenül. S midőn az volt a kérdés: lemondjon-e végleg és tényleg kedveséről,
                  vagy kösse őt magához örökre, nem törődve a jövővel? - szomorú hatalommal támadt
                  fel lelkében a Cotin-ház emlékezete.</p>
               <p>És ily körülmények közt, ily előzmények után, ez határozta meg a küzdelem
                  kimenetelét.</p>
               <p>Anatole képesnek érzé önmagát az anyagi nélkülözés minden nemére, kétszer mondott
                  le önszántából a jólétről, de maga sohasem tapasztalta a szükséget. Gyermekkorában
                  nagybátyja bőkezüen gondoskodott róla, utóbb saját munkája ritka szerencsés anyagi
                  helyzetbe emelte. Egy szomorú példáját látta a nyomor következményeinek, s e példa
                  annál megrázóbban hatott rá, mert becsületes, szeretetreméltó embereket taszított
                  az örvénybe, kiket tisztelt és szeretett; mert bukását okozta első szerelme
                  tárgyának, kinek gyalázata kiindulási pontjául szolgált minden szenvedéseinek.
                  Cotinék nyomora okozta, hogy Hermanceban oly keserűen csalódott, hogy
                  kétségbeesésében a kicsapongás karjaiban keresett menedéket; ez sodorta oly
                  viszo­nyokba, ez hozott rá oly szenvedéseket, melyek alatt lelki ereje megtörött.
                  S ha a becsületes, szerető, de gondatlan és mulatni vágyó Cotinnéval párhuzamba
                  állítá a pazar bőségben nevelt, fényhez szokott, ünnepelt, ragyogni vágyó Odaliet,
                  - vajjon csoda-e, ha lelke kétségbeesett a természetek e hasonlóságán, és nem
                  merte a sors hasonlóságát kihívni?</p>
               <p>Ily körülmények közt talán lett volna még egy dolog, ami Anatolet a végső
                  kétségbeeséstől megmenthette volna: a vallás. A mióta a világegyetem mathematikai
                  ismeretlenét, a nagy X-et a természettudomány megfejté, azóta az atheismus oly
                  erkölcsi jogosultságot nyert, minővel azelőtt nem bírt. De azért az egészséges
                  atheismus ma is az erős szellemek privilégiuma, melyet megtört lélek nem bír
                  elviselni. A vallás babona, előitélet, - de oly babona, mely képes fanatizálni,
                  oly előitélet, mely képes bátorságra, kitartásra buzdítani, midőn a remény minden
                  más jogczimét már elveszte. Ha Anatole mély vallásos érzülettel bír, a hit
                  segélyével tán sikerült volna megcsalnia saját lelke kétségbeesését, istenben
                  bízva, a remény e képzelt hatalom iránt, talán képes lett volna elméjét elámítani,
                  s ezáltal a végelcsüggedéstől megóvni, hogy lett volna ereje szembeszállni a
                  jövővel. De Anatole atheista volt.</p>
               <p>Ez még sivárabbá tette kétségbeesését.</p>
               <p>Mindezen tényezők összevéve, azt hiszem eléggé megmagyarázzák Flavigneux Anatole
                  vég­­zetét. Ezeket elgondolva nem fogunk követ dobni a szerencsétlen ifjúra, kinek
                  utolsó levele, melyet önnek felolvasék, szinte természetellenes, megdöbbentő
                  józansága által, megczáfolhat­­lanul hirdeti, miszerint azon ember, ki oly
                  szenvedéseken ment át, oly tapasztalatokat szerzett, úgy tudott szeretni, és úgy
                  nem tudott hinni, mint Anatole, - csak akkor érezheté magát teljesen nyugodtnak,
                  midőn már előtte feküdt a töltött pisztoly, mely nehány óra mulva megmenti minden
                  szenvedéstől.</p>
               <p>S e pisztoly eldördült, - tevé hozzá Achille elfojtott hangon, - és én elvesztém
                  legjobb barátomat.</p>
               <p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - - </p>
               <p> - - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - - </p>
               <p>- És Odalie? - kérdem szünet mulva Achilletől.</p>
               <p>- Odalie mélyen és igazán gyászolta kedvesét. Megtudván Constancetól, hogy Anatole
                  napló­ját nekem hagyta, elkérte olvasni. Midőn nehány hét mulva meglátogattam,
                  visszaadta a könyvet. «Most már nyugodtan bírhatja ön ez emléket barátjától»,
                  mondá s egy másik hasonló kötetet tartott elémbe. Felnyitám. Anatole naplója volt
                  az, hiven lemásolva Odalie által. A leány egy hónap alatt leírta magának e
                  kötetet; írásközben átszenvedte mindazt, a mit kedvese szenvedett, s a
                  visszaidézett fájdalmak ez egy hónapjának eredménye ott állt a könyv utolsó
                  lapján.</p>
               <p>«Te jobban tudtál gondolkozni, én jobban tudtam szeretni. Te bölcs voltál, én csak
                  szerelmes. Ha kevésbé lettél volna előrelátó, még tán boldogok lehettünk
                  volna!»</p>
               <p>- «De hátha nem?»</p>
               <p>- «Mégis igazad volt Anatole.»</p>
               <p>E sorokat írta Odalie kedvese naplója végére. A szerencsétlen leány annyira
                  beleélte magát e napló olvasása alatt kedvese szenvedéseibe, hogy végre maga is
                  elveszte hitét.</p>
               <p>De a kétkedés, mely Anatole szerencsétlenségét okozta, Odalienak megkönnyíté a
                  magáét el­viselni. A kétkedés semmivé teszi az örömet, midőn elemeire felbontja;
                  szelidíti a szenvedést, midőn elforgácsolja.</p>
               <p>Körülbelül egy évvel Anatole halála után egy gyors betegség Duploque tábornokot is
                  sírba szólítá.</p>
               <p>Odalie egyedül maradt azon csekély vagyonnal, melyet atyja hagyott rá, és készült
                  Norman­diá­ba vonulni vissza nagynénjével, hogy ott szerényen éljen
                  emlékezetének.</p>
               <p>Ekkor egyszerre ismét megjelent egy már több izben elutasított régi udvarló.
                  Felajánlá millióit Odalienak, s nem kérte tőle szívét, csak kezét.</p>
               <p>Kettő közt volt a leánynak választása.</p>
               <p>Visszavonultan élni Normandia valamely félreesett zugában, vagy ismét megkezdeni
                  az előbbi fényes és zajos életet, s most már hatványozott kiadásban.</p>
               <p>És vajjon hol lesz könnyebb feledni az elhalt kedvest: egy csendes kis városban-e,
                  lekötve egy helyre, egy kis unalmas helyre, mely a lelket akarata ellenére az
                  emlékezethez kényszeríti menekülni foglalkozásért? vagy milliókkal rendelkezve a
                  nagy világban, folytonos zaj, vígság, ünneplés között?</p>
               <p>Odaliet meggyőzték rokonai, miszerint ez utóbbi életmód jobban megfelel szenvedő
                  lelke szükségeinek. És Odalie kijelenté kérőjének, hogy szíve a halotté marad, de
                  kezét elnyerheti, ha kész őt támogatni a feledésben.</p>
               <p>- Két év mult el azóta, - folytatá Achille, - s Odalie férjével együtt
                  európaszerte keresi a szóra­kozást, de hogy kedvesét még mindig nem feledte, azt
                  észrevehette ön tegnap, midőn látta, miként halványult el egy ember láttára, ki őt
                  Anatolera emlékezteté.</p>
               <p>- Mit mond ön, - kiálték fel, tehát azon igéző szépségü nő, ki tegnap az
                  estélyen...</p>
               <p>- Senki más, mint Odalie.</p>
               <p>- És férje?</p>
               <p>E pillanatban eszembe jutott, hogy a fazék névjegye még mindig zsebemben van,
                  elővettem tehát, s megtaláltam rajta a választ kérdésemre:</p>
               <p>
                  <hi>Hyacinthe Randeau Rentier.</hi>
               </p>
               
            </div>
            <div type="chapter">
               <head>XIX.</head>
               <p>Három nappal utóbb elhagytam Rómát.</p>
               <p>Nem láttam többé Odaliet, de nem bírtam feledni. E bűbájos alak, titokteljesen
                  ékesszóló varázsá­val folyton lelkem előtt lebegett, majd mint personifikácziója a
                  megragadó bájnak, mint ideálja a női kellemnek, kiben az istenség asszonyi
                  revelátiója, a mosoly igéje testté lőn; majd mint a táncznak megvadult muzsája, a
                  mint rohamos gyorsasággal röpült végig M*... marchese termein, titokteljes vágytól
                  dagadó kebellel, emésztő lánggal szemében, arczán a szédülés átérzett kéjével,
                  vonásaiban oly minden földin felülemelkedett elszántsággal, mely vakmerően kisérti
                  az élet és halál istenét... s többször kérdém magamtól, mint kérdé egykor Anatole:
                  Odalie, daemon vagy-e vagy istennő?</p>
               <p>- - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - - </p>
               <p> - - - - - - - - - - - - - - - - - - - - - - - - - - - - - - - - - - - - - - - - -
                  - - - - - - - - - - - - - - - - - - - - - - - - </p>
               <p>Két héttel utóbb Nápolyban a következő újdonságot olvasám egy odavaló
                  hirlapban:</p>
               <p>«A fiatal kor gondatlan könnyelműsége ismét egy ifjú életnek oltá ki világát. Mint
                  római lapok írják, tegnapelőtt temettek ott egy szép, fiatal franczia nőt, ki alig
                  néhány hét óta időzött Olasz­­országban, s kiben a római társaság már előre
                  üdvözlé a bekövetkező farsang királynéját. R... asszony nehány nap előtt T* M*
                  marchese estélyén táncztól felhevülten vizet kért. R... urat e kívánat annyival
                  inkább meglepte, mert neje tánczközben rendesen theával szokta volt szomját
                  oltani. Ez alkalommal azonban sem férjének sem barátainak nem sikerült őt
                  veszélyes kivánsága teljesítésében meggátolni. A fiatal nő, nem hajtva semmi
                  tanácsra, teljes felhevülés­ben felhajtott egy pohár jeges vizet. Másnap rosszul
                  lett, s pár nap alatt oly erőszakos tüdőlob fejlődött ki a szerencsétlen nőben,
                  melyen az orvosok nem bírtak erőt venni, s mely a boldog férjet szeretett nejétől
                  megfosztá.»</p>
               <p>- - - - - - - - - - - - - - - - - - - - - - - - - - - - - - - - - - - - - - -</p>
               <p>Ah Odalie! nem valál daemon, nem valál istennő. Asszony voltál tetőtől talpig,
                  asszonyi szívvel és asszonyi gyengeségekkel.</p>
               <trailer> -&amp;-</trailer>
               
            </div>
         
      </body>
  </text>
</TEI>
