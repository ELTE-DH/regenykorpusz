<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU15168" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
			   <title>Borotvaélen</title>
				<author>
					<persName>
						<surname>Forró</surname>
						<forename>Pál</forename>
					</persName>
				   <date from="1884" to="1942">1884-1942</date>
				   <idno type="VIAF">107985695</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">10730</measure>
				<measure unit="pages">32</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
				   <title>Borotvaélen</title>
				   <date>2016-03-09</date>
					<publisher>Magyar Elektronikus Könyvtárért Egyesület</publisher>
				   <ref target="https://mek.oszk.hu/15100/15168/"/>
					<respStmt>
						<resp>Original Electronic Edition</resp>
					   <name>Vidiné Réfi Erzsébet</name>
					   <name>Drótos László</name>
					   <name>Góczán Andrea</name>
					</respStmt>
					<bibl type="printSource">
					   <title>Borotvaélen</title>
						<author>Forró Pál</author>
						<pubPlace>Budapest</pubPlace>
					   <publisher>Világv. Reg. Kiadóvál</publisher>
					   <date>1936</date>
					   <ref target="https://mek.oszk.hu/15100/15168/"/>
					</bibl>
				</bibl>
				<bibl type="firstEdition">
				   <title>Borotvaélen</title>
				   <author>Forró Pál</author>
					<date>1936</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T5"/>
			</ns1:eltec>
		</xenoData>
		<revisionDesc>
			<change when="2024-11-16"/>
		</revisionDesc>
	</teiHeader>
	<text>
		<body>
        
        
         <div type="chapter">
            <head>I.</head>
            <p>A fiatal lány félig felemelkedett helyéről az autóbuszban és miközben baljával az
               ülőhely támlájába kapaszkodott, jobb kezét elragadtatva nyújtotta ki:</p>
            <p>- Nézze... nézze! - kiáltotta szinte eksztázisban - milyen gyönyörű!</p>
            <p>Az autóbusz éppen az alagútból fordult ki és a sziklába vágott kígyózó út alján
               felszikrázott a napfényben mosolygó tenger. A partján pálmaligetek közé épült villák,
               márvány kéjlakok, ötemeletes szálloda-kolosszusok, amelyek mégis könnyedeknek és
               bájosaknak látszottak, csupa karcsú oszlop, függő kertek, erkélyek, a nap elé
               feszített piros, sárga és kék vászonernyők, a tengeren óriási trópusi lepkékre
               emlékeztető fehér vitorlaszárnyak: Nizza!</p>
            <p>Az autóbusz utasainak nyaka mind előre feszült, a szemük szinte kidülledt, a szivük
               hevesebben vert az izgalomtól. Lihegve, szinte sirva a rájuk szakadó lenyügöző
               hangulattól, hördült fel elámult, boldog kiáltásuk: Nizza!</p>
            <p>Az arany és szerelem földje, a világ Eldorádója, a természet és az ember fényüzésének
               találkozó helye.</p>
            <p>Elly szinte mgbűvölten állt, az ajka szótlanul mozgott. A harminc évesnek látszó
               férfi, aki mellette ült, összeszorította a száját. Tekintetében volt valami komor
               tűz, megdöbbenés és elkeseredés. Egy kicsit utálta és megvetette a körülötte ájuldozó
               és a gyönyörtől vonagló hölgyeket és urakat, ezeket a szegény kis polgárokat, akik ki
               tudja, mióta gyüjtött keserves és verejtékszagú filléreiken idejöttek a
               társasutazással, hogy néhány napig kibicei legyenek a fénynek, pompának, nagyúri
               életnek! Milyen torz és ellenszenvesen groteszk volt a szegénységnek ez az alázatos
               hódolata és határtalan csodálkozása a gazdagság előtt. Nádor belepirult. Sohasem
               érezte magát megalázottabbnak és keserűbbnek, mint ebben a pillanatban, mikor minden
               izével éreznie kellett, hogy ő is csak ennek a nincstelen, szegény kis túrista
               csapatnak a tagja, akik egyszer életükben elmentek aranyat szagolni!</p>
            <p>Ötödik napja voltak úton. Pestről indultak, az autóbuszon ismerkedett meg Gábor
               Ellyvel... Édes, fekete szépség, egy kis vörös árnyalattal a hajában... hivatalnoknő.
               Nagyon kellemes négy nap volt, hegyek között suhant a kocsi, fenyők és hegyi patakok,
               havasok, csupa harmónia, magány és békesség között. Mindenki szerelmes volt az
               autóbuszon, a régi pásztornépek derűs mosolya ragyogott a lelkekben, ahogy a végtelen
               erdőket és mezőket járták és Nádor mérnök úr úgy érezte, hogy imádja Ellyt.</p>
            <p>Az ilyesmi gyorsan érlelődik az úton. Indiai bűvészek trükkje, hogy a néző előtt
               elültetett mangófa magja percek alatt terebélyes fát hajt ki. Így van ez az utazáson
               sarjadt szerelemmel is.</p>
            <p>És Elly egész úton mellette ült, az asztalnál is egymás mellett étkeztek és
               pillanatig sem fogytak ki a beszélgetésből. Rengeteg mondanivalójuk volt, expressz
               gyorsasággal leplezték le szokásaikat, beszámoltak arról, hogy mit csináltak eddigi
               életükben, mit olvasnak, dolgoznak, hogyan képzelik a szerelmet...</p>
            <p>De most hirtelen feltünt Nizza és Nádor úgy érezte, mintha szíven vágta volna egy
               kegyetlen ököl. Ő volt az egyetlen, aki egészen világosan látta, hogy most nem örülni
               kell, hanem sírni.</p>
            <p>Budapesten még tél van és ők befutottak a meleg, vidám tavaszba. Huszonkét fok meleg
               árnyékban! A Fejes és Gerő építőcég tíz százalékkal újra lenyomta az árakat és Nádor
               a nagybátyjától kapott nyolcszáz pengővel azért csatlakozott a társasutazáshoz, mert
               komolyan félt az idegösszeroppanástól. Orvos barátja megparancsolta, hogy néhány
               hétre okvetlenül kapcsolódjon ki a munkából.</p>
            <p>- Istenem, de szép! - mondta még egyszer Elly. A szeme kerekre nyílt és csillogott.
               Szinte nyelte, habzsolta az eléje táruló tündéri képet. Kincses kamra nyilt meg
               előtte és szinte látszott, hogyan akart mindent egyszerre felszippantani,
               elragadni...</p>
            <p>- Az örök nő! - dörmögte magában Nádor. - Hisz a csodákban, pillanatok alatt el tudja
               hinni, hogy ide tartozik, szerves része a csillogó csodáknak, melyek körül vesznek
               bennünket!</p>
            <p>A leány csodálkozva és egy kis nehezteléssel nézett a férfire.</p>
            <p>- Mi van magával? Miért olyan fanyar, mozdulatlan? Hát nem lelkesedik?</p>
            <p>- Nem, Elly. Én szomorú vagyok!</p>
            <p>- Miért?</p>
            <p>A férfi ránézett a lányra, megfogta a kezét és csendesen mondta:</p>
            <p>- Mert szeretem magát!</p>
            <p>Elly a meglepetéstől visszaroskadt az ülésre. A fiú pedig most már lázasan súgta
               tovább:</p>
            <p>- Szeretem és kétségbe vagyok esve, mert tudom, hogy ebből a modern paradicsomból
               néhány nap mulva vissza kell mennünk Budapestre a szegénységbe, a józanságba!
               Ordítani szeretnék, mert nem vehetem magát feleségül, hiszen egyikünknek sincsen
               semmije, noha most herceget és hercegnőt játszunk. Engem éget a gyötrelmes farsangi
               komédia, amelyet most végig csinálunk... Én tudom, hogy ez álom és nem hagyom magam
               megcsalni, mint a többiek, akik a felébredésre való gondolás nélkül élvezik a
               pillanatot. Megtehetik, mert e pillanatban minden vágyuk teljesült, nem is tudnak
               többet képzelni annál, mint ami most velük történik. De én szerelmes vagyok... Imádom
               magát! És ez a gazdagság, napfény, pompa, kacagás megcsúfolja az én vergődő,
               reménytelen, pénztelen szerelmemet...</p>
            <p>- Őrült! - mondta a lány megrendülten és egy kis meghatottsággal. De jól estek a
               férfi forró szavai, melyek végig csiklandozták. Ez valóság volt és csak neki szólt.
               Érzékivé és hangulatosabbá tette a hatást, mint egy fínom tangó.</p>
            <p>És mikor kiszálltak az égő vörös virágok szikrázásában a szálloda előtt és a néger
               boyok a podgyászokért nyúltak, Elly belenyujtózott a napfénybe és azt mondta:</p>
            <p>- Valami történni fog, László! Meglátja, érzem... valami életet felforgató és
               megváltoztató csoda!</p>
           
         </div>
         <div type="chapter">
            <head>II.</head>
            <p>Az esti programm: részvétel az európai szépségválasztás győzteseinek tiszteletére
               rendezett estélyen. A társaság tagjai az erkélyen kaptak helyet. Onnan bámulták az
               arany és ezüst káprázatában csillogó termet, amelynek páholyaiban egzotikus
               fejedelmek, indiai nábobok, európai arisztokraták és amerikai dollármilliomosok
               ültek...</p>
            <p>A terem legjobban exponált díszasztala mellett még senki sem ült. Csak három frakkos
               fiatalember állt feszes vigyázz-állásban.</p>
            <p>Azután egyszerre mozgás támad.</p>
            <p>Vékony, középtermetű férfi lép a terembe. Kék frakkot hord és feltűnően magas sarkú
               cipőt. Arca örökké mosolyog. Ez a mosoly az arcára fagyott, titokzatos és kegyetlen
               mosoly, amilyent kínai ópium-csempészeken figyelhetünk meg. A sovány, csupa ideg
               emberke agyon van ékszerezve. Ingmellében, ujjain óriási briliánsok. A kapurtalai
               maharadzsa bosszús kiváncsisággal hajol előre és végigméri. Ez hát az az ember, aki
               még előle is el tudja halászni a legjobb asztalt.</p>
            <p>Három nő lépked a kék frakkos mellett. Három ékszeres kirakat. Három párisi
               megelevenedett divatlap. Három prémvadász, akik a világ legdrágább belépőit
               zsákmányolták. Närz, nyest és hermelin...</p>
            <p>A három frakkos úr az asztal mellett mélyen meghajol és... tovább állva marad. Nem
               szabad leülniök. A három előre megrendelt táncos. Mr. John Harrisson éppen úgy előre
               megrendeli és lefoglalja őket a társaságában lévő hölgyek számára, mint az asztalt.
               Azok másokkal nem táncolhatnak. De nem fizetnek rá a mulatságra. Mr. Harrisson száz
               dollárosokkal és ezer frankosokkal fizet...</p>
            <p>A három nő Mr. Harrisson három barátnője. Birodalmának alattvalói. Mert Harrissonnak
               külön birodalma van Nizzától mintegy tíz kilométernyire egy hegyen. A hegy az ő
               tulajdona, Két millió dollárért egy óriási kastélyt építtetett a tetejére. További
               kétmillióért berendeztette. Saját nyolc főből álló rendőrsége van, akik a kastélyba
               lépés előtt mindenkit igazoltatnak. Ha egy autó a kastélyba vezető útra fordul,
               automatikus jelzőlámpák gyulladnak ki. A kastélyban hatvan szoba... Színházterem,
               amelyben a Nizzában üdülő legelőkelőbb művészek lépnek fel. A szinpad mellett
               szabályos öltözők. Moziterem, melynek falai fekete selyem drapériával vannak bevonva
               és azokon gyémántstrasszok csillognak. A nézőtéren ülő úgy érzi, mintha a csillagos
               ég venné körül. Borbély terem és... fogorvosi terem! Mr. Harrissonnak saját
               legmodernebbül felszerelt fogorvosi laboratóriuma van. A városból ide hozza autója a
               doktort, ha szükségét érzi, hogy a maga, vagy a birodalmához tartozó hölgyek fogait
               megvizsgáltassa.</p>
            <p>Ezek azok a szobák, amelyeket minden vendége megtekinthet. De van egy görög stílusban
               épült nagy terem is, amelyet bronz ajtó zár el. Ide csak bizalmas barátainak szabad
               belépni. Itt van a világ legkülönösebb gyüjteménye. Négyszáz korbács. Az egyiptomi
               rabszolgatartók korbácsa, amellyel a rabszolgákat sanyargatták. A középkor hóhérainak
               korbácsa, kínai és perzsa ostorok, magyar karikások, angol kilencágu macskák. Ezüst,
               elefántcsont és arany-nvelű díszkorbácsok...</p>
            <p>- A hatalom örök jelképei! - szokta titokzatos mosollyal mondani.</p>
            <p>A falon régi olajfestmény: egy vigyorgó arcú óriás korbácsot suhogtat kezében. Előtte
               görnyedthátú, alázatos emberek...</p>
            <p>Négyszáz korbács! Egy tébolyult agy rögeszméje: ha egyetlen korbács a hatalmat
               jelenti, akkor négyszázzal egy világot lehet leigázni! A szörnyű gyüjtemény Mr.
               Harrisson hatalmát jelképezi. Kegyetlen, mindenen átgázoló félelmetes hatalmát!</p>
            <p>Senkisem tudja, honnan jött, mi volt húsz esztendő előtt? Micsoda titokban vész el
               származása? Mérhetetlen vagyonát egy agyonreklámozott kozmetikai csodakenőcsnek
               köszönheti. Millió számra árulják a világ minden táján. Naponta olvasatlan százezrek
               hömpölyögnek hozzá New-Yorkból. Buenos Ayresből, Londonból, Melbourneből, Párisból,
               Alexandriából... A találmány egy szegény vegyészmérnöké volt, akitől potom áron
               vásárolta meg. A vegyész beleőrült a kétségbeesésbe, mikor látta, hogy találmánya az
               aranydollárok millióit indította meg, de amelyből egy centet sem kapott. Harrisson
               soha életében nem fogadta többé a kialkudott összeg kifizetése után. A vegyész
               megleste és merényletet követett el ellene. A golyó célt tévesztett. A szerencsétlent
               tébolydába zárták. Megállapították, hogy köz- és önveszélyes elmebeteg.</p>
            <p>Harrisson sovány, dekadens alakja nevezetessége lett a Riviérának. És az új Krőzus
               körül megkezdődött a nők lihegő tánca. Botrányok sisteregtek körülötte, apró
               zsarolások, kínos jelenetek, amelyeknek mindig ugyanaz volt a céljuk: férjül szerezni
               Harrissont! Elszántan, vad akarással, fantasztikus cselekkel próbálták Harrissont
               kelepcébe ejteni. Arisztokrata hölgyek, kalandornők, asszonyok, táncosnők,
               filmcsillagok keringtek körülötte dühös elszántsággal. Harrisson ügyvédek,
               detektivek, valamint dollárezrek segítségével szerencsésen megúszott néhány
               veszedelmesebb támadást, de belátta, hogy előbb-utóbb csatát veszít. Akadni fog
               olyan, mindenkinél ravaszabb nő, aki fenyegetéssel, csellel kényszeríteni fogja, hogy
               vegye feleségül... Oh, Harrissonnak már volt bő tapasztalata. Hisztériás jelenetek: a
               férjem mindent tud! Kötelességed feleségül venned!... Gyermekünk lesz!... Azután
               rászögezett revolverek: megöllek és magammal is végzek, ha nem veszel el... stb.
               Mindezt eddig szerencsésen megúszta. De véglegesen le akarta szerelni az egyre
               kellemetlenebbé váló támadásokat. Pokoli tervet gondolt ki.</p>
            <p>Egy napon hazament. A vörös lámpát kigyujtó csengőt nyomta meg.</p>
            <p>Ez Dórának szólt, a gazdaasszonyának.</p>
            <p>Dóra négy éve szolgálta Harrissont. Ismerte összes titokzatos szerelmi ügyeit. Afféle
               agyafúrt testőr és detektív volt, aki hazugsággal, gorombasággal, vagy ha kellett,
               síma, diplomata hizelkedéssel távolította el vagy tévesztette meg a kellemetlen
               nőket. Egészen műveletlen és primitív nő volt. Mert csak egészen ostoba, tehát gátlás
               nélküli nők alkalmasok arra, hogy azokat a buta és otromba szolgálatokat elvégezzék,
               amelyeket a szerelmi rendtartás követel.</p>
            <p>Dóra belépett és szokás szerint megkérdezte:</p>
            <p>- Parancsol, Mr. Harrisson?</p>
            <p>- Üljön le, Miss Dóra! - mondotta.</p>
            <p>A kövér, elég csinos arcú, túlságosan párnázott kezű, rövid ujjú, vastag lábú
               házvezetőnő elképedve és megzavarodva nézett gazdájára és meg sem moccant.</p>
            <p>- Üljön le! - szólt rá mégegyszer Harrisson. A hangja most már hideg, kemény és
               ellenállást nem tűrő volt.</p>
            <p>Dóra bénultan engedelmeskedett. Csak várta: mi következik?</p>
            <p>- Miss Dóra - mondta lassan, minden szót külön hangsúlyozva Harrisson, -
               elhatároztam, hogy feleségül veszem magát!</p>
            <p>- Jézus Máriám! - sikoltott fel a gazdaasszony és az arca halott halvány lett.</p>
            <p>- Ne kiabáljon, maradjon nyugodtan! - rivalt rá Harrisson, mire a szerencsétlennek a
               fogai is vacogni kezdtek. Szeme önkéntelenül a jobb felé nyíló ajtó felé rebbent,
               mely mögött a korbácsmúzeum volt.</p>
            <p>- Szóval - folytatta Harrisson, - feleségül veszem. Természetesen pillanatig se
               gondolja, hogy szeretem, vagy hogy egyáltalában érdekel. Egyszerűen szükségem van
               valakire, aki mint névleges feleség, gátat vet a hölgyek házasodási dühének és így
               remélhetőleg a jövőben kikapcsolják ezt a témát.</p>
            <p>Harrisson egy kis szünetet tartott. Élvezte, hogyan kapkod a teljesen megzavarodott
               nő levegő után. Harrisson biztos volt a dolgában. Tudta, hogy ez a legkényelmesebb
               megoldás. Dóra megmarad továbbra is alázatos rabszolgának. Hogy mit fog szólni a
               társaság? Harrisson eddig sem törődött a mások véleményével. Akiknek százmilliói
               vannak, nem kell aggódnia, hogy hizelgők, rajongók és csodálók nélkül marad!</p>
            <p>- Értsük jól meg egymást - folytatta Harrisson, - maga látszatra a feleség minden
               jogát fogja élvezni. Lesz saját autója, háztartása, korlátlanul rendelhet ruhákat,
               tele aggathatja magát ékszerekkel és ha vendégeim lesznek, ellátja a háziasszonyi
               tisztséget. Viszont mindannyiszor eltünni köteles, ha kényelmetlennek érzem a
               jelenlétét. Lehet, hogy időnként néhány hónapi körutazásra küldöm és csak akkor
               rendelem vissza táviratilag, ha erre szükségem van. A magánügyeimbe természetesen
               nem avatkozhat, viszont megígérem, hogy én sem fogok túlságosan érdeklődni aziránt,
               hogy mivel szórakozik utazásai során... Remélem, megértett? Ne nézzen már ilyen
               ostobán! Válaszoljon! Megértett?</p>
            <p>- Igenis, Mr. Harrisson! - dadogta Dóra, aki még mindig nem tudta, hogy ébren van-e
               vagy álmodik?</p>
            <p>- Akkor rendben van! - bólintott Harrisson. - Holnap szólok az ügyvédemnek és a jövő
               héten megesküszünk! A viszontlátásra Miss Dóra... Apropos, ma este Corbett
               kisasszonyt várom. Teríttessen az ezüst szalónban!</p>
            <p>Hidegen hátat fordított és magára hagyta a megrőkönyödött, teljesen sóbálvánnyá
               változott Dórát.</p>
           
         </div>
         <div type="chapter">
            <head>III.</head>
            <p>A szépségkirálynők felvonulása megkezdődött. Káprázatos imprimék színesedtek, mintha
               egy indiai kert egzotikus virágai libegnének az ezüst hídon, amelyen az ünnepelt
               missek átvonultak. Minden miss kezében ékköves monogrammal díszített aranytáska. Mr.
               Harrisson ajándéka. Holnap viszont Európa valamennyi lapjában benne lesz a
               szépségkirálynők arcképes nyilatkozata, hogy szépségüket kizárólag a Harrisson-féle
               kenőcsnek köszönhetik. A versenyt rendező vállalkozó, egy szakállas, magas férfi,
               valamikor divatszalónja volt Párisban, elégedetten mosolyog. Harrissontól húszezer
               dollárt kapott, amiért a győztes misseket rávette a reklámnyilatkozatok aláirására.
               Ez a ravasz szakállas már évek óta rendezi a szépségversenyeket, Harrisson húszezer
               dollárjának reményében, amely nemcsak bőven fedezi költségeit, de búsás hasznot is
               jelent.</p>
            <p>- Milyen nagyszerű látvány! - lelkesült égő arccal Elly. - Az ember egy pillanatra
               azt hihetné, hogy a Napkirály udvarába cseppent. Csak Versailles udvari báljain
               lehetett ennyi ékszer, szépség, pompa...</p>
            <p>- Én szívesebben lennék most kint a tengeren. Teli hold van. Jöjjön, szökjünk meg
               innen... Béreljünk egy vitorlást! - mondotta Nádor.</p>
            <p>- Nem... nem... ez sokkal szebb! - tiltakozott Elly.</p>
            <p>- Csak oktalan fájdítja a szívét. Irigységet, keserűséget szül, amit lát... A tenger
               azonban a magáé is, a virágokat letépheti, az illatuk éppen úgy megmámorosítják, mint
               a milliomosokat...</p>
            <p>A lány szinte haragosan nézett a férfire.</p>
            <p>- Látja, ez a maga és magához hasonló emberek baja. Nem tudnak hinni és akarni! Miért
               ne lehetnék én is mindennek a gazdagságnak, életörömnek ne csak nézője, hanem részese
               is? Ezek a leányok, akik most átmennek az ezüst hídon, néhány hét előtt még nem
               álmodhattak arról, hogy ilyen zengő, csillogó ünneplés közepébe kerülnek, királynőkké
               koronázzák őket... Oh, egészen bizonyos, mindegyik fényes házasságot fog kötni...
               Nézze, a férfiak milyen mohó kiváncsisággal nézik őket...</p>
            <p>A férfi felállt.</p>
            <p>- Köszönöm, Elly... ez legalább őszinte beszéd volt. Most már tudom, hogy nem szeret!
               Arra gondol, milyen jó volna, ha magát is egy ilyen férfi kérné feleségül. Én e
               pillanatban a porszemnél is kisebb lettem a maga szemében...</p>
            <p>- Kérem... miért akarja elrontani a kedvemet? Ne érzékenykedjen. Hagyja, hadd
               élvezzem ezt a nagyszerű látványt!</p>
            <p>- Igaza van. Nem is zavarom tovább!</p>
            <p>Nádor felállt és sértődötten kivonult. Meg volt sebezve. Halálosan bánta, hogy
               egyáltalában eljött Nizzába. Ostoba lány! Inkább a hazugságot élvezi, mint azt az
               eleven valóságot, amelyet ő kínál neki... Még jó, hogy a tenger ilyen csodálatosan
               szép, nyugodt... Majd egyedül tesz egy kis kirándulást...</p>
            <p>Elly észre sem vette, hogy a férfi távozott. Egész lelkével, minden idegszálával
               élvezte a párfőmgőzzel és diszkrét muzsikával telített terem pazar
               látványosságait... Hogyan ül az a folyton mosolygó, kék frakkos, gyémánt inggombos
               férfi a trónszerű karosszékben! Mint egy mongol félisten! Szürke, hideg szemei úgy
               síklanak végig a nőkön, mint egy keleti kényúré. Tud ez az ember szeretni? Van olyan
               művészet a világon, amely felgyújthatja az elfáradt érzékeit?</p>
            <p>A szürke szemek hirtelen felvetődtek és végigsíklottak az erkélyen. Elly szíve
               hevesen vert. A tekintetük találkozott. A mosolygó arcon nem változott semmi. Egy
               frakkos úr néhány szót súgott Harrissonnak, aki válaszolt és elfordította fejét. A
               társaságában lévő hölgyek kissé idegeseknek látszottak. Úgy látszik, bosszantotta
               őket a nagy érdeklődés, amellyel Harrisson a szépségkirálynőket nézte. Féltékenyek
               lehettek. Három... éppen elég. Nem kell bővíteni a kört. A szerelmi cselszövények
               története bizonyitja, hogy a szultánok mindig kiválasztanak egy kedvenc feleséget és
               akkor a többi csak statiszta. A három hölgy szívesen megfojtotta volna egy kanál
               vízben a jelenlevő többi szépséget... Harrisson mindezzel nem törődött. Nem voltak
               idegei. Felette állt mindannak, ami körülötte történt. Gondolatai már egészen máshol
               kalandoztak. A szürke szemek megint felszöktek az erkélyre... Elly megrezzent,
               önkéntelenül kissé előre dőlt. Boldog volt, hogy az új estélyi ruháját vette fel,
               amely közvetlenül elutazása előtt készült el. Jó lenne most egy tükörbe nézni és
               meggyőződni, hogy jól fest-e? Az ujjai idegesen markolták táskáját. Egy kis ruzst
               szeretett volna ajkára kenni.</p>
            <p>A felvonulás befejeződött. Megkezdődött a tánc. A három frakkos parkettáncos
               meghajolt és táncba vitte Harrisson három hölgyét. Harrisson pedig felállt és mint
               egy fejedelem, cerclét tartott. Köszönéseket intett, megszólításokkal tüntetett ki
               urakat és hölgyeket és lassan eltünt az általános hullámzásban.</p>
            <p>- Hogy mulat kisasszony? Tetszik önnek a bál? - kérdezte valaki hirtelen franciául
               Ellytől.</p>
            <p>Megfordult és arcából szinte kiszökött a vér. Harrisson állt előtte. Elly úgy meg
               volt lepődve, hogy szinte dermedten, némán állt. De Harrisson erről nem vett
               tudomást. Síma mosolyával beszélt tovább.</p>
            <p>- Ön, úgy látszik, egyenesen azért jött Nizzába, hogy végignézze a szépségkirálynők
               ünneplését... Rosszul tette, hogy nézőnek jött. Versenyeznie kellett volna. Az
               előbb, mikor felfedeztem önt, első gondolatom az volt: magát kellett volna Miss
               Európának megválasztani! És nekem elhiheti... Azt hiszem, eléggé értek a női
               szépséghez... Ha szabad érdeklődnöm: ön milyen nemzetiségű?</p>
            <p>- Magyar vagyok, Mr. Harrisson!</p>
            <p>Harrisson elégedetten bólintott.</p>
            <p>- Ön tudja a nevemet? Ah, persze, mindig valóságos bevonulásokat rendeznek, ha
               megérkezem, azután sürgősen leadnak rólam a még tájékozatlan idegenek számára
               bizonyos pletykákat... Én, sajnos, nem vagyok ennyire informálva ön felől, a nevét
               sem tudom...</p>
            <p>- Elly vagyok...</p>
            <p>- ... csak annyit tudok, kedves Elly kisasszony, hogy önnek elégtétel jár!</p>
            <p>- Miféle elégtétel?</p>
            <p>- Én önt tekintem a szépségverseny győztesének, mondjuk, versenyen kívül! És
               szeretném önnek mindazt a hódolatot bemutatni, amely királynőknek kijár... Ha
               megengedi, egész nizzai tartózkodása alatt vendégemül tekintem! E perctől kezdve
               egyik autóm állandóan rendelkezésére áll... Melyik szállodában lakik? Majd annak a
               garázsában fog állni... És szeretném személyesen kalauzolni Nizza rejtelmeiben... Ha
               kedve van, bejárhatjuk az egész Rivierát. A yachtom állandóan indulásra készen áll
               lent a kikötőben...</p>
            <p>Elly kábultan hallgatta Harrissont. Minden erejére szüksége volt, hogy leplezze
               rettenetes izgalmát és mosolyogni tudjon.</p>
            <p>- Nagyon köszönöm, Mr. Harrisson... de mindez teljesen lehetetlen. Nem vagyok
               egyedül, társasággal vagyok!</p>
            <p>A két szürke szem hipnotikus erővel szegeződött rá.</p>
            <p>- Az egyént, a kiválóságot éppen az jellemzi, hogy kiválik a társaságból. A
               csordából, ha szabad magam így kifejeznem... Ön pletykától fél? Felesleges. A
               kirándulásainkra feleségem is el fog kísérni! Holnap lunchre legyen szerencsém a
               kastélyomban. Majd ott megismerkednek... Pontosan félegykor, ha szabad kérnem! A
               viszontlátásra!</p>
            <p>Harrisson tovább ment. Egy izgatott szőke fiatalember hajlongott előtte, aki már
               percek óta settenkedett a háta mögött.</p>
            <p>- Mr. Harrisson, egy indulót komponáltam az ön tiszteletére. A zenekar mindjárt el
               fogja játszani. Szabad kérnem... egy pillanat türelmet!</p>
            <p>A jazz karmestere tölcséren harsogta a terembe:</p>
            <p>- Harrisson-induló! Monsieur Henri Gerald szerzeménye!</p>
            <p>Általános taps, halljuk! kiáltások. Harrisson megvetően mosolygott. Már ismerte az
               otromba komédiát. A karmester és az ifjú zeneszerző összejátszanak. Minden szezónban
               megismétlik ezt a trükköt. Harrisson-indulókat és tangókat mutatnak be abban a biztos
               reményben, hogy a milliárdos bőkezűen fizet. Harrisson a komponistához fordult.</p>
            <p>- Majd jelentkezzen a titkáromnál!</p>
           
         </div>
         <div type="chapter">
            <head>IV.</head>
            <p>Madame Harrisson a legfigyelmesebb háziasszonynak bizonyult. Kár, hogy a lunch után
               heves fejfájást kapott és sürgősen vissza kellett vonulnia magánlakosztályára. Azért
               még mindig elegen maradtak a sárga szalónban, ahol a feketét és a konyakot itták. A
               háziorvos, aki egész, étkezés ideje alatt Harrisson mellett ült és vigyázott, hogy
               drága páciense ne egyen-igyon kelleténél többet. Néha szelíden megrángatta Harrisson
               kabátját:... kérem, vigyázzon, az ital hideg!... A pástétomból kevesebbet ajánlok,
               nehezen emészthető...</p>
            <p>Ilyenkor Harrisson mindig mosolygott és azt mondta: ... Oh, nagyszerű, rendben van,
               orvos úr!</p>
            <p>Jelen volt a titkár, aki valahányszor Harrisson egy-egy kirándulás, bevásárlás, vagy
               mulatság ötletét vetette fel, nyomban gyorsírással bejegyezte noteszébe... Jelen volt
               a sporttrénerek csoportja, a pólómester, a krikettanár, a boxoló izombajnok és ott
               volt a három szépség is, Kitti, Louise és Marietta kisasszonyok, akik Anglia,
               Franciaország és Spanyolország női bájait képviselték. Sziruposan édesek voltak a
               szörnyen elfogódott Ellyhez, olyan szemtelenül jóakaratúak és fölényesek, ahogyan a
               szerelem világában jártas, magabiztos nők szoktak lenni a komoly vetélytársnak nem
               tekinthető kezdőkkel szemben. Szinte hangsúlyozták a semmibevevést, a vállveregető
               leereszkedést, hogy ezzel éreztessék Harrissonnal, milyen jelentéktelen kis macskát
               villázott fel. A hölgyek fejedelmi ékszereket hordtak és a lábukon lévő harisnya
               alighanem többe került, mint Elly egész toalettje.</p>
            <p>Harrisson meglehetősen szófukar volt. Senkisem mondhatta volna meg, hogy jó, vagy
               rosszkedvű-e? Még kevésbbé azt, hogy mire gondol ez a titokzatos ember?</p>
            <p>A lunch után Harrisson azt indítványozta, hogy menjenek a játékterembe. Kiderült,
               hogy a kastélyban szabályosan felszerelt rulette- és kártyaszoba van, frakkos
               játékmesterrel, atlasz térdnadrágot viselő lakájokkal, zsetonokat adó
               teremfelügyelővel. A játékterem barokk stílusban épült, oszlopok, aranyozott
               erkélyek, selyemtapéták, művészi freskók és szobrok tették elragadóvá. Harrisson
               trente et quarante kártyát indítványozott Ellynek, a titkárnak és a háziorvosnak. A
               többiek a rulett-asztalnál foglaltak helyet.</p>
            <p>Elly elpirult, zavarban volt.</p>
            <p>- Nincsen pénzem! - mondotta. - Nem számítottam, hogy játszani fogunk.</p>
            <p>- Oh - mosolygott Harrisson, - de húsz-harminc frankja csak van?</p>
            <p>- Annyi... igen!</p>
            <p>- Kezdetnek elég. És reméljük, a többit majd megnyeri!</p>
            <p>Igen, Harrisson pontosan jósolt. Elly nyert. Állandóan nyert. Harrisson nevetve
               biztatta, hogy csak duplázza nyereségéből a téteket. Használja ki a régi játékos
               babonát, hogy aki először ül le játszani, azt a játék démona pártfogásába veszi.
               Holnap már bizonyára veszíteni fog...</p>
            <p>Harrisson volt a bankár. Ő osztotta a kártyákat. Elly körül forgott a világ. Kis
               kerek celluloid lapocskák hevertek előtte és mindegyiken egy-egy szám állt: 10.000,
               5000, 1000, 500...</p>
            <p>Ez mind pénz, vagy játék?</p>
            <p>Elly nem tudta elhinni, hogy ez valóság és egy gyermek vakmerőségével és
               felelőtlenségével játszott. A kerek lapocskák egyre szaporodtak előtte...</p>
            <p>Egy óra múlva azt mondta Harrisson, hogy mára elég lesz, kirándulást tervez
               Monte-Carloba. Ott fognak vacsorázni és meghallgatják a vendégszereplő párisi
               operát.</p>
            <p>A frakkos, öreg tisztviselő, aki a zsetonokat hozta, egy bankjegyköteget tett Elly
               elé.</p>
            <p>- Ötvenezer frank. Parancsoljon mademoiselle!</p>
            <p>Ellynek még a nyelve is elzsibbadt izgalmában. Félelem és boldogság harcolt a
               lelkében. Vagyon feküdt előtte. Pillanatig sem volt kétséges, hogy Harrisson
               szándékosan hagyta nyerni. Ilyen gyengéd és elmés formában ajándékozta meg. Ezt még
               csak visszautasítani sem lehetett.</p>
            <p>Harrisson titokban nézte és élvezte a boldogságban remegő, égő arcú leányt.</p>
            <p>- Örülök, hogy nyert! - mondta Harrisson. - Legalább nem kell visszamennie a
               társasutazással. Meghosszabbithatja nizzai tartózkodását! És most, ha tetszik, a
               kocsi kint áll... visszamehet szállodájába átöltözni és pihenni. Este kilenckor
               együtt indulunk Monte Carlóba!</p>
            <p>Mindezt olyan egykedvűen, nyugodtan mondta, mintha valóban csupán egyszerű
               szórakozásról lenne szó. Holott Elly most már tisztában volt azzal, hogy Harrisson
               mélyen belenyúlt az életébe és ördögi ügyességgel dolgozik. Milyen egyszerűen intézte
               el az ittmaradását! Még csak nem is beszélt előzőleg róla. Befejezett tény elé
               állította!...</p>
            <p>Elly boldog volt, mikor végre egyedül ült az autóban és gondolkozhatott. Ez a kocsi
               is, amelyen megy, tegnap óta a szállodájában kizárólag az ő rendelkezésére áll a
               soffőrrel együtt... A társasutazáson résztvett hölgyek és urak meg voltak rőkönyödve,
               elképedt és epés megjegyzések röpködtek emberek gyors szerencséjéről és bámulatos
               karrierjéről. A nők felvonták orrukat, egyszerre fagyos hidegek lettek, éles gúnnyal
               mondogatták: ah, Gábor kisasszony önállósította magát, ő már nem áll szóba olyan
               szegény emberekkel, mint mi vagyunk! Talán ne is zavarjuk külön programmjaiban...</p>
            <p>És Elly egyszerre tudomásul kényszerült venni, hogy kinézik, bojkottálják, irigylik
               és az erkölcsösség örve alatt megvetik.</p>
            <p>De olyan lázban égett, annyira kábító ködökben támolygott, hogy ezzel egyáltalában
               nem törődött. Elragadta egy mámoros szédület, megtelt optimizmussal, csodák váltak
               körülötte valóra...</p>
            <p>Csak Nádor mérnökkel való helyzete volt kínos. A szerencsétlen fiú lefogyott, lelke
               mélyéig fel volt dúlva.</p>
            <p>- Az Isten szerelmére, Ellyke - könyörgött, - térjen észre! Mit akar? Elzülleni?
               Beáll a rivierai félvilági nők közé? Harrisson szeretőinek számát akarja
               szaporítani?</p>
            <p>- Hogy mer velem így beszélni?</p>
            <p>- Meg kell ezt mondanom! Maga elvesztette a józanságát, a talaj kicsúszik a lába
               alól. Nekem kell visszatartanom... mert én szeretem és féltem...</p>
            <p>- Ne féltsen! Semmisem történik. Csak néhány ragyogó nap. Valami, ami soha többé nem
               tér vissza. Hadd legyek egyszer az élet királynője... Hiszen néhány nap mulva megint
               kezdődik a régi élet!</p>
            <p>És most tele volt pénzzel. Vagyon gyűrődött a táskájában. Annyi pénz, amennyivel még
               sohasem találkozott magánéletében. Az álom szilárd talajt kapott, őrület lenne
               erőszakkal félbeszakítani! Hiszen ez még csak a kezdet kezdete! Milyen csodálatos
               meglepetések várhatnak még rá!</p>
            <p>Nádor már türelmetlenül várta. Sápadt, gyűrött, rosszkedvű volt.</p>
            <p>- Nem mentem a többiekkel Mentoneba - mondotta. - Magát vártam egész délelőtt. -
               Elly, okosan kell beszélnünk...</p>
            <p>- Kedves László, igazán megható a maga nemes és őszinte barátsága... De én most nem
               lehetek érzelmes. Önzőnek kell lennem, meg kell ragadnom a szerencsét, amely most
               mellém került... Kérem, ha igazán szeret, ne akarjon elém állni...</p>
            <p>A mérnök keserűen mosolygott.</p>
            <p>- Tudom, egyáltalában nem lehetek Harrisson úr vetélytársa! De arra mégis csak
               figyelmeztetnem kell, hogy holnap az idillnek úgyis vége szakad. Délben indulunk
               visszafelé!</p>
            <p>- Én nem megyek, László. Maradok!</p>
            <p>A mérnök elsápadt.</p>
            <p>- Marad? Miből? Hogyan?</p>
            <p>- Rengeteg pénzt nyertem szerencsejátékon. Ezt el kell hinnie. Becsületszóra mondom:
               nyertem! Érti?...</p>
            <p>- Igen... értem... És most?</p>
            <p>- Maradok! Nincsenek terveim! Hagyom, hadd sodorjanak a hullámok kedvük szerint. Maga
               nem tudja, milyen nagyszerű ez...</p>
            <p>A férfi lehajtotta fejét. Végtelen szomorúság ült az arcán.</p>
            <p>- Akkor hát csakugyan elválunk... Borzasztóan fáj, hogy itt kell hagynom. Félek.
               Egész lelkemmel aggódom magáért. Rettenetes, hogy ez így történt!...</p>
            <p>Nem tudott tovább beszélni, szavait elfojtotta a torkát szorongató sírás.</p>
            <p>*</p>
            <p>Amikor Elly szobájában magára maradt, agya lázasan dolgozott. Még fülében csengtek
               Nádor szavai, maga előtt látta a feldúlt arcú, kétségbeesett férfit. A lelke mélyén
               bizonytalan érzések nyugtalankodtak. Előbbi nagy önérzete és bizakodása már eltűnt.
               Valóban, mit akar tőle Harrisson? Hová vezet a furcsa barátság? Hiszen Harrisson nős!
               Micsoda feleség az, aki tűri, hogy a férje három barátnőjét is a kastélyba csempészi
               és aki diszkréten eltűnik az ebéd végén? Harrisson érdekes, rendkívüli ember, aki
               nagy hatással van rá... Nádor különb emberi érték, becsületes, drága, meleg lélek...
               Harrisson csupa rejtett kegyetlenség, félelmes és izgalmas titok! De éppen ez az,
               aminek ellenállhatatlan hatása van...</p>
            <p>De a titkok mögött szörnyű meglepetések lappanghatnak! Olyan erőkkel került szembe,
               melyek mellett az ő tapasztalatlan lénye eltörpült, tehetetlen porszem...</p>
            <p>Nem szabad egyedül maradnia! Itt kell tartani Nádort is! Egy embert, akihez
               menekülhet, ha baj van! De hogyan tartsa vissza? Nádornak nincsen pénze és ha volna
               is... micsoda vakmerő és méltatlan játék lenne azt követelni, hogy a férfi, aki
               szerelmes belé, itt maradjon és statisztáljon az ő és Harrisson flörtjéhez!</p>
            <p>És mégis itt kell maradnia!</p>
            <p>Elly felemelte a házi telefont és felkérette a szálloda igazgatóját. Néhány perc
               mulva Smidt úr bekopogott.</p>
            <p>- Parancsol, kisasszony?</p>
            <p>- Uram... én itt akarok tartani egy urat a magyar vendégek közül.</p>
            <p>Az igazgató diszkréten mosolygott. Várta, hogy mi lesz ebből?</p>
            <p>- Az illető Nádor László építő mérnök. Nézze, kérem, én átadok önnek négyezer
               frankot. Legyen szíves, hívassa magához a mérnök urat. Mondja neki, hogy ön
               legközelebb bizonyos pótépítkezéseket akar végeztetni szállodájával kapcsolatban. A
               vendéglistából látta, hogy egy magyar építész is van a szállodai vendégek között és
               maga már sokat hallott a magyar építészek nagyszerű ízléséről és ötletességéről.
               Szeretné, ha Nádor úr is készítene egy tervet, amelyért szivesen fizet neki négyezer
               frankot. Nádor úr természetesen boldogan fogja vállalni a megbizatást és én elérem
               célomat. Legalább két hétig fog mérni, rajzolni, tervezni... Megértett, kérem?</p>
            <p>- Kisasszony, ön elmésségben lefőzi saját hontársnőimet is, akik pedig büszkék arra,
               hogy ötletek terén ők vezetnek!</p>
            <p>Az igazgató átvette a pénzt és elhagyta a szobát.</p>
           
         </div>
         <div type="chapter">
            <head>V.</head>
            <p>A szenvedélynek is vannak orkánjai és cyklonjai, melyek háromszáz kilométeres vad
               vágtatással törnek ránk és elpusztítanak minden értelmet józanságot, félelmet.</p>
            <p>Harrisson életében először volt komolyan szerelmes.</p>
            <p>Félelmes mélységekből tört elő ez az érzés, vastagra rétegeződött gonosz cinizmus,
               aljasság, kegyetlenség mögül...</p>
            <p>Megdöbbentette, felháborította és megzavarta, hogy Ellynél ellenállásra talált.</p>
            <p>Igen, tíz nap alatt még az első csókig sem jutottak el. Harrisson még sohasem harcolt
               női kegyekért. Egyszerűen rendelkezett. A nők bódultan hullottak lábai elé. Az arany
               remek kábítószernek bizonyult... És ez a lány... érthetetlen! Kedvesebb,
               mulatságosabb, élénkebb, mint bárki azok közül, akik eddig eléje kerültek és friss,
               üde arcán nem látszik átvirrasztott éjszakák beteges sápadtsága.</p>
            <p>Akarta ezt a lányt!</p>
            <p>Először a gazdagsággal szédítette. Még háromszor ültette a kártya asztalhoz és Elly
               mindig nyert. Már több, mint kétszázezer frankja volt... Azután három autóra ültette
               Kitti, Louise és Marietta kisasszonyokat, felrakatta podgyászaikat és titkára útján
               mindegyiknek egy-egy csekklapot küldött. El sem búcsúzott tőlük. A kényurak nem
               érzelmeskednek és nem törődnek érzékenységekkel... A három hölgy dühöngve tudomásul
               vette, hogy szélnek eresztették őket.</p>
            <p>És aznap délután Harrisson azt mondta Ellynek:</p>
            <p>- Szeretném, ha észrevenné, hogy most már maga az egyetlen nő, aki hozzám
               tartozik!</p>
            <p>Elly csodálkozva nézett Harrissonra.</p>
            <p>- Az egyetlen? És a felesége?</p>
            <p>Harrisson nem válaszolt. Mintha ezt a kérdést nem is hallotta volna. A tengerre
               mutatott, amelynek örökké kék színe most mintha szürkés zöldbe játszott volna.</p>
            <p>- Ma ritka látványban lesz része! Vihar készülődik, szokatlan látvány a Rivierán...
               Szereti a viharokat?</p>
            <p>- Imádom!</p>
            <p>Harrisson közel hajolt a lányhoz.</p>
            <p>- A halál rettentő misztikuma sötétlik bennük! Nem fél tőle?</p>
            <p>A férfi szeme most zöldes szürke volt, mint a vihar előtti tengeré. Fenyegető, sötét,
               kifürkészhetetlen.</p>
            <p>Elly megborzongott.</p>
            <p>- Félek! - mondotta és összébb húzta kis fehér keppjét.</p>
            <p>Harrisson intett egy lakájnak:</p>
            <p>- Coctailt!</p>
            <p>*</p>
            <p>A Plantage-bár tengerre nyíló terraszán, Nizzától mintegy húsz kilométernyire az
               országút egy festői részén bizarr társaság szokott délutánonkint összeverődni. Csupa
               szökevény, tilosban járó szerelmes, akik a Riviera legkülönbözőbb paradicsomaiból,
               Cannesból, Mentoneból, Nizzából, Monte Carlóból, Juan les Pinsből szökdösnek ide.
               Fiatal gyerkőcök, alig húsz éves fiatalemberek, rikítóra színezett, petyhüdt bőrű,
               ötven esztendőn felüli agyonékszerezett amerikai milliomos nőkkel és szikár, sohasem
               vénülő, a gondtalanság jól konzerváló környezetében kitenyésztett hetven éves
               lovagok kötnek itt ki Európa és Amerika legtündöklőbb film- és revüszépségeivel. Élő
               botránykrónika a bár, melyen át a szerelem arannyal, ezer frankos párfőmökkel,
               ötezerdolláros prémekkel, Cadillac autókkal, ópiummal és paralízissel kevert
               szennycsatornája hömpölygött.</p>
            <p>Az egyik óriási legyezőpálma alá állított, piros selyempárnákkal kényelmessé tett
               kerti karosszékben zsírosan és a vastag festékrétegek lila-vörös egyvelegében
               nyújtódzott Harrissonné. Világos-sárga ruhát hordott, amelynek rengeteg anyaga is
               alig tudta keretbe szorítani a túlzottan gömbölyű bájakat, a selymet szinte
               szétfeszíteni akaró kebleket. Mellette egy férfiszépség ült. Olajbarna bőrű, villogó
               szemű, szénfekete hajú, tökéletes alakú spanyol.</p>
            <p>- Hallgass, hallgass José! - nevet Harrissonné. - Úgyis tudom, hogy hazudsz!
               Szédíteni akarsz! És tegnap is láttalak azzal a kis vörös tyúkkal...</p>
            <p>- Tudod, hogy az nem szerelem! A partnernőm!</p>
            <p>- Nem hiszek neked... Zsarolni akarsz! Mennyi pénzt akarsz? No beszélj bébikém...</p>
            <p>- Tegnap nagy pechem volt a kaszinóban! Húszezer frankot vesztettem... De ne
               beszéljünk erről! Eljösz ma is az Édenbe? Szeretnék táncolni veled.</p>
            <p>- Nagy kutya vagy José! A szád és a nyelved síma, mint a kígyóé. De sohasem tudnál
               valami őrültséget elkövetni értem. Valamit, amivel megmutatnád, hogy igazán
               szeretsz!</p>
            <p>- Nem panaszkodhatsz Dóra! Mindig, mindenben rendelkezésedre állok! - mondta José
               túlzott gesztussal.</p>
            <p>Az asszony keserűen félrevonta száját.</p>
            <p>- Igen, kiszolgálsz, mint egy hű és figyelmes inas. De én azt akarom, hogy szeress!
               Érezni szeretném, hogy nemcsak a pénzemért vagy mellettem... Eh, őrült vagyok! Most
               kinevetsz magadban... Te José, mit mondanál ahhoz, ha megvallanám, hogy én is
               gyűlöllek? Igen, utállak... Vannak pillanatok, mikor meg tudnálak ölni!</p>
            <p>- Félrebeszélsz Dóra...</p>
            <p>- Nem, nem... ez az igazság! Te José, én azt hiszem, túl sokat ittam és most részeg
               vagyok... Mondd, elhiszed, hogy én szerelmes vagyok?</p>
            <p>- Szeretném hinni, hogy igen!</p>
            <p>- Te hülye! Mit vigyorogsz? Nem beléd vagyok szerelmes! Én a férjemet szeretem!
               Érted? Az uramat!</p>
            <p>- Hohó... ugratni akarsz!</p>
            <p>- Te állat! Te igazán nem számítsz és nem is érted, amit mondok! Én ezt az embert
               szeretem, aki engem még soha, egyetlen egyszer meg sem csókolt... Aki hat év óta nem
               vette észre, hogy nő vagyok! Te -, tudod, mit szenvedtem én ezért az emberért!
               Titokban tanultam, művelt lettem, egy grófot fogadtam és egy elszegényedett
               hercegnőt, akik arra tanítottak, hogyan kell előkelő társaságban viselkedni... És
               napról-napra tűrnöm kell, hogy a férjem úgy bánik velem, mint egy számba sem jövő
               senkivel, mintha még mindig a...</p>
            <p>Elharapta a szót, nem mondta ki: ... mintha még mindig a cselédje lennék!</p>
            <p>Sóhajtott és vadul, szinte szikrázó dühvel folytatta.</p>
            <p>- Tűrnöm kell, hogy a kastélyba hívja a szeretőit és nekem még udvarolnom kell nekik!
               Kiszolgálom őket...</p>
            <p>- Ne mérgelődj Dóra! - mosolygott mézédesen a spanyol. - Itt vagyok én! Hát nem
               kárpótollak mindenkiért?</p>
            <p>- Te sem szeretsz! Ne gondolj hülyének. Jól tudom, hogy mi tart mellettem.</p>
            <p>.- Rossz vagy hozzám!</p>
            <p>- Szeretnélek végigkorbácsolni, José! Rajtad töltenem ki a haragomat és gyűlöletemet,
               amely az egész világ ellen felhalmozódott bennem...</p>
            <p>- Csakugyan részeg vagy anyuskám!... Nem bírod a zöld italt. Ettől mindig
               megbolondulsz!</p>
            <p>- Röhögnek rajtam! - dühöngött Harrissonné. - Az emberek a szemembe vihognak, mert
               tudják, hogyan bánik velem az uram! Sajnálnak, vagy megvetnek. És egyiket sem lehet
               elviselni! Érted? Egyiket sem!</p>
            <p>A férfi keze rákúszott az asszony nyakára és megsímogatta.</p>
            <p>- No, ne keseregj már! Gyere, kocsizzunk a narancsliget felé... A ligetben sétálunk
               egyet...</p>
            <p>Harrissonné némán engedelmeskedett. Csakugyan túlsokat ivott. Homályosan érezte, hogy
               egészen hiábavaló dolgokat fecseg és mindennek semmi értelme sem volt.</p>
            <p>Az autóban José átölelte a derekát.</p>
            <p>- Mered még mondani, hogy nem szeretsz? A robogó kocsiról doblak a tengerbe!</p>
            <p>Vigyorgott, fehér fogai vakítóan villantak ki az érzéki szájból.</p>
            <p>Egy autó jött velük szemközt. A hegyoldalba vágott szűk úton a két kocsi alig tudott
               egymás mellett elhaladni. Harrissonné azonnal felismerte a bennülőket. A férje volt a
               magyar lánnyal. Harrisson szeme meg sem rebbent, mikor elmentek egymás mellett.
               Egyáltalában nem volt bizonyos, hogy ő is meglátta-e feleségét és a mellette ülő
               spanyolt, vagy nem? José, aki mindebből semmit sem vett észre, be akarta fejezni
               gáláns szolgálatait és az asszony fölé hajolt, hogy megcsókolja. De Harrissonné heves
               mozdulattal taszította el:</p>
            <p>- Nem! Most nem akarom!</p>
            <p>José vállat vont, visszaegyenesedett ülésén és egy hatalmas szivarra gyujtott.</p>
           
         </div>
         <div type="chapter">
            <head>VI.</head>
            <p>Harrissonnénak a feje fájt. Már két piramidont szedett és kínzottan ült a kitárt
               ablak mellett. A szökőkútat nézte, a bronzból és márványból faragott mezítelen
               nimfákat és szatírokat, akik a kút sziklacsoportján játszadoztak, az óriási vörös,
               sárga, kék és fehér virágokat... az Indiából hozatott lótuszokat, melyek a melegvízű
               patakban ringottak, a rikácsoló papagályokat és pávákat, Karut és Sutikut, a két
               szelidített csimpánzt, akik szabadon jártak-keltek a virágágyak között. Igazi urak
               voltak, nem gázoltak a gyepre, megelégedtek azzal, hogy a fák karcsú ágai között
               végeztek nyaktörő tornamutatványokat.</p>
            <p>A szoba ajtaja kinyilt és Harrisson lépett be. Az asszony meglepetten ugrott fel.
               Erre még nem volt példa, hogy a férje keresse fel.</p>
            <p>- Dóra - mondotta Harrisson - egy kis beszélni valóm lenne.</p>
            <p>- Kérem... beszéljen!</p>
            <p>Az asszony minden porcikájában remegett. Ösztönösen érezte a fenyegető bajt.</p>
            <p>- Nem nagy dolog az egész. Meg akarom köszönni eddigi jó szolgálatait, amelyekre
               ezentúl már nem lesz szükségem.</p>
            <p>- Hogy érti ezt? - dadogta Dóra és az arca szinte elfehéredett.</p>
            <p>- Meg akarok nősülni és mi ketten most szépen elválunk. Természetesen bőségesen
               gondoskodom magáról. Kétmillió frank és teljesen berendezett palota Párisban,
               Londonban, New Yorkban, vagy ahol parancsolja...</p>
            <p>- Nem, ez lehetetlen... teljesen lehetetlen! - hebegte magánkívül.</p>
            <p>Harrisson megdöbbenve nézett Dórára. Meg sem értette, hogy miről van szó annyira
               képtelennek érezte ezt a lázadást.</p>
            <p>- Mit mond, kérem? - kérdezte. Arcáról egyszerre eltűnt az örökös mosoly. Jéghideg,
               kegyetlen mongol arc nézett az asszonyra.</p>
            <p>- John... ne űzzön el... magával akarok maradni! Szeretem!</p>
            <p>Harrisson zöld szemei sötét tűzzel villantak meg.</p>
            <p>- Megőrült? Hogy merészeli?...</p>
            <p>- Szeretem! - kiáltotta magánkívül a szerencsétlen asszony. - Hát nem látja, mit
               szenvedtem maga mellett hat esztendőn át? Minden megaláztatást eltűrtem, mert maga
               mellett lehettem. Mert mégis reménykedtem, hogy egyszer... egy napon talán... valóban
               a felesége leszek!</p>
            <p>- Hallgasson! - kiáltotta magánkívül Harrisson. - Ennél gyalázatosabb dolgot még nem
               is hallottam! Mi világosan megegyeztünk, hogy csak formailag kötünk házasságot. Hol
               van még nő, aki annyit kapott volna gazdájától valaha is szolgálataiért, mint maga?
               Számlálatlan pénzt, korlátlan szabadságot, társadalmi nevet és rangot. Úgy látom,
               zsarolni akar, még többet...</p>
            <p>- Nem! Nem!... - sikoltotta Dóra. - Egy fillérje sem kell. Csak szeressen!</p>
            <p>- Vigyázzon! - kiáltotta most már fenyegetőleg Harrisson. - Velem nem lehet
               büntetlenül ujjat húzni. Ne kívánja megismerni az ökleimet!</p>
            <p>- De hát miért... miért ne volna lehetséges, hogy szeressen? - zokogta Dóra. - A
               világ már régen tudomásul vette, hogy a felesége vagyok és soha, senkinek sem volt
               kifogása ez ellen. A legelőkelőbb hölgyek boldogan voltak társaságomban...
               Estélyeinken kifogástalanul töltöttem be a háziasszony szerepét... És el tudtam
               tünni, amikor csak parancsolta. Elutaztam, ha így kívánta... Megalázottabb voltam az
               utolsó kutyánál... Ha akarja, tovább is tűröm ezt a poklot... csak ne váljon el!</p>
            <p>Harrisson felhördült és megragadta karjánál az asszonyt. Senkisem hitte volna, hogy
               ez a vékony test csupa acélizom. Ujjai rettenetes erővel vésődtek Dóra karjába, az
               asszony felsikított és eszelős rémülettel nézett az urára, aki eltorzult arccal,
               ellenállhatatlan erővel vonszolta maga után.</p>
            <p>Két szobán keresztül hurcolta vergődő áldozatát, akinek lilavörös lett az arca és
               elfulladva hörögte:</p>
            <p>- Az Isten irgalmára... mit akar... ne bántson!...</p>
            <p>Még egy ajtó vágódott fel. És ott álltak a korbács múzeumban. Dóra visszatántorodott.
               Vad erővel akart menekülni, de Harrisson, mint egy tébolyult, irtózatos erővel
               rángatta vissza. És a következő pillanatban felkapott egy rinoceros ostort. Dóra
               irtózva, velőtrázó sikoltással kapta arca elé a két kezét. A korbács kegyetlen
               csattanással csapott a hátára. A ruha megrepedt az ütés nyomán és véres csíkot
               hasított... Még egy állatian dühös ütés... Dóra eszméletlenül esett össze. Harrisson
               egy korsó vízzel öntötte végig. Az ájult nő kinyitotta szemét... Harrisson még mindig
               ott állt, kezében a korbács.</p>
            <p>- Most már tudod, mi vár rád, ha tovább ellenkezel! - mondotta gyűlölettől remegve. -
               Remélem, elég lecke volt, okultál belőle... Itt a nyilatkozat, amelyben kijelented,
               hogy megcsaltál... Viszonyod volt Don Miguel José parkettáncossal...</p>
            <p>- Nem igaz... csak a táncpartnerem volt! Hiszen te rendelted hozzám az
               Alhambrában...</p>
            <p>A rinoceros ostor ismét a levegőbe emelkedett.</p>
            <p>- Aláírod? - sziszegte Harrisson. Dóra halálra kínzottan, az eltaposott féreg
               tehetetlenségével nyúlt a töltőtoll után és a nyilatkozat alá írta nevét.</p>
            <p>A rejtélyes kínai mosoly visszaszökött Harrisson arcára.</p>
            <p>- Rendben vagyunk! - mondotta. - Igazán nem értem, miért kellett ezt ilyen kínos
               formában kierőszakolnom... Remélem, ezentúl több józansággal és udvariassággal fogok
               találkozni.</p>
            <p>Hátat fordított és kisietett a szobából. Nem látta, hogy a véresre vert,
               szerencsétlen asszony milyen kínlódva tápászkodott fel és hogyan támolyog a
               szobájába. Ott gondosan becsukta maga mögött az ajtót és egy számot tárcsázott
               fel.</p>
            <p>- Te vagy az José? Azonnal találkoznunk kell... Életbe vágó dologról van szó!...
               Sok... nagyon sok pénzt kereshetsz!</p>
           
         </div>
         <div type="chapter">
            <head>VII.</head>
            <p>Nádor László reménytelenül vergődött napok óta a pótépítkezés tervrajzával. Nem
               csoda, hiszen a gondolatait képtelen volt a munkára összpontosítani. Minden
               igyekezete kárbaveszett, mert buzgalmánál és akaratánál erősebb volt rémült
               nyugtalansága és kínzottsága: mit csinál Elly?</p>
            <p>Még mindig reménykedett. Már azt is csodának tekintette, hogy az utolsó pillanatban
               kapott munka lehetővé tette, hogy továbbra is Nizzában maradjon. És a szerelmes ember
               határtalan akarása és kétségbeesett reménykedése egyre biztatta, hogy valami történni
               fog, ami Ellyt ismét kijózanítja...</p>
            <p>Azt már látta, hogy a leányt vak szenvedély hajtja előre. Olyan felfokozott
               idegállapotban él hetek óta a rázuhanó eseménytömegek közepette, hogy képtelen
               nyugodtan gondolkozni és mérlegelni. Talán nem is akar. Nem mer mérleget csinálni,
               csak viteti magát a forró siroccóval, amelynek sodrába került.</p>
            <p>De a szerelmesek éppen úgy hisznek a képtelenségekben, akár az őrültek.</p>
            <p>Nádor nem adta fel a harcot. Voltak pillanatok, mikor egész lelkével, minden csepp
               vérével érezte: Elly az övé lesz!</p>
            <p>De az is igaz, hogy ezekre a fellobbanó bizakodásokra súlyos csüggedéssel szakadtak a
               reménytelenség és kijózanodás keserves órái. Igaz, Elly mindennap talált néhány
               percet, amikor beszélgettek és ilyenkor kedves, barátságos volt, de a férfi
               könyörgésére mindig csak egy válasza volt:</p>
            <p>- Kedves barátom... nagyon köszönöm, hogy ilyen jó hozzám... de mi nagyon messze
               szakadtunk egymástól! Nem szabad rám haragudnia! Ami velem történik, abban én talán
               nem is vagyok cselekvő személy... Az eszemnél és akaratomnál erősebb hatalmak intézik
               sorsomat...</p>
            <p>- Vigyázzon az ébredésre Elly! A nagy viharok jellemző tulajdonsága, hogy rövid ideig
               tartanak és nyomukban nem marad más, csak a szörnyű pusztulás...</p>
            <p>Elly szemében lázas tűz csillogott.</p>
            <p>- Nem, László... velem most nagyszerű dolgok történnek!... Én már nem vagyok és
               sohasem lehetek többé az, aki voltam... És ez nemcsak képzelődés, hanem kézzelfogható
               valóság...</p>
            <p>- A szerencsejátékon nyert pénzre gondol?... Menekülnie kellene vele, hogy
               megmentse... Mire vár még? Mi következhetik még?</p>
            <p>- Nem tudom! De látja, mégsem mehetek... Örök gyötrő nyugtalanságként égne bennem a
               szemrehányás, hogy életem legnagyobb lehetőségei elől menekültem... Még várnom
               kell... még történnie kell valaminek!</p>
            <p>László feladta a meddő harcot. Érezte, hogy Elly teljesen kisiklott hatalma alól.
               Egyre nagyobb távolság zuhan közéjük...</p>
            <p>És akkor egy napon Elly lelkendezve, az izgalom lázában szállt ki fehér autójából.
               Valósággal rátört Lászlóra, mint aki alig várja, hogy végre megmondja valakinek a
               nagy titkot és szenzációt:</p>
            <p>- Barátom... milyen boldog vagyok, hogy itt találom! Most megfulladnék, ha egyedül
               lennék, ha senkinek sem mondhatnám el, hogy mi történt! Sohasem volt nagyobb
               szükségem egy megértő, kedves barátra, mint most...</p>
            <p>László letette a körzőt és a rossz előérzet fojtott izgalmával fordult Ellyhez:</p>
            <p>- Mi történt?</p>
            <p>- Menyasszony vagyok!</p>
            <p>- Menyasszony? - tántorodott meg a férfi.</p>
            <p>- Igen. John Harrisson megkérte a kezemet...</p>
            <p>Nádor fehér volt, mint a fal.</p>
            <p>- De hiszen...</p>
            <p>- Tudom, mit akar mondani! Hogy nős, felesége van. Elválnak. Láttam az asszony
               nyilatkozatát. Ma délután együtt voltam Harrisson ügyvédjénél, aki már holnap reggel
               benyujtja a válópert... Azt mondta, néhány hét alatt lebonyolítják. Hiszen Harrisson
               mérhetetlen vagyona minden utat megnyit...</p>
            <p>- Hozzá megy? - hebegte László elfulladva és a szeme könnyes lett. - Szereti?</p>
            <p>Elly arca egy percre elkomorult. Mintha kihunyt volna az a nagy lángolás, amely hetek
               óta szüntelen lobogással fűtötte.</p>
            <p>- Gyónni akarok magának László. Én magát jobban szeretem... Látja, van bátorságom ezt
               megmondani. És bevallom: úgy félek, remegek mindattól, ami történt és ami még előttem
               áll, mint egy kincskereső, aki előtt félelmes barlangot nyitnak meg, amelyben
               drágakövek vannak, de lehet, hogy ismeretlen szörnyek és démonok leselkednek...
               Túlságosan nagy a szerencse, amely ért... Nagyon kérem édes, jó barátom, ne tartson
               most erkölcsi leckéztetést. Ne mondja azt, hogy a lélek nyugalma többet ér a
               dollármillióknál. Ne beszéljen szívről, egyszerűségről és más ilyesmikről... Talán
               csakugyan van egy magasabb erkölcsi világrend, amelynek szemszögletéből nézve én
               most csúf, erkölcstelen, önző dolgot csinálok! De akkor sem tudok más lenni...
               Harrisson a világ egyik leggazdagabb embere és most maga mellé akar ültetni a
               mesevárába... Nézze, én dolgozó, modern lány vagyok, én tudom, mi a reális élet,
               bennem nincsenek olyan érzelmes ellágyulások, mint a régi regények hősnőiben. Én nem
               tudok milliókat, hatalmat egyszerűen felrúgni, nem tudok föléjük emelkedni a magasabb
               erkölcsiség nevében. Higyje el, mindenki így cselekedne a helyemben... Lehet, hogy én
               most védekezni akarok maga előtt... lehet, hogy jól esne, ha azt mondaná, hogy igazam
               van és megkönnyítené lelkiismeretemet!...</p>
            <p>- Én ezt sohasem fogom mondani! És ha egyetlen lehetőségem nyílna, hogy
               visszatartsam, megtennem!</p>
            <p>- Harrisson szeret és ő is érdekel engem... Van benne valami, ami csodálatraméltó...
               lenyűgöző erő és szinte emberfeletti hatalom, amely mindent megvalósíthat...</p>
            <p>- A pénz ereje, amely most magát is elrabolja, Elly. Amely mellett az én szavam
               nevetséges szúnyogdöngés... És mégis azt mondom, talán meghallja ezt az erőtlen szót
               is: ... maga nem a boldogság útján indul el!...</p>
            <p>- Miért nem tud igazságos lenni, László? Vagy önzetlenebb?</p>
            <p>A férfi csüggedten nézett maga elé.</p>
            <p>- Talán igaza van. Én a szívemmel nézem mindazt, ami magával történt. A szerelem
               végtelen önzésével állok útjába. Jobb is, ha feladom ezt a szomorú csatát... El fogok
               tűnni az életéből Elly... Talán még ma este elutazom, lehet, hogy holnap, mindegy...
               Jobb is, ha nem találkozunk többé és nem búcsúzunk... Vannak búcsúk, melyeknél igen
               keserves megfelelő szavakat mondanunk egymásnak... Tűnjünk el egymás életéből...
               Szorítsunk szépen kezet és... Isten vele!</p>
            <p>Elly egy pillanatig megrendülten állt. Azután hirtelen mozdulattal a férfihez hajolt,
               arcon csókolta és azt mondta:</p>
            <p>- Isten vele!</p>
            <p>A következő pillanatban felszaladt a szálloda lépcsőin.</p>
           
         </div>
         <div type="chapter">
            <head>VIII.</head>
            <p>José visszahökkent, mikor Harrissonnét megpillantotta. Még sohasem látta ilyen
               feldúltnak. A szerencsétlen asszony ijesztően nézett ki, Arca sápadt volt, nehezen és
               aprókat lélegzett. A szája időnkint görcsösen megrándult. Karosszékben ült, párnák
               közé ágyazva... Harrissonné a kastély egyik külön épületszárnyában lakott, melynek
               lakosztálya egészen elkülönült a főépülettől és más úton volt megközelíthető, mint a
               kastély főbejárója. Harrisson ezt természetesen nem a felesége, hanem a maga
               kedvéért és kényelméért építette így...</p>
            <p>- Mi történt veled? - kérdezte José őszinte megütközéssel.</p>
            <p>- José - súgta rekedten Harrissonné, - akarsz pénzt... rengeteg pénzt keresni?</p>
            <p>A spanyol szeme felcsillant.</p>
            <p>- Természetesen! Minek kérdezel ilyen feleslegeseket?</p>
            <p>Harrissonné lehúzta egyik ujjáról a hét karátos óriási brilliánsgyűrűt és
               odanyújtotta az elképedt dzsigolónak.</p>
            <p>- A tied! Ez csak előleg! Százezer frank készpénzt kapsz még, vagy ha akarod, ezt a
               másik gyűrűt... vagy a fülbevalómat... választhatsz...</p>
            <p>- És mit kell érte csinálnom?</p>
            <p>- Ismered azt a lányt, aki a férjemmel jár napok óta?... Tudod, azt a magyart
               gondolom...</p>
            <p>- Hogyne! Természetesen... Szép kis muri volt miatta! A három kidobott hölgy
               őrjöngött... Különösen Marietta... Ha nem lépek közbe, azt hiszem, levitriolozta
               volna!</p>
            <p>- Annak a lánynak el kell tűnnie! Érted? Muszáj!</p>
            <p>José élesen Harrissonnéra nézett:</p>
            <p>- Meg akarod öletni?</p>
            <p>- Pusztulnia kell! Behálózta, tökéletesen megbolondította a férjemet. Harrisson válni
               akar tőlem, hogy feleségül vehesse... Ostorral vert meg miatta... Ide nézz... csupa
               vér még most is a hátam...</p>
            <p>Letépte magáról a kínai selyem pizsamát és megmutatta a szörnyű sebeket. A spanyol
               elfüttyentette magát.</p>
            <p>- Ettől ugyan megkaptad! - mondta némi gúnnyal.</p>
            <p>Az asszony szeme tüzelt a haragtól.</p>
            <p>- Ezért fizetni fogok... A te kezeid messze nyúlnak, José...</p>
            <p>A spanyol tiltakozva intett:</p>
            <p>- Hová gondolsz? Csak nem gondolod...</p>
            <p>Harrissonné türelmetlenül vágott közbe:</p>
            <p>- Most ne komédiázz. Tisztában vagyok veled. Benső viszonyban vagy Nizza egész
               alvilágával. Ha akarod, akkor ez a lány eltűnik. És akarnod kell!</p>
            <p>- Fegyházba, vagy vérpadra akarsz juttatni?</p>
            <p>- A te dolgod, hogy ügyesen intézz mindent! Egész életedben nem lesz semmire gondod.
               Gazdaggá teszlek. Megszökhetsz Ausztráliába vagy Ázsiába, ahol soha meg nem
               találnak... És nem is kell a saját bőrödet kockáztatni... Találj ki valamit... Bérelj
               fel másokat! De azonnal...</p>
            <p>José keresztbe tette lábát és cigarettára gyújtott. Néhány pillanatig némán szívta.
               Az asszony hideglelősen várta válaszát.</p>
            <p>A spanyol letette a cigarettát.</p>
            <p>- Kétszázezer frank! - mondta hidegen.</p>
            <p>- Megőrültél?</p>
            <p>- És előre kell biztosítanod! Átadod a gyöngysorodat és a nagy gyémánt diadémot...
               Egyidejüleg mellékelsz hozzájuk egy sajátkezűleg írt nyilatkozatot, hogy az
               ékszereket saját elhatározásodból ajándékba adtad nekem...</p>
            <p>- És ha megszöksz? Ha csak kicsalod az ékszereket?</p>
            <p>José vállat vont.</p>
            <p>- Ez bizalom kérdése! Csodálom, hogy ekkora titkot mertél rám bízni, ha kételyeid
               vannak! Hiszen ha csak pénzt akarnék szerezni, úgy most sokkal kényelmesebb és
               kockázatmentesebb lenne, ha egyszerűen átsétálnék az uradhoz és közölném vele, hogy
               micsoda megbízást kaptam. Azt hiszem, szívesen megadná ennek az összegnek a
               kétszeresét is a kis titokért és nekem még a fejem sem fájdulna meg!</p>
            <p>Harrissonné arca hamuszürke lett.</p>
            <p>- Nagyobb és agyafúrtabb gazember vagy, mint gondoltam! Megkapod az ékszereket, de
               esküdj, hogy megteszed, amire kértelek!</p>
            <p>José gúnyosan nevetett.</p>
            <p>- Esküdjek? Kissé különös lenne Istent hívni tanunak ilyen vállalkozáshoz. Bolond
               vagy, Dóra. De légy nyugodt. A mi világunk betyár becsülete különb és szigorúbb, mint
               az úri kaszinóké. Mi végrehajtjuk azt, amiért megfizettetjük magunkat!</p>
            <p>Harrissonné nehezen feltápászkodott és remegő léptekkel ment a falba épített
               páncélszekrényhez, melyet titkos gombnyomással nyitott fel. Egy fiókból kivette a
               gyöngysort és a diadémot. José szemrebbenés nélkül, nyugodtan ült a helyén. Megvárta,
               amíg az asszony hozzá viszi a mesés értékű kincseket. És olyan hideg, fölényes
               mozdulattal csúsztatta azokat zsebébe, mintha mindez életének legapróbb, minden
               jelentőség nélküli epizódja lenne. Orcátlanul belecsókolt Harrissonné nyakába.</p>
            <p>- Légy nyugodt, szivecském, megszabadítlak a lánytól, ámbár, ha meggondolom, nem vagy
               hozzám éppen túlságosan gyengéd és tapintatos. A férjedhez ragaszkodsz, mikor itt
               vagyok én!...</p>
            <p>Harrissonné idegesen hárította el a hízelgő mozdulatot, mellyel José át akarta
               ölelni.</p>
            <p>- Eredj! Most igazán nincs kedvem ostobáskodni!</p>
            <p>José gúnyos udvariassággal meghajolt és kisietett a kastélyból.</p>
            <p>Néhány perccel utóbb egy villa kapuján csengetett.</p>
            <p>- Marietta - mondotta - mikor a szalónba lépett, ahol az olasz táncosnő egymásra
               tornyozott bőröndök között csomagolt, - örülök, hogy még nem utaztál el. Nagy
               szükségem van rád ma este! Tudod, hogy ma nagy gála estély készül az Édenben!
               Ékszerrevü... a legújabb, legdivatosabb ékszereket mutatják be a párisi, londoni,
               amszterdami és new-yorki ékszerészek... Persze nagy felvonulás lesz! Minden Nizzában
               időző mondén hölgy már napok óta figyelmezteti barátját, hogy ezen a revün
               feltétlenül részt kell venni! A nizzai ékszerrevü a nagy szeretők nemzetközi
               kongresszusa, ahol mindenki megjelenik dollárkirályával, lordjával, márkijával vagy
               grófjával, esetleg közönséges polgári milliomos barátjával és kigusztálja az ékszert,
               amellyel leginkább pukkaszthatja meg barátnőit és amelyről legtöbbet írnak a
               különböző képes lapok!</p>
            <p>Marietta ingerülten nézett Joséra.</p>
            <p>- És miért mondod mindezt nekem? Ugratni akarsz? Tudod, hogy e pillanatban én is a
               leégettek közé tartozom!</p>
            <p>- Pedig mégis volna rá mód, hogy ma este egy remek brilliáns gyűrűvel szaporítsd
               ékszergyüjteményedet! És még hozzá a legkellemesebb módon!</p>
            <p>- Nem szeretem a rejtvényeket, José. Miről van szó?</p>
            <p>- Oh, csak érdekes személyi híreket akarok elmondani. Például éppen most voltam az
               Édenben. Érdeklődtem a rendelt asztalok iránt. A díszasztal foglalt. Harrisson úr
               megrendelte Charles nevű kollégámmal együtt. Vagyis vele lesz a magyar hölgy
               is...</p>
            <p>- Ugratni akarsz?</p>
            <p>- Ellenkezőleg. Alkalmat akarok neked adni a bosszúra! Neked ma okvetlenül szintén
               meg kell jelenned az estélyen. Már lefoglaltam számodra egy igen kitűnő helyet, ahol
               szinte észrevétlenül ülhetsz. Tudod: a jobb hármas inkognitó páholy. Harrissonnak és
               a nőnek feltétlenül el kell menniük a páholyod mellett. Te abban a pillanatban teljes
               erővel őnagysága fejéhez vágod a pezsgős poharadat... Érted? Botrányra van szükség,
               óriási botrányra! A többihez már semmi közöd sincsen... az már az én dolgom és az
               embereimé...</p>
            <p>Marietta csupa villamosság volt.</p>
            <p>- Miért teszed ezt? Kinek akarsz szolgálatot tenni vele?</p>
            <p>- Ehhez már semmi közöd! Örülj, hogy bosszút állhatsz! És a gyűrűt természetesen
               megkapod!</p>
            <p>Marietta gondterhelten rázta a fejét.</p>
            <p>- Sejtem, hogy mi készül! De a legrosszabb helyet és időt választottad. Hiszen az
               ékszerrevü idejére a termet megtömik detektívekkel...</p>
            <p>A spanyol nevetett.</p>
            <p>- Miért tömnék meg? Csak nem hiszed, hogy a revüben a valódi ékszereket mutogatják?
               Azok ott pihennek szépen az ékszerészek széfjében a szállodában, az estélyen csak a
               hajszálnyira hasonló hamisítványokat láthatod... Felesleges aggódnod, Marietta,
               bennem igazán megbízhatsz! Csak vágd nyugodtan szépséges vetélytársnőd fejéhez a
               poharat, esetleg az üveget... a bíróság meg fogja állapítani a jogos felháborodást...
               Attól még nem lesz komoly baj... A többiért pedig már nem te leszel felelős! Szóval,
               rendben vagyunk?</p>
            <p>- Rendben!</p>
            <p>José mosolygott:</p>
            <p>- Tudtam, hogy okos lány vagy, akire számítani lehet!</p>
           
         </div>
         <div type="chapter">
            <head>IX.</head>
            <p>Már mindenki tudta és terjesztette a nagy szenzációt:</p>
            <p>- Harrissonnak új barátnője van! Azt mondják, komoly szerelem! Válik a feleségétől...
               Egy magyar lány, aki csak úgy véletlenül vetődött ide egy társasutazással...</p>
            <p>Minden szem a «Harrisson-asztalt» nézte, alig várták, hogy a kék frakk bevonuljon.
               Különösen a nők voltak kíváncsiak, hogy milyen lehet az a lány, aki ennyire
               kiforgatta valójából a mindig nyugodt, ideg- és érzésnélkülinek látszó Harrissont.
               Voltak, akik már látták együtt őket, de a vélemények nem egyeztek. Néhányan
               rendkívüli szépségnek, érdekes race-nak mondották Ellyt, de a legtöbben vállukat
               vonogatták és fitymálva jegyezték meg, hogy nem tudják, mi tetszhetett Harrissonnak
               az egészen jelentéktelen, nem is elegáns és legfeljebb csak csinosnak mondható
               lányon!</p>
            <p>- Nagyon raffinált bestia, körmönfont kalandornő lehet! - jegyezték meg.</p>
            <p>Az asztal mellett már ott állt unott mozdulatlanságában Charles, a legelegánsabb
               parkettáncos vadonatúj frakkban. Harrisson szigorú parancsa szerint az általa
               megrendelt táncosnak elegánsabbnak kellett lennie még a walesi hercegnél is. Viszont
               az is igaz, hogy káprázatos összegeket nyujtott át nekik.</p>
            <p>Az ékszerrevű egyelőre még csak a nézőtéren kezdődött. A szőke Ingres, a kapurtalai
               maharadzsa ez idő szerinti szerelme felvette híres smaragdnyakláncát, amelynek
               minden darabja muzeális értékű volt. Polignac márkinő egyetlen rubintot csillogtatott
               nyakában, amelynek tüze és szépsége azonban ámulatba ejtette a szakértőket. Goold
               Daisi, a zafirkirálynő halvány fényű, teljesen áttetsző pompás zafirokat aggatott
               fülébe és ugyanilyen kövek csillogtak ujján és nyakában. Hófehér bőrén szinte
               misztikusan hatott a bágyadt kék csillogás, olyan meseszerű beteges fényesség volt
               ez, mint amilyennel a mesebeli tündérkirálynőket festik, akik holdsütéskor lépnek ki
               a virágok közül.</p>
            <p>Azután egyszerre izgatott mozgás támadt, a mulató személyzete kétrétbe görnyedve
               felsorakozott, az igazgató alázatos mosollyal hajolt meg a közismert kék frakk
               előtt és Harrisson Ellyvel a karján a terembe lépett. Ha történetesen Elly édesanyja
               is jelen lett volna ennél a nevezetes bevonulásnál, alig ismert volna rá tulajdon
               lányára. Ellyn Nizza legelőkelőbb divatszalonjának legdrágább modellruhája volt, egy
               halványezüst költemény, jobbválláról élő virágokból komponált szalagdísz hullott le,
               a dekoltázst brilliáns csatt foglalta össze. Belépője megpillantásakor a hölgyek
               felhördülve ismerték fel azt a csodálatos närz-cappet, mely a Rohnlender &amp; Comp
               főkirakatában teljesen egyedül, sötétbársony háttérben mint egy királyi ékszer volt
               közszemlére téve és amelyről minden jelenlévő tudta, hogy az ára kerek százhúszezer
               frank volt. Harrisson ma délelőtt nyujtotta át Ellynek...</p>
            <p>Távcsövek emelkedtek, az emberek felálltak, ágaskodtak, szinte szemérmetlen
               kíváncsisággal fikszirozták a nőt, aki ilyen gyors és szédületes karriert
               csinált...</p>
            <p>Elly mindebből nem látott semmit. Szinte elviselhetetlen lámpaláza volt. Napok óta
               állandóan zavaros körökben sétált, idegei még nem szokták meg a rászakadt csodákat,
               amelyeknek valóságában még alig mert hinni. Lassan, szinte szertartásos lépésekkel
               haladtak fenntartott páholyuk felé, tőlük két lépésnyire az igazgató mint egy
               hadsegéd kalauzolta őket...</p>
            <p>Azután hirtelen valami hihetetlen, megfoghatatlan dolog történt.</p>
            <p>Az egyik páholyból tengerzöld estélyi ruhába öltözött, fiatal nő hajolt ki és teljes
               lendülettel Elly fejéhez vágott egy pezsgős poharat!</p>
            <p>- Piszok... aljas wamp! - kiáltotta magánkívül. - És a következő pillanatban egy
               újabb pohár repült Elly fejéhez. A halálra rémült lány felsikoltott, megtántorodott,
               homlokára véres csík rajzolódott...</p>
            <p>Óriási pánik támadt. Mindenki felugrott! Szenzáció! A legyőzött vetélytársnő
               merénylete az utód ellen. Fejvesztett rémület a személyzet között.</p>
            <p>Mi lesz most? Megsértették a Riviera titokzatos aranykirályát... Az emberek előre
               rohantak... Zavaros hangok, kiáltások. A termen éles füttyök hasítottak át:</p>
            <p>- Le a szeretőuralommal!...</p>
            <p>Mi ez? Megszervezett tüntetés? Kirobbant, előre megrendezett botrány?</p>
            <p>Bűzbombák röpködnek! Sikítások! Néhány nő elájul.</p>
            <p>Néhány pincér vad dühvel Marietta páholyába ugrik és közel harcot vív az üvegeket
               dobáló, tomboló, karmoló leánnyal, akit nem lehet kituszkolni. Ruhája rongyokban lóg
               a válláról.</p>
            <p>Hirtelen a terem három-négy pontján is verekedés támad. Senkisem tudja, hogyan,
               miért? Székek és öklök emelkednek a levegőbe. Szmokingos urak ütik egymást, nők
               hisztériásan visítoznak. Harrisson lélektelenül próbálja visszaszorítani az előre
               nyomuló tömeget, de a túlerő egyszerűen elsodorja.</p>
            <p>Elly nem értette, mi történik körülötte. Homloka sajgott... Két férfi karon ragadta
               és kifelé húzta. Elly magánkívül sikoltotta:</p>
            <p>- Segítség!</p>
            <p>Halálos, verejtékes rémület ült a szemében. Egyszerre megérezte: ez nem segítség!
               Merénylet! Nem azért viszik kifelé a teremből, hogy megmentsék a tömeg fullasztó
               gyűrűjétől, bekötözzék, magához térítsék! Az ismeretlen férfiak szemében ellenséges,
               izgatott tűz... libegő és kiméletlen gyorsasággal hurcolták a kijárat felé!</p>
            <p>- Segítség! - kiáltotta még egyszer Elly.</p>
            <p>Úgy látszik, már mások is felismerték, hogy miről van szó. Többen a merénylők felé
               rohantak. De nem tudtak előre hatolni. Mintha szerencsétlen véletlen lenne,
               összeütköztek, elgáncsolódtak ismeretlen férfiakban, akik maguk is úgy tettek,
               mintha megzavarodva futkostak volna.</p>
            <p>- Rendőrség! - bömbölte egy mély férfi hang.</p>
            <p>Detektívek igyekeztek a kijárat felé, székekre ugráltak és onnan harsogták:</p>
            <p>- Senki ne mozduljon! Vissza a helyekre!...</p>
            <p>Néhány detektív, úgy látszik, felismerte a veszedelmet és ökölcsapásokat osztogatva,
               próbált utat törni az embertömegben, amely meggátolta őket, hogy Elly után
               rohanhassanak... A gyűrű engedett, már úgy látszott, hogy elérik a nőrablókat, amikor
               váratlan dolog történt.</p>
            <p>A terem villamoslámpái hirtelen kialudtak. Rövidzárlat, vagy... valaki elvágta a
               vezetéket! A poklok minden rémsége bénította meg az embereket. A nők jajveszékelve
               sirtak... A vészlámpák erőtlen, kékes pislogása egyáltalában nem enyhítette a
               helyzetet.</p>
            <p>Valaki elordította magát:</p>
            <p>- Tűz van!</p>
            <p>Egyszerre áll el nyolcszáz ember szívverése, egyszerre szökik ki a vér az arcukból,
               egyszerre érzi mindenki a halál irtózatos, váratlan közelségét. És úrrá lesz a
               téboly... Menekülni! Egyetlen gondolat ural mindenkit: megmenteni a puszta
               életet!</p>
            <p>Ablaküvegek csörömpölnek, amint székeket, asztalokat vágnak beléjük. Az őrület
               deliriumában azon át próbálnak kiugrani az estélyi ruhás, áramvonalas tünemények,
               akik most egymást rugják, karmolják, harapják... arcukon vér csurog, az ékszerek
               lerángatva és eltaposva csikordulnak a cipők alatt, senkisem törődik velük...</p>
            <p>És mintha az alvilág démonai lennének, ebben a sötétben halálos biztonsággal surran a
               fal mellett áldozatával a két óriás... Elly érzi, hogyan emelik a levegőbe, már az
               előcsarnokban vannak...</p>
            <p>Az irtózat és kétségbeesés őrjöngő erejével próbál ellenállani. Jobbkezét
               kiszabadítja és az egyik gengszter szemébe kap. Az felordít fájdalmában. A következő
               pillanatban Elly szörnyű ütést érez... Mintha szétloccsantották volna a fejét...
               Szeme előtt elsötétült a világ...</p>
           
         </div>
         <div type="chapter">
            <head>X.</head>
            <p>Nádor bement a szálloda igazgatójának irodájába.</p>
            <p>- Uram, elhoztam a tervet... Bevallom őszintén, magam sem vagyok tőle nagyon
               elragadtatva. Nem szeretném, ha ezek alapján itélné meg a tehetségemet... De képtelen
               vagyok nyugodt idegekkel és elmélyedéssel dolgozni. Tekintse ezt, kérem, ideiglenes
               megoldásnak... Ha megérkeztem Budapestre, azonnal hozzá fogok egy új kivitelhez és
               remélem, egy héten belül elküldhetem önnek...</p>
            <p>Az igazgató udvarias mozdulattal nyúlt a tervrajz után és úgy tett, mintha komolyan
               tanulmányozná.</p>
            <p>- De hiszen ez kitünő megoldás, nagyon meg vagyok vele elégedve! Egészen felesleges
               volna új ötleteken törni a fejét... Nagyon köszönöm... A tiszteletdíjat majd a
               pénztárnál folyósítják!</p>
            <p>Nádor megrőkönyödött. Nem igen értette a dolgot. Úgy látszik, buta dolog volt
               szerénykedni...</p>
            <p>Kissé zavartan ment a pénztár felé.</p>
            <p>- Mondja uram - kérdezte a portástól, amint átment a hallban -, mikor kezdik meg a
               pótépitkezéseket?</p>
            <p>A portás értelmetlenül bámult rá.</p>
            <p>- Pótépitkezéseket? Erről, kérem, még nem is hallottam...</p>
            <p>Nádor előtt egyre érthetetlenebb lett a dolog.</p>
            <p>- Nézze - mondotta a portásnak -, engem érdekel ez az ügy! Próbálja megtudni, hogyan
               áll a dolog?</p>
            <p>És átnyujtott egy száz frankost a portásnak.</p>
            <p>Azután lesétált a tengerpartra. Néhány nap előtt rábukkant egy magányos zátonyra,
               amely egy vöröses színű szikla alatt szélesült. A tengerpartnak ez a része egészen
               kihalt volt. Jó hely olyan ember számára, aki megutálta azt a furcsa, zavaros,
               aranyporos életet, amelyből ide csak néha szakadt egy-egy jazz-bandból kirikoltó
               hangfoszlány, vagy távoli autó motorzúgása. Nádor búcsúzkodni akart... Nehéz volt a
               szíve, amint elnézett a tenger felett. Szomorú ember nem találhat jobb társat a
               tengernél. Belesóhajthatja minden bánatát. A hullámok csak jönnek, nekilódulnak a
               sziklának, oda teregetik a végtelen mindent lenyügöző titokzatosságát és abban
               megfüröszti az ember könnyező lelkét. Holnap reggel már vonaton ül... elmarad mögötte
               a tenger és nem lesz többé senki, akinek elpanaszolhatja keserüségét!</p>
            <p>Ellyt sem látja többé... Elvitte az arany számum... azur partok mámoros
               fergetege!</p>
            <p>Órákig ült egy homokpadon Nádor és csak nézte a sötétkék vizet. De jó lenne sziklává
               válni, örökké itt állni az idők végtelenjében, bölcsen, keményen, emberi élet és
               gyarlóság felett!</p>
            <p>Olyan nehezen vánszorgott tovább, mintha csakugyan megkövültek volna a lábai. Sohasem
               lesz többé olyan boldog, mint volt az utazás alatt, ameddig ide nem értek! Mennyi
               csodálatos szépséggel, elbájoló hangulattal lepte meg a váratlanul rászakadt
               szerelem... És milyen kegyetlenül kellett kiábrándulnia!</p>
            <p>Nagyon fájt a szíve! És ebben a pillanatban nem is tudta világosan, hogy magát
               sajnálja-e, vagy Ellyt? Igen, Ellyt! Maga sem tudta volna megmondani, mi az a furcsa
               aggódás, amely lelkére nehezedik... Világosan érezte: Ellyt baj fenyegeti!... Ez a
               szédítő lendület, amellyel hirtelen feltört, ahogyan elhagyta a csendes, nyugodt élet
               lehetőségeit és a pillangó bódultságával beletáncolt az eléje tárt ragyogásba...
               volt ebben valami ijesztő és kísérteties!</p>
            <p>Ha tőle függne! Ha megtalálná a szavakat, melyeknek ereje nagyobb az aranyból kiáradó
               bűvöletnél!</p>
            <p>Csüggedten sóhajtott és letörölte kibuggyant könnyeit.</p>
            <p>Azután vissza indult a szálloda felé.</p>
            <p>A szálloda portása sunyi mosollyal fogadta.</p>
            <p>- Mindent tudok, monsieur és ha megengedi, gratulálok!</p>
            <p>- Miről beszél? - kérdezte szórakozottan Nádor. Gondolatai még mindig a tengerparton
               jártak...</p>
            <p>- Az épitési tervről, természetesen!</p>
            <p>- Ah, igen... köszönöm...</p>
            <p>- De ez igen nagy titok! Az állásommal játszom, ha elárulom! A legnagyobb
               diszkrécióját kell kérnem, uram... Hiszen önnek szeretnék egészen rendkívüli
               szolgálatot tenni...</p>
            <p>- Nyugodtan beszélhet és igérem, nagyon hálás leszek!</p>
            <p>- Uram... amint mondtam... szó sincsen építkezésről!</p>
            <p>- De hát akkor?...</p>
            <p>A portás szemtelenül hunyorgott:</p>
            <p>- A pénzt a magyar hölgy adta... aki szintén itt maradt... ő akarta ezzel a trükkel
               nagyságodat visszatartani! Óh, kérem, a nők! Kifogyhatatlan a leleményük, ha
               szerelmesek! Ha erről beszélni kezdenek...</p>
            <p>Nádor arca pillanatonkint változtatta színét. Azt hitte, meghülyült, nem jól
               hall...</p>
            <p>- Honnan tudja ezt? - motyogta.</p>
            <p>- Természetesen a direktor úr titkárnőjétől. A direktor nevetve mesélte, hogy
               monsieur milyen halálosan komolyan vette a rajzot... és a titkárkisasszony meg én
               kölcsönösen el szoktunk egymásnak mindent mondani. Nála érdeklődtem az építkezés
               iránt és akkor nyomban kipakkolta ezt a remek esetet...</p>
            <p>Nádor gépiesen egy bankjegyet nyomott a markába. Agyában motor zakatolt. Új látások
               és megértések bontakoztak benne. Hirtelen támadt optimizmus érlelte benne a már
               teljesen reménytelennek látszó hitet: Elly szereti! Még nem végleges a döntése,
               habozik, de hiába játszotta meg, hogy végérvényesen Harrissonhoz szegődött, bujkálva
               és ravaszul mégis visszatartotta!</p>
            <p>Nem akart, nem tudott mégsem elválni!</p>
            <p>Táncolni tudott volna örömében. A vére frissen keringett. Pillanatok alatt
               felélénkült. Csak a nagy letörések ellenhatásaként tudunk ilyen viharzó örömöket
               fellobogtatni.</p>
            <p>Azonnal találkozni akart Ellyvel. Bolond szédületében már semmit sem tartott
               lehetetlennek. Valósággal felrepült a második emeletre, ahol Elly lakosztálya volt.
               Szíve boldog ritmusban dobolt, amikor bekopogott.</p>
            <p>De a zörgetésre senkisem válaszolt.</p>
            <p>Nádor csalódva, egészen elhervadt kedvvel fordult vissza. A folyosón szembejött vele
               Elly szobalánya.</p>
            <p>- A kisasszony már félórája elment!</p>
            <p>- Hová? - kérdezte Nádor és maga is tisztában volt azzal, hogy ez bizony együgyű
               kérdés volt.</p>
            <p>- Nem tudom - válaszolta a szobalány. - A hölgy ragyogó új estélyi ruhában volt. Azt
               hiszem, az Édenbe ment az ékszer-revüre... Ma mindenki ott lesz!</p>
            <p>- Ah persze, hogyne! - motyogta Nádor.</p>
            <p>Egyszerre megint nagyon kishitű lett. Optimizmusa kilobbant. Keserű és kétségbeesett
               volt.</p>
            <p>Hát persze, hogy Harrissonnal van! Micsoda gyerekes ostobaság volt az előbb azt
               hinni, hogy mégis csak őt szereti! A ravaszul küldött négyezer frank... talán csak
               szánalomból jutatott fájdalomdíj! Hadd szórakozzon a szegény, koldus építész még
               néhány napig Nizzában. De az is lehet, hogy kegyetlen dac: azért is megmutatja
               Nádornak, hogy Harrissonné lesz. Orra alá dörzsöli, hogy hiába akarta ijesztgetni,
               kedvét venni, mégis a vakmerőké a győzelem.</p>
            <p>Keserű haragjában és megalázottságában Nádor legszívesebben visszaadta volna a
               négyezer frankot. De sajnos, ezt nem tehette. A pénzből ki kellett fizetnie tíznapos
               szállodai számláját és persze az utiköltséget Budapestig...</p>
            <p>Nagyon restelte, hogy ilyen naívul beugrott. Az arca égett az izgalomtól.</p>
            <p>Nem tudott sem csomagolni, sem a szállodában maradni. Most már nem utazhatott így el.
               Még egyszer találkoznia kell Ellyvel. Szemébe kell vágnia, hogy csúf és ízléstelen
               játékot űzött vele. Megmondja, hogy leálcázta a felállított kelepcét.</p>
            <p>Kiment a hosszú, pálmákkal szegélyezett sétányra, amelyen ebben az órában hullámzott
               legszínesebben a nemzetközi korzó. Fényreklámok szikráztak fel, színes reflektorok
               ontották fényzuhatagjaikat a mulatók bejárata előtt.</p>
            <p>Nádor magábaroskadva járt. Maga sem tudta, mi célja, értelme van még donkihótei
               harcoskodásának. De a benne feszülő nyugtalanság és kétségbeesés szinte
               megőrjítette. Mégis csak kell tenni valamit...</p>
            <p>Autók torlódtak meg előtte. Estélyiruhás hölgyek és urak mennek fel a széles
               lépcsőkön, amelyeket hordókba dugott virágzó narancsfák szegélyeznek. Kábító, édes
               illat, neoncsöves szivárvány-káprázat, csillogó lakájruhák, fehér szarvasbőrnadrágok,
               aranyzsinór-zuhatagok, érdemrendek fölött óriási szikrázó brilliáns betűk: É d e n
               !</p>
            <p>Nádor megállt, mintegy bűvöletben, mint egy ember, aki a végzetet várja. Előtte
               hömpölygött, csillogott az aranyfolyam, szenvtelen arcú, bálvány-nők, akik szinte
               egybeolvadtak ruhájuk és ékszerük gőgös pogány istenségével és férfiak, pöffeszkedve
               és elnyujtózva, mintegy az egész világ felett mérhetetlen gazdagságuk tudatában.</p>
            <p>És akkor, egy királyi bevonulás koronájaként, felbőgött Harrisson fehérzománcos óriás
               autója és megnyíló öléből kiszállt a kék frakk és az ezüst estélyi ruha.</p>
            <p>- Elly! - akart feljajdulni Nádor, de a szó ott halt el ajkán reménytelen
               aléltságban.</p>
            <p>És akkor - szinte ködökön keresztül - valami furcsát, érthetetlent látott. Néhány
               ember közvetlenül mellette összebújt, ragadozó szemük Ellyre tapadt és Nádor
               világosan hallotta, amint az egyik félhalkan mormogta:</p>
            <p>- Ez az! Tartsátok szemmel... Ferguson és Harris... induljatok!</p>
            <p>Két frakkos, rettentő húskolosszus elindult a bejárat felé, mintha vendégek lettek
               volna.</p>
            <p>Nádor szíve vadul vert. Rettentő félelem fogta el. Valami nem tetszett neki, minden
               idegszálával érezte: valami szörnyűség fog történni!</p>
            <p>És nem tudta, mit tegyen. Csak állt, földbegyökerezett lábbal, mint akit végzete
               rendelt egy őrhelyre, ahonnan nem szabad többé elmozdulnia...</p>
            <p>A közelében még mindig ott állt a gyanus férfi, aki az előbb a két óriáshoz szólt és
               időnkint titkos jeleket adott. És ahogyan kezével különböző mozdulatokat végzett,
               Nádor megfigyelhette, hogy újabb és újabb alakok sodródtak be a mulatóba, akik előbb
               alig észrevehető fejbólintással jelezték, hogy tisztában vannak szerepükkel...</p>
            <p>Mit jelent ez? Szólni kellene a rendőrnek.</p>
            <p>De hátha csak rémlátás? Kinevetik! Hiszen lehet, hogy éppen a kirendelt detektívek
               sietnek elfoglalni helyeiket.</p>
            <p>Tíz percig állhatott így.</p>
            <p>Akkor furcsa, zavaros kiabálás szűrődött ki a teremből, ajtók csapódtak fel,
               sikoltások hallatszottak, a mulató előtt álló néhány rendőr berohant az
               épületbe.</p>
            <p>A következő pillanatban hirtelen kilobbantak a fények...</p>
            <p>Azután őrjöngő, a rémülettől félig halott férfiak és nők buktak ki az ajtókon, a
               telihold kísérteties, sápadt világításában elkárhozott lelkek döbbenetes víziója
               bontakozott ki.</p>
            <p>És akkor egyszerre megpillantotta Ellyt. A két óriás cipelte a levegőbe kapva.</p>
            <p>Első gondolata az volt, hogy megmentették, kihozták a szabadba. De azután látta a
               tébolyult erőfeszítéssel karját kiszabadító lányt, amint vad menekülniakarással az
               egyik férfi szeméhez kap, hallotta halálravált segélykiáltását és egyszerre mindent
               megértett...</p>
            <p>Felordított és egyetlen ugrással mellette termett. A gangstereknek még idejük sem
               volt észbekapni, már az egyik eszméletlenül vágódott el Nádor rettenetes, csontot
               zúzó ökölcsapásától. A másik meg sem kísérelte az ellenállást. Rohanó rendőrök
               érkeztek a szerencsétlenség színhelyére, riadtan, lélektelenül röffentek össze az
               emberek, az utca feketélett, morajlott, irtózott és sopánkodott. Szirénák vészes
               búgása söpörte el az úttesten bámészkodókat, mentők, tűzoltók és rendőrök megkezdték
               a mentő munkát.</p>
            <p>Magasra torzítva röppentek fel az első vészhírek: húsz halott... gangsterek
               kifosztották az ájult nőket... Harrissont halálra taposták a pánikban!</p>
            <p>Nádor egy autóba emelte az eszméletlen Ellyt és hazavitte a szállodába!</p>
            <p>*</p>
            <p>Hajnalban tért csak magához mély eszméletlenségéből Elly. A szálloda orvosa
               megkönnyebbülten lélegzett fel:</p>
            <p>- Túlságosan nagy volt az idegrázkódtatás. Még szerencse, hogy rosszabbúl nem
               végződött a dolog... Az izgalmak meg is ölhették volna!</p>
            <p>Elly sápadt arcáról könnyek peregtek. Nem tudott szólni, csak némán szorította Nádor
               kezét, aki meghatottan, mélységes imádattal és aggódással állt mellette.</p>
            <p>Egyikük sem szólt, de az ajkuk remegett és a szívük tele volt forró indulattal.</p>
            <p>A szobalány belépett, jeges limonádét hozott a betegnek.</p>
            <p>- Rettentő... rettentő! - fecsegett. - Most mondják, hogy Harrisson belehalt a
               sebeibe!</p>
            <p>Fejét a tenyerébe fogva, kitántorgott az ajtón...</p>
            <p>Nádor érezte, hogyan rándul meg görcsösen Elly keze. Ujjai még szorosabban fonódtak
               az övé körül, megbocsátást és segítséget kérőn. És egészen halkan, mintha nagyon
               távolról és nagyon mélyről jönne, felsírt hozzá a kérdés:</p>
            <p>- Meg tudna nekem bocsátani?</p>
            <p>A férfi ránézett a könnyes arcra, azután belőle is felcsuklott az elfojtott sírás. És
               az érzésnek e szent felviharzásában a lányhoz hajolt és megcsókolta.</p>
            <p> VÉGE.</p>
           
         </div>
      </body>
	</text>
</TEI>