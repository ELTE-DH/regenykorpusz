<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU14690" xml:lang="hu">
   <teiHeader>
      <fileDesc>
         <titleStmt>
            <title>Az ugaros-karádi közbirtokosság</title>
            <author ref="viaf:121504813">Vértesi Arnold (1836-1911)</author>           
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">60591</measure>
            <measure unit="pages">143</measure>
            <measure unit="vols">2</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Az ugaros-karádi közbirtokosság</title>
               <date>2015-11-12</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/14600/14690"/>
               <respStmt>
                  <resp>Original Electronic Edition</resp>
                  <name>Vidiné Réfi Erzsébet</name>
                  <name>Varjú Mária</name>
                  <name>Mészáros Atilla</name>
               </respStmt>
               
               
                  <bibl type="digitalSource">
                     <title>Az ugaros-karádi közbirtokosság</title>
                     <date>2015-11-12</date>
                     <ref target="http://mek.oszk.hu/14600/14690"/>
                  </bibl>
              
           
                  <bibl type="printSource"> 
                     <title>Az ugaros-karádi közbirtokosság</title>
                     <author>Vértesi Arnold</author>
                     <pubPlace>Budapest</pubPlace>
                     <publisher>Athenaeum</publisher>
                     <date>1897</date>
                     <ref target="http://mek.oszk.hu/14600/14690/pdf"/>
                  </bibl>
               
            </bibl>
            <bibl type="firstEdition">
               <title>Az ugaros-karádi közbirtokosság</title>
               <author>Vértesi Arnold</author>
               <date>1897</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="medium"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T3"/>
         </textDesc>
      </profileDesc>
      <revisionDesc>
         <change when="2020-07-24"/>
         <change when="2020-12-28"/>
      </revisionDesc>
   </teiHeader>
  <text>
      <body>
			<div type="group">
            <head>
               ELSŐ KÖTET.
            </head>
            <p> </p>
            <div type="chapter">
               <head>
                  I. Regényhős kerestetik.
               </head>
               <p>Ugaros-Karádon? Ugyan micsoda gondolat? - mondják talán sokan, a kik már jártak
                  ott, vagy a kik nem is jártak ott.</p>
               <p>Regényhős Ugaros-Karádon? Képzelem, hogy fintorgatja orrocskáját a kis
                  patikárusné, a ki a fővárosból odaszakadt menyecske.</p>
               <p>Ha tőle kérdezzük, hát Ugaros-Karád nem egyéb csak unalmas, nyomoruságos
                  sárfészek, a hol lelketlen tengődés az élet, a hol az urak egész nap a kaszinóban
                  ülnek, pipáznak, kár­tyáznak, vagy ott ásitoznak a patika előtt agaraikkal.
                  Micsoda társaság ez! A fiatal emberek buták, a nők kiálhatatlanok, alacsony
                  pletyka, torkoskodás a mindennapi foglalatosságuk.</p>
               <p>Hát még ha a tiszteletes urat kérdezzük? Jaj! akkor meg Ugaros-Karád valóságos
                  Sodoma, Gomorha vagy még annál is rosszabb. Hiába prédikálja az ember a
                  kathedrából az isten igéjét; nem lehet megőrizni a fehér népet az urak miatt. Hogy
                  maradjon meg a jó erkölcsnek csak egy szikrája is, mikor még Petheő László
                  tekintetes úr is, a ki már a hatvanharmadik évébe jár, tarka kendőket osztogat a
                  paraszt lányoknak, menyecskéknek, sőt meg is csipkedi piros orczájokat.</p>
               <p>S ha a tiszteletesné szelid képe nem csititaná a buzgó egyházi férfiut, hát még
                  rettenetesebb dolgokat tudna mondani valami szobalányról, a kit a nagyságos
                  asszony elkergetett s a ki mégis itt ténfereg és olyan czifra, hogy majd
                  elrepül.</p>
               <p>- No instálom, ha már az örege is ilyen, hát még a fiatalja!</p>
               <p>De az úri rend azt mondja arra, hogy lárifári, a pap szenteskedik, mert fél a
                  feleségétől, meg aztán mivelhogy úgy hozza magával a mestersége is, a kis
                  patikárusnénak pedig az a baja, hogy az ura nem tudja ránczba szedni. Hiábavaló
                  pocsék beszéd az mind, hogy Ugaros-Karád ilyen meg olyan. Nincs Ugaros-Karádnál
                  külömb hely az egész vármegyében, de bátran elmondhatni, hogy az országban sem sok
                  van.</p>
               <p>Az idegen, a ki keresztül megy, nem lát ugyan csak omladozó uri házakat,
                  kidőlt-bedőlt kerí­téseket, kopár udvarokat, hol nincs egyéb mint dudva és szemét;
                  hanem a Buksyak és a többi osztályos atyafiság, a Kókayak, a Petheők, a Csabyak,
                  Tihanyiak még látják a régi dicsőséget. Ott fényeskedik az rögös utaikon.</p>
               <p>A vakolat szakadozik házaik faláról, az eső becsurog a rongyos tetőn, hanem az
                  igaz magyar vendégszeretet nem aludt még ki a nemesi kuriákon s olyan vacsorákat
                  tálalnak föl, hogy csak úgy roskadozik alatta az asztal. Hisz egyebe sem maradt
                  már a magyar úri embernek.</p>
               <p>No meg egy kis ferblire is jut még. Vidám beszélgetés közt elfelejtik a sok bajt.
                  Szidják a nagy adót, a trafikot, a magyar úr már igazán nem élhet meg a saját
                  hazájában. A vámosi takarékpénztár már megint komiszkodik az elmaradt kamatok
                  miatt. A szélvári zsidók meg nem adnak több előleget se búzára, se kukoriczára,
                  azzal állanak elő, hogy hiszen még a tava­lyit sem tetszett liferálni. Grósz Simon
                  a pénzét követeli. Minden felől csak baj, veszedelem, váltóóvás, exekuczió,
                  liczitáczió.</p>
               <p>Hanem busuljon a ló, elég nagy a feje. A Buksyak, a Petheők, a Kókayak meg a többi
                  atyafiság nem hagyják abba az uri kedvtöltéseiket a jebuzeusok miatt. A nagy
                  agárversenyen, melyre még a harmadik vármegyéből is eljön az uri rend, még most is
                  az ugaros-karádi agaraké az elsőség. Nagy lelkesedéssel emlegetik a Villám, a
                  Fecske, a Kontrás viselt dolgait. Magyarázzák, hogy futott ez, hogy ütötte el a
                  nyulat amaz.</p>
               <p>Azon aztán elvitatkoznak egész nap, egész este. Tihanyi Marczi dicsekszik a
                  Szellőjével, de letorkolják. A Csaby Elek Fecskéjét kell megnézni, az aztán teszi!
                  Az viszi el a billikomot az idén. De Tihanyi Marczi sem hagyja a magáét. Dezső is
                  közbevág: hát az ő Dámája? Aztán a másik, a harmadik. Egyik sem hagyja a magáét.
                  Összekapnak rajta. De sebaj, majd kibékül­nek.</p>
               <p>Lassanként fölmelegszenek a beszédben, az ivásban. A vénebbjei a régi jó időket
                  emlegetik, a mikor emberek, agarak, lovak, minden különb volt mint most. Azokat az
                  időket, mikor a Buksy-had arra fordította a vármegye szekerének a rudját, a merre
                  neki tetszett. Husz kocsival mentek be a restauráczióra s a szalóki és
                  szentgyörgyi nemesség úgy ment utánok, mint a csirke az anyja után. A kit az
                  ugaros-karádi urak nem akartak, nem lett az alispán, ha meg­pukkadt is az
                  erőködésben.</p>
               <p>Koczczintanak. Nem kell hagyni Ugaros-Karád becsületét. Az osztályos atyafiaknak
                  össze kell tartani. Szent a barátság.</p>
               <p>- Pista, Laczi, Pali, igyunk!</p>
               <p>Valahonnan oda vetődik a czigány is. A more megérzi a falu végéről, mikor vannak
                  mulató kedvükben az urak. Olyankor huzatják éjfélig, hajnalig is, mintha ujra övék
                  lenne széles a világ. A fiatalabb Buksy nemzedék hetykén, büszke
                  elbizakodottsággal tekint a jövőbe. Szolga­biró közülök kerül ki, de még
                  országgyülési képviselő is. Csak egyszer tántorították el a kerületét Kompolthyék,
                  azóta megint az öreg Buksy Gáspár a képviselő.</p>
               <p>- S ha én behunyom a szemeimet, rajtatok a sor, - hunyorgatja a szemeit Gáspár
                  bácsi, de bizony egy cseppet sem készül még igazán behunyni.</p>
               <p>Az ősi dicsőség megvilágítja a sok eladósodott, szorongó embernek a göröngyös
                  utat, melyen botorkálnak. A Buksyak, a Tihanyiak meg fogják mutatni, hogy még
                  élnek. A magyar nemes osztálynak el kell foglalni régi állását.</p>
               <p>Gáspár ur ősz szakállát lengeti. Ugy van, hej, csak az a nemzet szine-java.
                  Országvilág tudja, hogy ő demokrata volt teljes életében, hanem azért nem tagadja,
                  hogy a mi igazság, hát igazság.</p>
               <p>A Buksyak, a Kókayak, a Tihanyiak poharaikkal verik az asztalt, hogy teremtucscse
                  nem engedik az ősi földet. De az az ősi föld csak fogy, egyre fogy a lábaik alól.
                  A Buksy Imre negyedfélszáz holdas birtokát már megkaparitotta a kökényesi árendás,
                  Grósz Simon. A Kókay Józsa meg az Aba Géza részét pedig megvette a szatmári püspök
                  volt tiszttartója, Vermes. Hogy pusztulnának el rajta!</p>
               <p>De nem pusztulnak, még inkább gyarapodnak. Hanem pusztul ám a Buksy meg a Kókay
                  had. Egyik-másik már kivándorolt a nagyvilágba, elzüllött, ki itt, ki amott; de a
                  többi csak nem mozdul ki ősi fészkéből. Ha már semmije sincs, akkor is eltengődik,
                  úgy, a hogy a rokonság közt.</p>
               <p>Ott van Tinódy Zsiga. Már az apjának sem volt semmije, mégis csak megél. Aba Géza
                  is csak megél. Kókay Lenczi is megél, még hizó sertése is akad valahonnan. Nem jó
                  volna kutatni, hogy honnan, de bizonyos, hogy akad.</p>
               <p>Néha-néha egy-egy házasság is segít a megszorult uri embereken. Ha egy vagyonos
                  leány találkozik a vidéken, ki nem eresztik a körmeik közül. A gazdag Thuróczy
                  Olgára az egész atyafiság spekulál, valamennyi nőtlen fiatal ember
                  Ugaros-Karádon.</p>
               <p>- Választhatsz közülök, szentem, a ki jobban tetszik - biztatják az asszonyok az
                  árva leányt.</p>
               <p>Választhat közülök, a hány Buksy, Csaby, Tihanyi van, mind rendelkezésére áll.
                  Csodálatos, hogy mégsem választ.</p>
               <p>- Hiszen uri familia az valamennyi, galambom, - erősitik a nénik is, - a bácsik
                  is.</p>
               <p>Mit akar? Hisz a boldogult édes anyja is Buksy leány volt. Már csak ne tegye
                  rajtok azt a csufot, hogy nem talál az egész ugaros-karádi birtokosság közt egy
                  magának valót.</p>
               <p>A kis patikáriusné pisze orrocskáját fintorgatja. Bizony ő sem találna. Neveletlen
                  ripőkök, a zsiros karimáju kalapjaikkal, térdig zsiros csizmáikkal. Piha!</p>
               <p>A kis menyecske szörnyen indulatos, mióta a szénapadláson lelték az egyik Buksy
                  fiuval. Sejti, hogy a rágalom előtt nem szent a női becsület s kiteheti a lelkét a
                  tenyerére, még sem hiszik el neki, hogy csak a galambokat ment föl etetni. Oh!
                  ezek a durva lelkek, a kikkel ilyen szép, kedves asszonyka sem mehet semmire!</p>
               <p>Ösztönzi is szakadatlan a bamba, kövér férjét, hogy költözködjenek máshová. Ott a
                  füzes-harkányi gyógyszertár, az eladó volna. Vagy nem bánja akárhová, csak innen
                  el. Az ő idegei nem birják megszokni ezeket a paraszt szokásokat. Az ő finom
                  érzékenységét sérti itt minden. Ah! hol az ő világa? Az ő ideális világa, mely
                  után epedve szállnak sóhajai. El, el innen!</p>
               <p>Valami olyan helyre, a hol megértik őt. Itt hiába próbálja a Buksyakat, Kókayakat,
                  Tihanyia­kat. Kézről-kézre megy, de sovárgó szive nem talál kielégítést és mindig
                  más után vágyik.</p>
               <p>- Egy egész ezred se volna neki elég, - mondják az ugaros-karádi urak.</p>
               <p>Az élet durva prózája beárnyékolja a gyöngéd női sziv költői világát. Oh, ezek az
                  emberek! Ez a nyers, lelketlen, falusi nép!</p>
               <p>- Ne gyalázzon már mindig bennünket, rózsám, - kérlelik a birtokos urak.</p>
               <p>S ott ölelgetik a hátulsó szobában, mialatt elől a patikában a jámbor férj
                  karminativával traktálja a czimborákat.</p>
               <p>- Bomlik a világ, - sopánkodik a tiszteletes ur - és igazán nem lehetne
                  csodálkozni, ha egyszer az Uristen tüzes kénköves esőt találna lebocsátni...</p>
               <p>- Csitt, csitt, papom! - Az Uristen jobban tudja, hogy kell.</p>
               <p>És a tüzes kénköves eső csakugyan nem jön el; a nap tovább is nyájasan süt
                  Ugaros-Karádra s érleli a kalászokat. A vén uzsorás Háj Fülöpnek lesz mit
                  lefoglalni.</p>
               <p>- Ne bolondozzon hát, - könyörögnek az ugaros-karádi urak, egyik is, másik is, -
                  hisz tudhatja, hogy itt a gazdag Thuróczy Olga.</p>
               <p>Háj Fülöp semmit sem akar tudni. Tihanyi Dezső ur már két esztendeje, hogy mindig
                  biztatja a lakodalmával és még sem lesz belőle semmi. A fiatal Buksy Ábris ur is
                  beszélt, hogy igy meg úgy, pedig hát rá sem néz Olga kisasszony. Kellenek is Olga
                  kisasszonynak az ilyen apró uraságok!</p>
               <p>Nagy a fejcsóválás és sugdosás. A rokonság nem tudja mire vélni, hogy kit vár, mit
                  vár hát ez a büszke lány? Nem jó oly nagyon kevélykedni. Lám ott a Kompolthy Lenke
                  példája. Az sem tudta a nagy kevélységében, hogy mit csináljon, kicsinyelte az
                  ugaros karádi urakat, aztán férjhez ment az öcscsének a nevelőjéhez. Ugy veszi el
                  az isten a kevélynek eszét.</p>
               <p>A Buksyak, a Kókayak, Tihanyiak még most is prüszkölnek, ha rágondolnak. Hát még
                  az a szegény Aba Géza, a ki annak lett az áldozatja s most kopott kabátban,
                  szennyes ingben ott kullog a kártyázók háta mögött a kaszinóban.</p>
               <p>- Gyerekek, nem kell hagyni az Ugaros-Karád becsületét, - biztatja az ifjuságot a
                  kaszinó érdemes elnöke, Petheő László bátyánk.</p>
               <p>De az ifjuság akárhogy kapaszkodik, mindhiába. Tihanyi Dezső olyan négyes fogatot
                  válo­ga­tott össze, hogy egy herczegleányt is haza szállíthatna vele; de a
                  Thuróczy Olga szive hajlít­hatlan marad.</p>
               <p>A nénikék aggódva dugják össze fejeiket. Keresik, firtatják, hátha mégis talán
                  volna valaki, valami érdemetlen, elvetemedett, vakmerő idegen. De senkit sem
                  találnak, csak egy hóri­horgas, kopasz homloku embert, ki a Kókay Elemér
                  instruktora volt itt valamikor tiz vagy tizenkét év előtt s még most is néha-néha
                  vakáczió idején ellátogat a tiszteletes urhoz, aztán egymásután tiszteletét teszi
                  a leányos házaknál és szembetünő módon megzavarodik, mikor faggatni kezdik, hogy
                  kinek a kedvéért jött?</p>
               <p>No ez rettenetes szégyen volna az egész komposszesszorátuson. És az a szép vagyon,
                  mely talpra segíthetné egyik vagy másik tönkrejutásfelé haladó közbirtokos társat,
                  ilyen semmi­házinak jusson a markába?</p>
               <p>Nógatják Petheő Laczi bátyánkat, hogy lépjen föl erélyesen. Egy pár Buksy jogász
                  gyerek arról beszél, hogy lovagias elégtételt kellene venni. Föl kéne fricskázni
                  azt a bugrist, a ki professzor létére ide vakmerősködik tolakodni.</p>
               <p>De hát a dolog nem bizonyos és senki sem tud tisztába jönni vele. Tihanyi Dezső
                  azt mondja, hogy szamárság. És az egész Ugaros Karád hiába zsibong, forrong, nem
                  találják sehol az eszményi hőst, a kire a szép, büszke leány vár.</p>
               <p>Ő maga sem találja, csak keresi az üres levegőben, a könyvek lapjain, az álmok
                  világában. Keresi ott a hol semmi sincs, csak köd, pára, melyet egy lehellet
                  elfuj.</p>
               <p> </p>
            </div>
            <div type="chapter">
               <head>
                  II. Egy uri ember elköltözik, másik megérkezik.
               </head>
               <p>- Tetszett a mindenhatónak, hogy elszólítsa közülünk az ő hiv szolgáját,
                  tekintetes ugaros-karádi Kókay Ádám urat, - fohászkodott a tiszteletes ur, égre
                  emelve szemeit.</p>
               <p>Az egyháznak erős oszlopa, a hazának érdemekben megőszült fia, ennek a nemes
                  vármegyé­nek büszkesége, a közügyeknek lelkes bajnoka, nemzetségének disze dőlt
                  ki. A tiszteletes ur úgy kidicsérte, hogy kitünőbb embert már nem lehetett volna
                  találni tán az egész országban sem. S a ki nem ismerte Kókay Ádámot életében, soha
                  sem gondolta volna, hogy mennyi jeles tulajdonság egyesült ebben a csöndesen
                  borozgató és kártyázgató uri emberben, a kiről azt hitték, hogy olyan ostoba
                  szegény, mint a tök.</p>
               <p>De akárhogy volt is, nem tagadhatni, hogy jó becsületes ember volt az istenadta. A
                  koldus­asszonyok ott óbégatnak a kapuja előtt. A czigányok azt mondják, hogy már
                  olyan ur nem lesz több. A gazdasszony két nagy terhes szekeret rakatott meg azzal
                  a sok holmival, a mit a boldogult tekintetes ur még életében neki igért, vagy tán
                  nem is igért.</p>
               <p>- Lerakatod mindjárt, szedte-vette semmirevalója! - förmedt rá Petheő László
                  ur.</p>
               <p>De a boldogultnak örököse, a ki most érkezett meg, kezével intett, hogy csak hadd
                  vigye.</p>
               <p>Szelid, halványképü fiatal ember az, a Kókay Ádám testvéröcscsének a fia. Most
                  jött a fővá­rosból s még az apját gyászolja. Azt is most temették el nem régen, de
                  nem ilyen pompával, csak szegényesen, deszkakoporsóban, czimerek nélkül, fáklyák
                  nélkül s nem kisérte ki a temet­őbe rokonok és jó barátok serege, csak két vagy
                  három kopott kabátos kishivatalnok társa.</p>
               <p>A mint az ifju belépett a házba, hol nem volt gyermekkora óta s kiterítve látta
                  nagybátyját, ki hajdan annyiszor hintázta térdein, fiatal szive elszorult s könyek
                  gyültek szemeibe.</p>
               <p>- Ejnye Elemér öcsém, feddi Petheő László ur, illik az: férfinak sirni?</p>
               <p>De a fiatal ember nem tehet róla. Az a megmerevült sápadt arcz eszébe juttatja azt
                  a másik sápadt arczu holtat, az apát, a ki alig hat hónapja ép igy feküdt a
                  koporsóban, csakhogy temetésére nem jött el a rokonság, mert haragban vált meg az
                  ugaros-karádiaktól.</p>
               <p>Elemér még ma sem tudja, hogy miért keveredtek haragba atyja és Ádám bácsi; csak
                  azt tudja, hogy egyszer nagyon keményen összeszólalkoztak. Itt ebben a házban
                  történt, talán épen ebben a szobában, a hol most a halott fekszik. Sápadtan,
                  reszketve jöttek ki mindketten az udvarra, hol a gyermek a kutyákkal játszott. Nem
                  fogtak kezet, és azontul soha sem szóltak egymáshoz.</p>
               <p>A fiu csak sejtette, hogy valami pénzbeli dolog miatt történhetett, mert apja
                  bizony nem igen volt válogatós az ilyesmiben s már akkor a vagyonának a vége felé
                  járt.</p>
               <p>Lehetett valami más oka is. Hallott valamit a gyermek későbben, hogy Ádám bácsi
                  soha sem bocsátotta meg teljesen öcscsének, hogy elütötte kezéről a leányt, a ki
                  az ő menyasszonya lett volna.</p>
               <p>S talán boldogabb is lett volna. Elemér csak úgy emlékezett édes anyjára, mint egy
                  csöndes, szomoru, szép asszonyra, a ki nemsokára aztán meg is halt, mikor a
                  fővárosba költözködtek.</p>
               <p>Még akkor a gyermek keveset tudott arról, a mi velök történt. Egy ideig még uri
                  módban éltek. Aztán ez is, az is hiányzani kezdett. Szükebb lakásba szorultak, a
                  nevelőt elbocsátották, egy cseléd már elvégezte a házi dolgot, vendég nem igen
                  fordult meg az asztalnál, hanem a tönkrejutott földesúr dölyfe nem csökkent s
                  olyan szertelen követelő módon lépett föl, hogy nem merték elutasítani s bedugták
                  valami hivatalba, a hol mindenkit lenézett, tiszttársait, főnökét, s oly nagy
                  respektust szerzett magának, hogy az irodaszolga suttyomban mindig meg­nagyságos
                  urazta, a miért aztán nem egyszer forintos borravaló ütötte meg a markát.</p>
               <p>Mert Kókay Lajos szegényes kis hivatalában is ur maradt és urat akart nevelni
                  fiából is. Afféle urat, a milyenek százankint, ezrenkint bujnak ki homályos, szük
                  szobáikból s kicziczo­mázva, fényes kalapokban, mindig uj keztyűkkel és
                  nyakkendőkkel, melyeket az isten tudja, hol szereznek, ellepik az aszfaltot, a
                  báltermeket, korgó gyomorral hajhászva a jó partiekat.</p>
               <p>Jó sorsa, a véletlen, vagy édes anyja nevelése, vagy a családi büszkeség, mely
                  nála más alakban nyilatkozott, vagy akármi más megőrizte attól, hogy a
                  járdataposók léha számát szaporítsa. Legalább azt hitte, hogy valami másra
                  termett. Valami ugy vonta fölfelé. Hatalmas tettvágyat érzett néha-néha magában,
                  híres ember szeretett volna lenni, költő, parlamenti szónok, miniszter. Maga sem
                  tudta, hogy micsoda, csak valami. Előre törni, kiemelkedni a tömegből, valamit
                  tenni szeretett volna.</p>
               <p>De mindez csak oly homályosan lebegett lelkében s nyomban követte a csüggedés. Az
                  el­kényeztetett fiu szertelen vágyainak szárnyát törte az élet. Megdöbbenve látta
                  maga körül a szegénységet, mely minden törekvésének utját állja. Nem nőtt föl a
                  nehéz küzködés edző iskolájában. Atyja gőgje sokáig eltakarta előle a valóságot,
                  mint serdülő ifju, még mindig csalódásokban ringatózott, csak lassan jött tudatára
                  annak, hogy földhöz ragadt szegények s hogy atyjának csekély fizetésén kivül semmi
                  más segélyforrásuk.</p>
               <p>Megriadt a szegénységtől. Vajjon mi lesz belőle? Büszke érzékeny lelke már előre
                  remegett a megaláztatások hosszu sorától. Már egy kabát, mely nem oly finom, mint
                  másé, fájdalmat okozott neki s arczába kergette a vért.</p>
               <p>Mindegyre érzékenyebb és félénkebb lett. Elvonult az emberektől s üres
                  álmodozásokban keresett vigasztalást és örömet. Az ősök lomha vére, mely ereiben
                  csörgedezett, e finom gyöngéd álmodozót is ugy látszott csak oly semmittevő életre
                  szánja, mint otthon Ugaros-Karádon a többi nyers, dölyfös tagját ennek a nemes
                  nemzetségnek, kik egész életüket el­pi­páz­zák, agarászszák. Csak más körülmények,
                  más emberek közt fog lefolyni élete, a buza­földek, a rét és az istálló helyett
                  valami iroda négy fala közt, egy tintafoltos asztal mellett, a hová az alantas
                  hivatalnokok rengeteg seregével őt is odalánczolja a sors, mint a
                  gályarabokat.</p>
               <p>Mit remélhetett? Mit várhatott Elemér? Egy kis hivatalt, melyben eltengődhetik
                  mint atyja. A dölyfös ember nem tudott sem magának, sem fiának protekcziót
                  szerezni. S mikor az apa meghalt és az élet egész terhe nyakába szakadt az alig
                  huszonkét éves ifjunak, akkor egy­szerre oly bátortalanság s oly határtalan
                  szomoru elcsüggedés vett rajta erőt, hogy meg sem kisérlette, vajjon bírna-e
                  küzdeni a mostoha sors ellen. Megelégedett a mindennapi kenyérrel.</p>
               <p>Hanem lelke mélyében azért megőrizte ábrándjait, álmait, költői kedélyének
                  lelkesedését, mely a mindennapi kenyéren tul valami egyéb után vágyott.
                  Föl-föllobbant benne az a sovár­gás, melynek tárgyát maga sem ismerte. Szerelem?
                  Dicsőség? Gazdagság? Maga sem tudta. Talán ez is, az is, amaz is. Fölemelkedni
                  szeretett volna e sivár nyomoruságos élet korlátai közül. Álmodozásai közt néha
                  úgy rémlett neki, mintha egyszer csak eljönne az ő ideje is. Mintha a szerencse
                  egyszer csak feléje fordítaná mosolygó ábrázatát.</p>
               <p>És ime most gazdaggá lett. Boldog isten! hát nem álom ez? Hát csakugyan ő az, a
                  kit hizel­géssel, szeretettel vesz körül az egész gyászoló gyülekezet. Az
                  urambátyámok, a néném­asszonyok csókokat czuppantanak arczára. A leányok
                  napernyőik mögül kacsingatnak reá. Nyolczszáz hold megér egy kis fáradságot.
                  Gyöngéd kezek szorongatják a fiatal ember kezét és résztvevő pillantások
                  igyekeznek belövellni egészen szive közepéig.</p>
               <p>Nyolczszáz hold szép jószág ebben a szük világban, mikor a Buksyak, a Kókayak, a
                  Tihanyiak, mind a sok hires nevezetes nemzetség úgy száll lefelé, hogy maholnap
                  egy szép selyemruhára való se telik.</p>
               <p>A gondos anyák előre ellátják utasítással leányaikat.</p>
               <p>- Most, most Vilma, - tuszkol előre egy pirospozsgás barna leányt Buksy
                  Gidáné.</p>
               <p>S a villogó fekete szemü leány erősebben kezdi, mint a többi. Gömbölyü karjaival
                  átöleli a fiatal ember nyakát s mire az észreveszi, már a csók is ott ég
                  ajkán.</p>
               <p>- Jaj a szemtelen! Ki kéne kaparni a szemét, - suttogja Tihanyi Ábrisné, a kinek
                  mindjárt fölcseperedik már a negyedik eladó leánya is.</p>
               <p>A közben Buksy Gidáné is közelebb jön és segit a megzavarodott fiatal emberen.</p>
               <p>- Hát nem ismered meg Vilmát? Tudod, a ki mindig a te párod volt, mikor odalent
                  játsztatok a nagy kertben.</p>
               <p>Elemér nem emlékszik rá, de nagyon sokra nem emlékszik, a mire most vissza
                  emlékeztetik a gondos szülék és gyöngéd leánykák! Zürzavaros fejében összefoly
                  minden gondolat és úgy ellágyul szive, hogy csak dadog, maga sem tudja mit.</p>
               <p>- Olyan bamba lesz, mint a nagybátyja volt - véli a vén ravasz róka, a képviselő
                  ur, Buksy Gáspár.</p>
               <p>Buksy Gidáné a szemeivel integet Vilmának, hogy nem kell még elereszteni azt a
                  fiut. És Vilma, a milyen neki keseredett volt, hogy már hat év óta hiába járják a
                  bálokat, hát nem is eresztené s úgy lefogná ott mindjárt a gömbölyü karjaival,
                  hogy nem szabadulhatna; de a pap már rákezdte a halotti prédikácziót s a többi
                  rokonság minden oldalról előre tolakodik.</p>
               <p>Bent a házban az öreg urak türelmetlenkednek. Ejnye, de sokáig beszél az a pap!
                  Rég ismert adomákat mondanak el egymásnak. Buksy Gáspár képviselő ur a legujabb
                  politikai helyzetet magyarázza. Aztán szóba kerül a Szellő, a Fecske. Csaby Elek a
                  Sajó Bandi fajtájából kap két agárkölyköt a jövő héten. Az aratásra is ráfordul a
                  beszéd. Összesül a szem, ha még tovább tart ez a rekkenő hőség. Ide bent is majd
                  megful az ember.</p>
               <p>Az a pap pedig még most sem végezte be a prédikáczióját, hogy az isten akárhová
                  tegye!</p>
               <p>A másik szobában a fiatalok tréfálnak a kis patikáriusnéval, a ki segit
                  gyászfátyolt kötözni a kalapjaikra. A többi hölgyek úgy tesznek, mintha észre sem
                  vennék a kaczér kis menyecskét. Mintha a világon sem volna. Kikerülik, hogy vele
                  szóba álljanak. De a fiatal emberek, no meg a vének is, bezzeg azok nem kerülik
                  ki. Mind ott lábatlankodik körülte.</p>
               <p>- No, ne nyulkáljon hozzám, mert mindjárt belészurom ezt a gombostűt, - fenyegeti
                  a kis menyecske az egyik fiatal urat.</p>
               <p>- Én, nagysád? - mentegetőzik a megszólitott.</p>
               <p>- Ha nem maga, hát valamelyik másik. Mind egyforma haszontalan népség.</p>
               <p>Istenem! mit csináljon az ilyen szegény fiatal asszonyka, mikor ennyi haszontalan
                  léhütő közt nincs egy sziv, a milyet ő keres, hiába próbálgatja őket sorba?</p>
               <p>A Buksy had sivalkodik:</p>
               <p>- Ne szurkáljon hát nagysád azzal a tüvel.</p>
               <p>De a kis menyecske irgalom nélkül szurkál, nevetve, fénylő fehér fogait
                  villogtatva. Épen olyan kedvében van. És ha kés volna a kezében, azt talán még
                  nagyobb gyönyörüség volna beleszurkálni ezekbe az emberekbe.</p>
               <p>Oh, milyen világ ez! Hát itt kell neki elhervadni, mint a virágnak, melyet idegen
                  földbe ültettek? S hosszu selyempillái alól oly ábrándos tekintetet vet jobbra,
                  balra.</p>
               <p>Jámbor férje azalatt áhitatosan hallgatja odakint a pap prédikáczióját, a ki
                  perczről-perczre jobban belemelegedik a beszédbe. Most a hatalmas tölgyről beszél,
                  melyet ledöntött a vihar, aztán sugár fenyőfa lesz belőle, melyet kivágott a halál
                  fejszéje.</p>
               <p>A férfiak helyeslőleg bólintgatják fejeiket, a nők szemeiket törülgetik
                  zsebkendőikkel.</p>
               <p>- Most tessék hallgatni, - sugja a tiszteletesné a körülte ülőknek.</p>
               <p>Ő már tudja, hogy mikor jön a felhőtlen égből a villám, mely lesujtja az élet
                  tengerén evező hajó legerősebb árboczát.</p>
               <p>És ime most árbocz nélkül lebeg a hullámokon a hajó, az árván maradt család, -
                  folytatja a tiszteletes ur.</p>
               <p>Csak akkor veszi észre, hogy hiszen a boldogultnak, mint afféle nőtlen
                  agglegénynek, nem igen beszélhetni az árván maradt családjáról s a mint most
                  meglátja a Buksy Gáspár ur mosolygó arczát a pitvarajtóban, egészen megzavarodik a
                  szegény tiszteletes és sehogy sem talál egy mentő gondolatot, melyre ugorhatna az
                  árbocz nélkül lebegő hajóról.</p>
               <p>Erősen törülgeti nagy vörös zsebkendőjével izzadó fényes homlokát s szorongva
                  tekintget körül, mintha segítségére siethetne valaki. De csak megütközött arczokat
                  lát, melyek még jobban elbátortalanítják. Érzi, hogy mindjárt belesül.</p>
               <p>A tiszteletesné dorgáló pillantása végkép összezavarja a szorongó egyházi férfiut.
                  Sejti, hogy lesz mit hallgatnia otthon s azon töprenkedik, mikép hárítsa el
                  magáról a gyanut, hogy nem nézegetett a kis patikáriusnéra s nem a miatt sült
                  bele.</p>
               <p>Pedig tiszta lelkiismerettel meg merne esküdni rá, hogy nem a miatt. De az asszony
                  nem hiszi el neki. S a szegény elkeseredett tiszteletes ur már azt sem tudja, hogy
                  mit beszél, csak beszél.</p>
               <p>Buksy Gáspár ur fent az oszlopsoros tornáczon mosolyogva hunyorgatja szemeit;
                  hanem Vermesné, a jámbor lélek egész áhitattal hallgatja.</p>
               <p>- Meg kellene aranyozni a száját, lelkem, - magasztalja a mellette álló
                  tiszteletesnének.</p>
               <p>Elemér kábultan áll ott. A tiszteletes mély, rezgő basszus hangja csak
                  érthetetlen, tompán kong füleiben, mint a harangok zugása. Gondolatai szanaszét
                  kalandoznak. Mintha meg-meg­lebbenne valami tündérfátyol, mely mögött fényes jövő
                  képei tünedeznek föl. Aztán megriad­va, borzongva, önmagát vádolva tapadnak szemei
                  a koporsóra, melyen keresztül mintha látná a holtnak szemrehányó arczát, a mocskos
                  szürke szakállal, a nagy, erős test begyömöszölve egy ócska fakószinüvé vált
                  fekete attilába.</p>
               <p>Ha körülnéztek volna, persze hogy megismerhették volna az öreg urnak uj fekete
                  kabátját is, melyet tavaly csináltatott, csakhogy a Kesze takács testén, a ki ott
                  parádézott benne mindjárt az urak háta mögött s két hónap mulva abban fogja
                  tartani az esküvőjét is a megboldogult tekintetes ur hű gazdasszonyával.</p>
               <p>De hiszen istenem uram! az öreg tekintetes urnak már ugy sem kell. Sem a kabát,
                  sem a nyolczszáz hold, a mi Elemérre szállt. Az élők használják az életet, a
                  holtak pihenjenek.</p>
               <p> </p>
            </div>
            <div type="chapter">
               <head>
                  III. Tihanyi Dezső vetélytársat lát.
               </head>
               <p>A tiszteletes ur eközben bevégezte hosszu beszédét s vörös zsebkendőjével
                  megtörülte izzadt homlokát. A vámosi diákok rákezdték az éneket. A gyászmenet
                  megindult.</p>
               <p>Mindenki mozog. Mindenfelől ujra ölelgetik Elemért, kezét szorongatják,
                  vigasztalják. Egy hórihorgas, kopasz homloku ember, a kit hátratolnak könyökeikkel
                  az urak, nyájasan hajto­gatja magát.</p>
               <p>Elemér megismerte a régi nevelőjét.</p>
               <p>- Molnár ur!</p>
               <p>Az érdemes tanférfi is nyujtogatja kezét, de nem érik el egymást. Hiába keres
                  valahol rést, a hol előbbre furakodhatnék, az urak nem eresztik s megint hátrább
                  tolják.</p>
               <p>Disznóság, hogy ettől az embertől már nem lehet megszabadulni. Mit keres itt
                  megint? Mert hogy csak a temetés végett jött volna, azzal tegye bolonddá a
                  nagyapját.</p>
               <p>A Kompolthy Lenke története óta, a ki férjhez ment a nevelőhöz, nagy félelmet okoz
                  Ugaros-Karádon ennek a professzornak makacs látogatása. Már megint?</p>
               <p>A Buksy fiuk gyanakodó pillantásokkal kisérik minden mozdulatát. Ugy veszik észre,
                  mintha nagyon sokat pislogna a nők felé. Figyelmeztetik Tihanyi Dezsőt:</p>
               <p>- Láttad?</p>
               <p>De Tihanyi Dezső bosszusan rázza le őket nyakáról. Hagyjanak neki békét az ilyen
                  ostobasá­gokkal. Egészen más az, a ki az ő gyanakodását felköltötte. Az a
                  fehérképü mamlasz a gyász­ruhában, az a Budapestről idekerült tollrágó.</p>
               <p>Valami homályos ösztön megrezegteti a Tihanyi Dezső kevély szivét. Hát ez lenne az
                  ő vetélytársa? Ez a legényke, a ki olyan puhának látszik mint a vajas kifli? Ha
                  megroppantja az ember, hát szétmállik az ujja alatt.</p>
               <p>Mit lát rajta Thuróczy Olga, hogy oly nagyon nézi? Vagy reá is elragadt valami
                  abból a nagy sürgés-forgásból, a mit a leányok, asszonyok mivelnek Elemér körül?
                  Hogy kapkodnak rajta! Persze a nyolczszáz hold derék falat. Hogy acsarkodnak, hogy
                  törik magukat, hogy igyekez­nek kiragadni egyik a másik kezéből!</p>
               <p>De Thuróczy Olgának nem szerencse az a nyolczszáz hold. Minek neki a vagyon? Nem
                  elég gazdag ő ugy is?</p>
               <p>Csak egyszer már tudná Tihanyi Dezső, hogy áll a szénája. Mert ez keserves
                  állapot, ez az örökös bizonytalanság, ez a folytonos félelem, hogy egyszer csak
                  valaki elejébe vág.</p>
               <p>Már néha ajkán lebegett a szó, hogy világosan beszél Olgával: vagy, vagy. De
                  mindig vissza­riadt a döntő szótól. Még nincs itt az ideje. Még várni kell. De
                  meddig? Édes istenem! meddig?</p>
               <p>Igazán nem tudja mit gondoljon erről a leányról. Ez a jéghideg büszkeség elijeszti
                  az embert. Kőből van az a leány? Márványból? Már százszor is föltette magában
                  Tihanyi Dezső, hogy abbahagyja az egészet, de hol keressen megint ilyen gazdag
                  partit? Az egész vármegyében sincs. A gentry napról-napra jobban pusztul, három
                  vármegyét is bejárhatni, mig egy gazdag eladó leányt talál az ember. Ilyen árva
                  leányt, a kivel mindjárt megkapja a vagyont.</p>
               <p>Nem, nem ereszti ki oly könnyen körmei közül ezt, a melyikhez már jogot tart.
                  Három esztendeje, hogy utána jár s mindenfelé úgy beszélnek már Olgáról, mint
                  menyasszonyáról. Nem is lábatlankodik Olga körül senki, van annyi gavallérság az
                  összes fiatalságban, hogy nem akar senki az utjába vágni Tihanyi Dezsőnek.</p>
               <p>Ne is vágjon. És ez a tejfelképü legényke vigyázzon magára. Ni, most oda hajlik
                  Olgához. Szól valamit.</p>
               <p>- Szeretném tudni, hogy mi mondani valója van?</p>
               <p>Tihanyi Dezső a fogait csikorgatja s két könyökével tolja félre az utban állókat,
                  hogy előbbre juthasson.</p>
               <p>A vámosi diákok torkuk szakadtából énekelnek. Négy markos uri ember épen akkor
                  emelte föl a koporsót. A gazdasszony ujra rákezdi a jajveszéklést:</p>
               <p>- Óh drága jó tekintetes uram!</p>
               <p>A nők fölülnek a kocsikba. A Tihanyi Dezső négyes fogata is előáll. Gyönyörüség rá
                  nézni, olyan négy ló. S nem egy leánynak dagad a szive, a ki szeretne arra a
                  kocsira ülni. Dezső kezét nyujtja, hogy fölsegitse Olgát meg Petheő Lászlónét; de
                  a negédes leány visszautasítja s inkább a Petheőék ócska nagy batárjába ül,
                  melylyel lassan czammog odább két lusta elhizott dög.</p>
               <p>Tihanyi Dezső keserü mosolyra görbíti szája szélét.</p>
               <p>S amint körülnéz, épen a két Vermes leány akad keze ügyébe, az a két csinos,
                  gömbölyü leány, a kik szerényen hátra huzódnak, mert nem tartoznak az osztályos
                  atyafisághoz s az apjok csak tiszttartó volt a szatmári püspöknél. Afféle bugris
                  népség, a kiket lenéznek a szüle­tett urak.</p>
               <p>Hanem most csak azért is szóba áll velök Tihanyi Dezső. Derékon kapja őket s
                  fölrakja a kocsijába.</p>
               <p>- De vigyázzon reájuk, - inti az édesanyjok.</p>
               <p>Tihanyi Dezső már ekkor fölugrott a bakra s kezébe vette a gyeplőt. A pompás lovak
                  söré­nyeiket rázzák s nyalkán hajtják meg fejeiket. A két fiatal leány egészen
                  kipirul az örömtől és büszkeségtől, hogy a Tihanyi Dezső kocsiján mehetnek, az
                  ugaros-karádi legelső gavallér kocsiján.</p>
               <p>A kis patikáriusnét, a kitől mindenki huzódik, Vermesné ülteti maga mellé. A jó
                  asszonyság nem bir betelni a Tihanyi Dezső dicséretével. Aztán rákerül a sor a
                  többire: milyen derék uri emberek mind. Milyen kár volt azért a boldogult Kókay
                  Ádámért! De hát ilyen a halál, lelkem, nem kiméli a legelőkelőbb uri familiát
                  sem.</p>
               <p>A szép kis menyecske nem felel, csak piczi piros ajkait harapdálja. Mit bánja ő e
                  hitvány falusi lelkeket, a kiket szeretne lábacskáival letaposni a sárba, a
                  dölyfös parasztokat.</p>
               <p>S csodálatos gondolatok keringnek kis fejecskéjében. Ha egyszer akadna egy ember,
                  a ki nem­csak úgy, hanem amugy is szerelmes lenne belé, a ki nagyon gazdag volna,
                  báró volna, gróf volna és elválasztaná ettől a mostani pomádékeverő urától,
                  méltóságos asszonynyá lenne.</p>
               <p>Egy sóhaj lebben el ajkán s fölemeli ábrándos tekintetét. Óh, ha az valaha igazán
                  meg­tör­ténnék!</p>
               <p>Az urak gyalog követik a koporsót. Elől mint két zászló a két hosszu ősz szakáll:
                  a Buksy Gáspár képviselő uré s a Petheő László bátyánké. Utánok a többi
                  közbirtokosság, aztán a mesteremberek, Kesze Jancsi a részeges takács, nemes
                  Szentirmay Pál a csizmadia, Klapacsek az asztalos, az ugaros-karádi polgárság,
                  parasztság. Mind megadják a tisztességet a boldogultnak.</p>
               <p>A temető kapujánál leszállnak a nők a kocsikról. Buksy Gidáné megint módját
                  találja, hogy Vilmájával ő jusson legközelebb Elemérhez. De a többi sem rest a
                  rokoni szeretet mutoga­tá­sában. A Tihanyi Ábris négy leánya olyan epedő szemeket
                  vet az érdekes fiatal emberre, hogy kőből kell lenni annak a szivnek, a mely még
                  erre sem mozdul meg.</p>
               <p>De a rokoni szeretetnek ez a pazar bősége mind hiába van. Annak a fiunak elborult
                  szemei nem látják sem a nyájas pillantásokat, sem a piruló arczokat, sem a
                  hullámzó kebleket, nem látják a gömbölyded vállakat, a karcsu derekakat. Nem
                  látnak semmit abból a sok szépségből, a mi most itt ki van állítva vásárra. Csak a
                  koporsót látják, melyet leeresztenek a sirba s melybe le van zárva az a jóságos
                  arczu, kevésszavu csöndes ember, a ki most még csöndesebb lett.</p>
               <p>Mindenki törülgeti a szemeit. Egy perczig igaz, mély meghatottság szállja meg e
                  léha embere­ket, e hiu nőket mind. Érzik, hogy a rokonság köteléke összefüzi
                  valamennyiöket. Mind­nyájok vesztesége, mikor egy kidől közülök.</p>
               <p>- Szent az atyafiság, Elemér öcsém, - mormogja Buksy Gábor ur.</p>
               <p>Aztán a Kókay- meg a Buksy-család régi dicsőségét emlegetik. Megemlékeznek a
                  familia minden hires tagjáról, a ki ott pihen a temetőben. No de Ádám sem utolsó
                  volt. Dicsérik a boldogultat. Milyen tarokkista volt! Adomákat beszélnek róla.
                  Egyik is, másik is előhoz vala­mi történetecskét, a mi a flegmatikus öreg urral
                  megesett.</p>
               <p>Kérdezősködnek az agarairól. A Didó messze földön ritkítja párját. Kár, hogy az
                  őszszel megsértette a lábát. Azt nem heveri ki soha egészen. Csaby Elek
                  magasztalja a Kontrást.</p>
               <p>- Azt tőlem cserélte az öreg.</p>
               <p>Azután áttérnek az Elemér apjára. Az volt csak fáin ember. Az már tudott élni, nem
                  úgy, mint szegény Ádám, bezzeg az nem huzódott a házába, mint a csigabiga. De
                  bolondultak is ám utána a lányok. Nem csoda, hogy a legszebb leány a megyében,
                  Kelemen Lóri is inkább őt választotta mint a bátyját.</p>
               <p>Petheő László ur a szemeivel integet a fecsegőknek, de már késő. A multnak egy
                  sötét árnyéka oda vetődött a fiatal ember lelkébe; azon tusakodik most egész uton,
                  mig haza érnek.</p>
               <p>De nem hagyják magában komor gondolataival. Az egész rokonság meg a birtokosok a
                  szomszédságból mind haza kisérik.</p>
               <p>- Egy kis ferblit, fiuk, - indítványozza vigasztalásul Buksy Gáspár ur.</p>
               <p>Körül ülik az asztalokat s dévaj tréfa, mulatság üt tanyát ott, hol imént a halott
                  feküdt, ki­terítve, zordonan.</p>
               <p>Az asszonyok hatalmukba kerítik a konyhát, kamarát és olyan sütést, főzést visznek
                  véghez, mintha lakadalomra készülnének. A gazdasszony morogva kaparja ki a zsiros
                  bődön fenekét s a lelkét is kiteszi a tenyerére, még sem hiszik el neki, hogy
                  nincs több. Addig kutatnak, mig két tele bödönt nem találnak valami sarokban a
                  limlom közt, rongyos zsákokkal meg ócska vassal betakarva.</p>
               <p>- Hát ez mi?</p>
               <p>A gazdasszony ég felé emeli kezeit és keservesen sopánkodik:</p>
               <p>- Szegény boldogult tekintetes ur, még a más világon sem lehet nyugodalma!</p>
               <p>Odabent azalatt buzgón járja a ferbli, a tarokk, a preferánsz. Az asztalok döczögő
                  lábai alá papiros darabkákat dugdosnak. Nincs elég gyertyatartó s a fiatalság, a
                  melyik a kék szobában ütött tanyát, krumpliból csinált egyet magának, a miből nagy
                  nevetség lesz. A Buksy fiuk élczelnek, a leányok vihognak. Mit ismeri még a
                  fiatalság a halált!</p>
               <p>A zaj elől beljebb huzódik Elemér. De nem hagyják sokáig ott, fölkeresik, vissza
                  viszik, Buksy Gáspár ur bölcs tanácsokat osztogat unokaöcscsének. Csaby Elek két
                  szürke lovát kinálja.</p>
               <p>- Mert remélem, hogy most már itt maradsz köztünk.</p>
               <p>- Persze, hogy itt marad, - erősíti Buksy Gáspár képviselő ur. - Nagykorusitni
                  fogjuk, aztán megházasítjuk.</p>
               <p>Buksy Gáspár ur mindent magára vállal. Menyasszonyról is gondolkodik.</p>
               <p>Tihanyi Dezső fölüti fejét s oda kezd hallgatni. Mit károg a vén varju? De semmi
                  gyanusat nem hall. Nyilván még nincs Buksy Gáspár urnak semmi kiszemeltje, mert
                  csak úgy beszél, hogy erre is, arra is egyformán érthetni, a mi bölcs beszéd egy
                  okos képviselőtől, kinek szüksége lehet minden leányos apa szavazatára a jövő
                  választáskor.</p>
               <p>Buksy Gáspár urnak arany szive van, a hová az egész rokonság befér.</p>
               <p>- Támogatni fogunk, öcsém, - biztatja Elemért.</p>
               <p>Mindnyájan támogatják. Kókay Marczinak épen egy eladó sandlauferja van, az jó lesz
                  Elemér­nek. A hány pókoslábu ló van, azt mind rá akarják kötni Elemérre. Tihanyi
                  Ábris neki szánta a leányait.</p>
               <p>- Odaadom, öcsém, akár mind a négyet, ha tetszik.</p>
               <p>A szolyvai vizes vinkó kitágitja a sziveket. Csengenek a poharak, a
                  koczintgatásnak se vége, se hossza. Tinódy Zsiga valami kuczkóból nyöszörög:</p>
               <p>- Velem is pajtikám, velem is, azért, hogy oly szegény rokon vagyok.</p>
               <p>Elemérnek koczintani kell vele is. Össze kell csókolózni vele is.</p>
               <p>A szivek mindegyre jobban kitágulnak, mindegyre melegebben dobognak. Régi
                  ellenségek ujra összebarátkoznak. Ma mindnyájan érzik, hogy testvérek, osztályos
                  atyafiak. Az ugaros-karádi komposszesszorátusnak egyet kell érteni, össze kell
                  tartani. Miért haragudnának még tovább azért, hogy talán az egyik véletlenül
                  elszerette a másiknak a feleségét, vagy elnyerte a ferblin a pénzét? Az áradat az
                  egész gentryt fenyegeti, közös erővel kell elibe állni. A Grósz Simonok, a Háj
                  Fülöpök, a Vermesek elragadozzák az ősi birtokot. Talpra magyarok!</p>
               <p>Petheő László bátyánk hosszu ősz szakálát simogatja, Buksy Gáspár képviselő ur is
                  ugyanazt cselekszi. A két jeles férfiu érzi, hogy nekik kell elől járniok a
                  példaadásban, az ősi törzsökös nemzetségek mind utánok mennek. S abban a
                  kézszorításban, a mint ünnepélyesen megfogják egymás kezét, benne van a jövő
                  záloga, hogy a legközelebbi képviselőválasztáskor Petheő László bátyánk ismét
                  kirukkol Ugaros-Karád becsületéért s nem fog sajnálni egy rongyos ezres bankót
                  vagy kettőt sem, ha épen kell, a Gáspár ur megválasztása végett.</p>
               <p>Lassankint egészen elfelejtik Elemért s észre sem veszik, hogy ismét eltávozott.
                  Minden figyelem a kártyaasztalokra fordul, a hol a tudomány és a tapasztalás
                  aratja a diadalait. A vén Buksy Gáspár besöpri mindnyájok pénzét.</p>
               <p>Tihanyi Dezső kegyetlenül káromkodik. Ma nincs szerencséje semmihez. A kártya ép
                  oly csalfa mint a nők. Három éve, hogy arra a gazdag parthiera vár, lót-fut Olga
                  után mint a kis kutya, türi szeszélyeit s ma csak ott áll, a hol három év előtt
                  állt. Ma sem tudja: hányadán van.</p>
               <p>Lecsapja a kártyát az asztalra s egy sarokba ül, ott hajtogatja komoran, szótlan
                  egymás után a boros poharat.</p>
               <p>- Elég lesz már - inti egy pár öreg ur.</p>
               <p>De csak iszik, annál többet iszik. Dühös gondolatok feszitik agyát. A dus
                  zsákmányt nem akarja kibocsátni körmei közül. Aztán ismét más gondolatok
                  kerekednek felül. Minek fusson ő olyan szekér után, mely nem akarja fölvenni? Van
                  még leány, a ki két kézzel is kapna rajta. Ott vannak a Vermes lányok, csak egy
                  szavába kerül, hát megkaphatja akármelyiket a kettő közül.</p>
               <p>Igaz, hogy az is kirántaná a bajból, kifizethetné vele adósságait. De a Vermes
                  leányokat mégsem veheti el. Micsoda család, micsoda származás? Egy nagybátyjok
                  szürszabó, a másik ki tudja mi. Az egész megye fiatalsága kinevetné, hogy lám
                  hiába kapaszkodott Thuróczy Olga után.</p>
               <p>Nem, nem fog meghátrálni, nem mond le Olgáról. Föllázad benne a büszkeség, a dacz,
                  talán egyéb is. Eh, mit tudja ő!</p>
               <p>Aztán miért ijedne meg? Hisz nem történt semmi, csak ő képzelődik. Ez a bamba
                  fiatal ember, a ki alig mer szólni a leányokhoz, nem lehet veszedelmes vetélytárs.
                  Hisz most is szökik előlük.</p>
               <p>És mégis ki tudja? Vajjon így szöknék-e, ha itt volna a többi közt Olga? Vajjon
                  nem azért szökik-e, mert épen az az egy nincs itt? Hisz Tihanyi Dezső sem adna a
                  többiért összevéve egy pipa dohányt.</p>
               <p>Az erek kidagadnak homlokán, szemei szikráznak. Jaj annak, a ki utjában áll!</p>
               <p> </p>
            </div>
            <div type="chapter">
               <head>
                  IV. Éjjeli séta.
               </head>
               <p>Még hallja Elemér a zajt a ház tulsó végében. »Vizi«, »blind«, »besszer«,
                  »rebesszer«. A fiatal ember úgy érzi, mintha nem maradhatna tovább e házban;
                  mintha az a zaj üldözné, kergetné innen. Mintha egyszerre idegenné vált volna ez a
                  zsibongó sokaság. Nem érti beszé­düket. Visszariad mind attól, a mit hall, a mit
                  lát. Idegen világ ez neki.</p>
               <p>Valami tompa, fájdalmas érzés nehezedik lelkére. Agya elhomályosul. A lelki
                  rázkódások, az utazás fáradsága, az elmult éj álmatlansága, meg talán az a sok bor
                  is, a mit beleerőltettek, úgy összezavarták a fejét, hogy nem tud teljesen
                  tisztába jönni gondolataival. Füleiben még mindig zakatol a vasut dübörgése,
                  közbevegyül a diákok temetési éneke, a kártyázók kiabá­lása, a leányok nevetése.
                  És mindez oly zürzavar, mely eltompítja agyát s kinosan szorítja össze torkát,
                  szivét.</p>
               <p>A szoba levegője is oly rekedt, oly dohos. Talán hónapok óta sem szellőztették.
                  Elemér nem birja kiállni tovább. Azt hiszi, hogy megfulad. Ki kell innen mennie
                  friss levegőre.</p>
               <p>A holdvilág bekacsintgat az ablakon, mintha hivogatná. Rezgő fénye megezüstözi a
                  nedves, mocskos falakat s künn az elhagyott kert lombjait. A sürüségből egy
                  fülemile éneke hallat­szik.</p>
               <p>A fiatal ember kinyitja az alacsony ablakot s keresztül ugrik rajta. Alig tudja,
                  hogy mit cselekszik, csak akkor veszi észre, mikor már künn van a szabadban. Feje
                  fölött a csillagos ég, körülte az ákáczvirágok illatával telt levegő? Nem is
                  látja, hogy térdig gázol a dudva közt; a csalán és a vad kender elborított
                  mindent, a hol hajdan az ő gyermekkorában virágok pom­páztak.</p>
               <p>De Elemér szemei előtt úgy tünik föl minden, mint a hogy hajdan állt. Mintha
                  láthatatlan tündérek egy pillanatra átvarázsolták volna itt ezt az egészet.</p>
               <p>Rózsák nyilnak mindenfelé, sürün elborítja a földet a verbéna apró piros virága,
                  ott árvácskák tünnek elő egy csoportban, melyek oly nyájasan kandikálnak, mintha
                  szép leányszemek volnának, amodább bujanövésü mályvák, kövér szegfük, fuxiák,
                  lenyuló nehéz virágaikkal, kényes tulipánok, fehér liliomok, melyeket oly
                  áhitatosan nézett a gyermek, maga sem tudta miért.</p>
               <p>De csak egy pillanatig tart a varázslat. A virágok ujra eltüntek, a gaz benőtte az
                  utakat. Amodább föl vannak kapálva a virágágyak s krumplival beültetve; itt egy
                  keskeny darabon sovány hagymaszárak tengődnek. Mindenütt sivár elhagyatottság.</p>
               <p>Csak az ákáczok hatalmasodtak el s benőtték a kert nagy részét. Cserebogarak
                  zümmögnek fehér virágaik körül. Egyik-másik röptében Elemér kalapjához csapódik.
                  Szárnyacskáik meglebbentik a mult idők emlékét, mely fölelevenül. Édes anyja
                  szelid arczczal mosolyog a gyermekre: hová teszik már azt a sok cserebogarat?
                  Hemzsegnek a leborított pohár alatt s kapasz­kodnak egymás fölébe, ép úgy, mint az
                  emberek az életben.</p>
               <p>- Látod fiam, ilyen az élet, - bólingat nagy fejével Ádám bácsi.</p>
               <p>Ilyen az élet. Kapaszkodunk föl a tömegből s tapossuk le egymást. De az öreg Kókay
                  Ádám csak a bölcs mondásokhoz értett, nagyon gyámoltalannak bizonyult szegény az
                  életben. Ő ugyan nem taposott le senkit, csak ő rajta tapostak, még azok is, a
                  kiket szeretett.</p>
               <p>Az ifjunak szive elfacsarodik. Eszébe jut, hogy talán az ő atyja is.</p>
               <p>Mert a mint most visszagondol gyermekkorára, eszébe jut egy és más dolog: édes
                  anyja szomorusága, Ádám bácsi hódoló tisztelete, aztán az az összeszólalkozás a
                  testvérek közt. A fiu sejti, hogy atyja visszaélt Ádám bácsi jószivüségével s mély
                  szomoruság fogja el fiatal szivét.</p>
               <p>E közben a nélkül, hogy észrevenné, eljutott a kert szélére. Gyermekkorában itt
                  mély árok volt posványos vizzel s tele kuruttyoló békákkal. Most az árok beomlott
                  s könnyen át lehet sétálni a szomszéd kertbe. Széles, veteményes táblák
                  következtek gyümölcsfákkal és ribiszke­bokrokkal az utak szélein. Minden egyenes
                  sorban zsinór szerint ültetve. Meg lehet ismerni Petheő Lászlóék kertjét.</p>
               <p>A vén kastély fedele olyan volt, mint egy sakktábla, az ócska zsindely tele
                  tarkázva ujakkal, a falak tisztára meszelve, minden oly szabályos és
                  kicsinositott, mint Petheő Lászlóné maga. Ódonság uj ruhában. Az utak behintve
                  friss homokkal, mint ő nagysága arcza rizsporral.</p>
               <p>A fiatal ember kóválygó gondolatai megint tovább szállnak. A szép, sugár, magas,
                  büszke arczu leányra gondol, a kit Petheőnével látott a temetésen. Thuróczy Olga?
                  Ki az? Nem emlékezett erre a névre; de restelt kérdezősködni. Meg aztán el is
                  felejtette.</p>
               <p>Annyi csinos leány lebegett körülte, mosolyogva, nyájasan, hogy annak az egynek a
                  képe könnyen elmosódott. Csak most villant meg ujra s fölhevült agyának ugy
                  rémlik, mintha sohasem látott volna szebbet, fenségesebbet. Gesztenyeszin hajának
                  dus fonadéka mint korona veszi körül büszke fejét. Karcsu fejedelmi termete
                  kiválik a többi közül.</p>
               <p>De a fiatal ember nem birja hamarosan megtartani zürzavaros képzeletében a
                  tündéralakot. Csakhamar eltünik az, hogy helyet adjon egy piros képü, tüzes szemü,
                  nevető barna leány­arcznak. Ej, hisz ez az igazán kedves, ez a hivogató, ez a
                  biztató, mintha mosolygó szemei azt kérdeznék:</p>
               <p>- Nem akarnál megcsókolni?</p>
               <p>Aztán ismét másik jelenik meg, egy ábrándos, szelid kékszemü, szőkehaju. Aztán
                  harmadik, negyedik. Mintha varázslat üzné az ifjuval tündérjátékát.</p>
               <p>Uj világ nyilik meg előtte, nem az, melyet a Kammon kávéház füstjén keresztül
                  látott. Szere­lem, boldogság ingerkedik vele. Szive, mely eddig érintetlen maradt,
                  most egyszerre hango­san kezd dobogni.</p>
               <p>Mint a szük ketreczéből szabadult madár repdes lelke s nem tudja, hol állapodjék
                  meg. Minden mosolyog körülte. A hold enyelgő képeket rajzol a lombok közé. Egy-egy
                  szép leányfej kandikál ki innen is, onnan is.</p>
               <p>Az akáczvirág kábitó illatába a jázminbokroké vegyül. Édes szédülés szállja meg az
                  ifju fejét. Halkan, andalitón zizegnek a fák levelei. A fiatal ember csak jár,
                  csak jár, mint az alvajáró. Ha világos lett volna, talán látni lehetett volna
                  tántorgó lépteit; de így nem néztek reá csak a csillagok ragyogó szemeikkel s azok
                  mind oly biztatón néztek. És a hold maga is olyannak látszott, mint egy mosolygó,
                  nyájas leányarcz.</p>
               <p>Sokáig bolyongott az ifju föl, alá, majd ujra visszakerült Petheőék háza elé, mely
                  a hold­fényben egészen világosan emelkedett föl előtte magas fehér falával.</p>
               <p>Csak képzelte vagy igazán megnyilt most ott egy ablak az emeleten? Egy leányfej
                  kihajolt.</p>
               <p>Lélegzetét is visszafojtva nézett oda Elemér.</p>
               <p>Nem mert moczczanni, hogy egy zörrenés elriasztja a bűbájos tüneményt. Csak nézte
                  s lázas képzeletében vonásról-vonásra meg tudta különböztetni a szép arcz nemes
                  körvonalait.</p>
               <p>Ugy tünt föl neki, mintha az nem is volna előtte idegen. Mintha álmaiban már
                  gyakran látta volna. Ez az, a kinek tündéri képe homályos vizióiban ott lebegett.
                  Ez a nyugodt, fenséges, büszke arcz, melyet nem érintettek zajló indulatok.</p>
               <p>Nézte, a mint az ott ül a nyitott ablaknál s kitekint a hold világos éjbe. Talán
                  valami mégis van, a mi nem hagyja nyugodni az éjféli órában, a mi ébren tartja s a
                  mi oda leköti az ablak­hoz, hogy merengő szemmel révedezzen a holdvilág
                  rezgésén.</p>
               <p>Bizonyára nem sejti, hogy itt a fák közül szemmel tartja valaki s lázasan figyel
                  minden mozdulatára. Talán ő is azt keresi révedező szemmel, a kit álmaiban látott,
                  valami homályos alakot, mely soha sem jelent meg előtte világosan, de mintha ma
                  mégis megtalálta volna hason­mását egy szelid, halovány arczu ifjuban.</p>
               <p>De ez mind csak olyan homályos, félig ön, tudatlan álmodozás. A fiatal leánysziv
                  sejtelme mely bizonytalan ködben lebeg.</p>
               <p>- Helyes, nagyon helyes, - mondaná Petheő Lászlóné, ha ő nagysága mélyen nem
                  aludnék s ha egyáltalán fogalma volna arról, a mi Olga lelkében végbemegy.</p>
               <p>Hogyne volna helyes? Ő nagysága rögtön gondolt erre a dologra, de nem akarta
                  előhozni Olga előtt, mert ez a leány olyan csodálatos gondolkozásu s az ember soha
                  sem tudja, hogyan fogadja a legjobb szándékot is.</p>
               <p>Persze, hogy rögtön gondolt rá ő nagysága. Nyolczszáz hold, így okoskodott ő
                  nagysága, még ha fele futóhomok is, igen tisztességes birtok. Na már most, ha
                  ehhez az Eleméréhez hozzá­adja az ember az Olga hétszáz holdját, az már ezerötszáz
                  hold. S minthogy ő nagysága is, magának nem lévén gyermekei, végrendeletében meg
                  akar emlékezni az unokahugáról, össze­véve az egészet, olyan tekintélyes birtok
                  lesz ez nemcsak Ugaros-Karádon, hanem az egész megyében, hogy a ki annak az ura,
                  abból minden lehet, főispán is.</p>
               <p>Ő nagysága nem beszélt még erről a tervéről senkivel. Férjével sem, mert azzal úgy
                  sem szokott semmit közölni, az csak afféle fölösleges ötödik kerék volt a háznál,
                  a kinek nincs semmibe beleszólása s a ki egy pár fizetetlen kontón s egy pár
                  prolongált váltón kivül semmit sem hozott a házhoz.</p>
               <p>Még ma sem tudja ő nagysága, hogyan mehetett ő férjhez ehhez a semmi emberhez; de
                  Olgát, a ki elhunyt testvérének gyermeke, szeretné megóvni hasonló házasságtól. Az
                  a Tihanyi Dezső ép olyan koldus gavallér, mint Petheő László ur volt annak idején
                  s ő nagysága semmi­kép sem nézheti jó szemmel, hogy ez az ember annyit jár a
                  házukhoz.</p>
               <p>Bosszankodva vette észre, hogy ez a Tihanyi Dezső lassankint kiszorította a
                  vagyonosabb fiatal embereket, a kik egymásután elmaradoztak. S ámbár Olga nem igen
                  mutat valami nagy hajlandóságot Tihanyi Dezső iránt, ő nagysága fél, hogy a vége
                  mégis csak az lesz, hogy férjhez megy ehhez az emberhez.</p>
               <p>Milyen szerencse, hogy Ádám épen most meghalt. Ez az Elemér jóravaló fiunak
                  látszik, bizo­nyára lehet vele okosan beszélni. Csak evvel az Olgával lehet-e
                  majd? Ő nagysága ezen törte fejét egész este s talán még most álmában is arról
                  álmodik, hogy hétszáz hold, meg nyolcz­száz hold, az ezerötszáz hold.</p>
               <p>Oh, ti bohók! a kik a holdvilágnál ábrándoztok s nyugtalan, vágyó sziveitek csak
                  sóhajokat röpítenek a levegőbe, menjetek bátran aludni, van itt, a ki reátok
                  gondot visel s vigyáz, hogy a hétszáz hold, meg a nyolczszáz hold összekerüljön,
                  mert ez a természet rendje!</p>
               <p>És ehhez nem kell sem ákáczok illata, sem a hold rezgő fénye, sem két fiatal sziv
                  titkos, rejtelmes vágyódása, csak a kétszer kettő s egy kis életfilozófia.</p>
               <p> </p>
            </div>
            <div type="chapter">
               <head>
                  V. Ebéd a Buksy Gida uri házánál.
               </head>
               <p>Már megint evés-ivás?</p>
               <p>Igenis az. Természetes, hogy evés-ivás. Hisz az emberi életnek java része abban
                  telik el, nem­csak Ugaros-Karádon, hanem szerte mindenfelé, falukon, városokon,
                  országos fő- és szék­váro­sokban, mindenütt, a hol művelt nemzetek laknak. Hát a
                  magyar maradjon csak hátra, épen a magyar, kinek ősi erénye a vendégszeretet?</p>
               <p>De bizony eszünk és iszunk, a mikor kedvünk tartja. És ha valakinek, mint Buksy
                  Gidának, mindig kedve tartja, hát mindig eszik és iszik. Csupa öröm ezt a deres
                  szakállu, piros képü, jókedvü uri embert nézni, hogy ül most is az asztalnál,
                  milyen hatalmas falatokat kanyarint a hideg libaczombból réznyelü bicskájával,
                  melyet rendesen maga mellé szokott tenni az asztalra.</p>
               <p>Pedig még csak a reggelinél vannak; de Gida ur nem szereti azt a kotyvalékot, a mi
                  két törött fülü findzsában ott párolog az asztalon az asszony meg a kisasszony
                  előtt, neki valami harapni való kell.</p>
               <p>- Miczi lelkem, nem volna még valamitek? - kérdezi, mikor már a második
                  libaczombot is elfogyasztotta.</p>
               <p>- Ugyan ne egyél már annyit - utasítja rendre az erélyes urnő.</p>
               <p>Most nem érnek rá, hogy keresgéljenek.</p>
               <p>- Hisz látod, hogy mennyi a dolgom. Azt sem tudom, hol a fejem.</p>
               <p>Istenem, uram! mennyi dolga van egy anyának, a ki vőlegényt akar keríteni a leánya
                  számára! A kávét is csak úgy leönti a torkán, nem ér rá beleaprítni. Sietni kell.
                  Neki kell magának kiválasztani a pulykát, a csirkét, mert az az ostoba teremtés, a
                  szakácsnő, bizonyosan a legsoványabbat ölné le. Pedig ha az ember vendéget hí, hát
                  becsületesen lássa el.</p>
               <p>Buksy Gida ur helybenhagyólag bólint fejével. Ugy van, ez az ő elve is:
                  becsületesen adjanak enni.</p>
               <p>Az urnő kövér, hatalmas alakja büszke önérzettől dagad. Azt hiszi, hogy még senki
                  sem panaszkodhatott az ő ebédje miatt. Olyan fánkot, mint az övé, nem esznek az
                  egész vár­megyében. A diósfelfujtját is ki meri állítani akár a király asztalára;
                  a mandulás kiflije pedig olyan, mint a pehely, olyan könnyü, hogy az ember majd
                  elfujhatja.</p>
               <p>- Nem igaz?</p>
               <p>- De isten uccse olyan, - erősíti nagy lelkesedéssel Gida ur s mosolygó arczán már
                  előre láthatni a mandulás kiflik élvezetét.</p>
               <p>Csak más bökkenője ne volna ennek a mai nagy készülődésnek. Pedig már most arra
                  kerül a sor.</p>
               <p>- Te meg siess, - inti Gida urat gondos élete párja, - tudod, hogy még be kell
                  menned Vámos­ra.</p>
               <p>Gida ur füle tövét vakarja. Hisz épen ez... ez a fatális história.</p>
               <p>A hatalmas urnőnek egy pillantása még csirájában elfojtja az ellenzéki hajlamokat.
                  Semmi alkudozás. Az ezüstöt haza kell hozni a Grünbaum zálogintézetéből. Mit
                  mondana Elemér, ha pakfonkanalakkal ebédelnének?</p>
               <p>- Hátha, édes lelkem, talán máskorra hinánk meg? - bátorkodik megjegyezni Buksy
                  Gida ur.</p>
               <p>- Máskorra?</p>
               <p>Az elámult urnő nem tudja, hogy mit mondjon. Hisz már így sem tudhatni, hogy nem
                  késtek- e el? Azok a Tihanyi Ábrisék olyanok, mint az éhes oroszlán, lesik, hogy
                  kit nyeljenek el. Bezzeg jó falat volna Elemér valamelyiknek a négy sovány
                  gereblye leányaik közül. Aztán ott a többi: a Dénesék Ilkája, a Vermes leányok. Ki
                  tudja, talán még a Tamásék Jolánja is? Azért, hogy kissé vénecske már? Nem kell
                  neki hinni.</p>
               <p>- Én nem hiszek senkinek. Még Olgának sem, Petheőéknek sem. Az a nagy kényesség,
                  az a nagy méltóság csak olyan képmutatás. Nem teremnek a komoly házasulandó fiatal
                  emberek oly bőven, hogy csak ugy rázni lehetne, mint a szilvát a fáról. És a mit
                  én tegnap láttam, hát jól láttam, mert az én szemeimet nem lehet megcsalni.</p>
               <p>Nem, azokat a rettenetes szemeket nem csalhatni meg, azok áthatnak az embernek
                  szivén, veséjén s Buksy Gida ur is úgy érzi, mintha ama rettenetes szemek fürkésző
                  tekintete elől nem lehetne elrejteni legtitkosabb gondolatait sem. Hiába
                  ötöl-hatol, hogy ő már tegnap este meghítta volna Elemért... de hiszen nem
                  mondtad, lelkem...</p>
               <p>Neje nagyon csodálkozik, hogy ezt még mondani is kell:</p>
               <p>- Tudhattad volna magadtól. Az a szegény fiu! Nem birnám elviselni a lelkemen, ha
                  Ábrisék­nak a hálójába kerülne. Résen kell lenni. Ilyenkor be kell bizonyítani az
                  igaz rokoni szeretetet.</p>
               <p>Buksy Gida urnak nincs a rokoni szeretet bebizonyítása ellen legkisebb kifogása
                  sem; csak az az asztali ezüst motoszkál a fejében, azt nehéz lesz Grünbaumtól
                  kiváltani. Százhatvan forint a kamatok nélkül.</p>
               <p>- Háj Fülöp adhatna annyit, a vén zsivány - véli Gidáné.</p>
               <p>Buksy Gida ur nem bizik benne. Igen, ha a termés nem volna már előre eladva.</p>
               <p>- A kukoricza még nincs.</p>
               <p>- De hiszen lelkem, az idén nem is vetettünk kukoriczát, csak épen a mennyi a
                  háztartáshoz kell.</p>
               <p>Uram teremtőm! hát mire való volna a feleség, ha az ilyen bajon nem tudna
                  segíteni. Az asszonyi ész mindjárt praktikusan fogja fel a dolgot. Ha nekik nem
                  lesz, lesz Csaby Eleknek vagy másnak.</p>
               <p>Ez oly világos, hogy Buksy Gidának is be kell látni.</p>
               <p>- Száz métermázsát bátran eladhatsz. Vagy százötvenet. Ugy is kell még pénz
                  egyébre is. Elemért csak nem itathatjuk ezzel a rossz savanyu vinkóval, Budapesten
                  pezsgőzni szoktak.</p>
               <p>- Hüm, szoktak, a kik szoktak, - gondolja magában Buksy Gida ur; de minek
                  disputáljon? A pezsgő jobban esik neki is, mint a karczos. Hát elhatározzák, hogy
                  ma pezsgő lesz.</p>
               <p>- Aztán egy szép nyári kalapot hozhatnál Vilmának.</p>
               <p>- Csak nem teszitek föl azt is az ebédhez! - csóválja a fejét Gida ur.</p>
               <p>De a mint kiejtette, már megbánta. Most már nemcsak a katonás asszony, hanem a
                  leány is rátámad. Hát ő érte semmit sem akar tenni az apja?</p>
               <p>- Dehogy nem, szentem, dehogy nem. Hát egy szép kalapot? No csak bizzátok rám. Hát
                  még mit hozzak?</p>
               <p>Hogy mit hozzon? Hiszen ha azt olyan hamarjában lehetne előszámlálni! Csak úgy zug
                  belé a feje a nagylelkű családapának, a mint szédületes gyorsasággal kavarognak
                  előtte czipők, csip­kék, metszett poharak, feketekávés findzsák, szalagok, eczet-
                  és olajtartó, hajtűk, de való­di békateknőből, egy skatulya rózsaszin puder, aztán
                  olyan aranysujtásos kis spanyol dolmány, készen kaphatni a Sternék boltjában, a
                  Vilma mértékét már ismerik. Nem is képzelhetni gyönyörűbb otthonkát. Vilma olyan
                  lesz benne, mint valami angyal.</p>
               <p>Természetes, hogy azt meg kell szerezni. Leveses tál is kellene, mert a régi
                  csorba. Azok a haszontalan cselédek mindent összetörnek.</p>
               <p>A gondos háziasszony szaporán végig futtat elméjében mindent, hogy mi is kellene
                  még.</p>
               <p>- El ne felejts dugóhuzót hozni magaddal. Meg egy csomag csokoládét. A czukrászhoz
                  is beszólhatnál: ha volna készen egy tortája. De el ne hozd, ha nem friss.</p>
               <p>Buksy Gida ur egészen belekábult, a hogy záporeső módjára szakad a nyakába a sok
                  kommissió. Bizonyos, hogy legalább a felét elfelejti; de nem szól, csak zavaros
                  mosolygással majszol egy darab turós bélest, a mit valahol kerített az almáriom
                  fenekén, mig csak a ház uralkodó asszonya ki nem adja a rendeletet, hogy most már
                  elég:</p>
               <p>- Indulj, mert isten bizony még megelőz valaki.</p>
               <p>- De nem lesz nagyon korán? jegyzi meg a férj. - Elemér talán még alszik.</p>
               <p>- Ha ágyban találod, annál jobb, - ez a Buksy Gidáné nézete.</p>
               <p>S minthogy e nézet ellen nincs felebbezés, Buksy Gida ur begyömöszöli szájába a
                  turós béles utolsó maradékát s elindul, hogy küldetését teljesitse.</p>
               <p>De már akkor más családapák is elindultak és más családanyák is törik a
                  mozsarakban a czukrot, a mandulát és kegyetlen öldöklést követnek el csirkék,
                  libák, pulykák közt. Ha husz Elemér volna, az sem birná mind megenni, a mit ennek
                  az egynek a számára készítenek.</p>
               <p>A fiatal ember a rokoni szeretet melegétől egészen elérzékenyül. Ma, jó alvás
                  után, kipihenve, vidám szemmel nézi az egész világot. Az emberi gyarlóságok oly
                  enyhe szinben jelennek meg most. Csupa jó ember ez itt mind körülte, csupa szerető
                  atyafi. Némelyik talán kissé nyers, de csupa igaz szív.</p>
               <p>- Hát itt maradsz köztünk, ugy-e? - marasztalják Elemért. - Nem mégy Vissza,
                  ugy-e?</p>
               <p>Mit is keresne odafent? Budapest csak a mágnásoknak való, a kiknek van hozzá
                  módjuk, meg az éhenkórászoknak, a kik valami rongyos kis hivatalért
                  csusznak-másznak s boszantatják, hányatják, rugdaltatják magukat holmi koldus tót
                  diákokból lett irodafőnök által.</p>
               <p>Az igazi uri ember legfeljebb a megyénél viselhet még hivatalt, ámbár ott is
                  lehetetlen lesz már maholnap. Azt akarják, hogy az ember rabszolgája legyen a
                  hivatalának. Csaby Elek szolgabiró volt egy darabig, de nem állhatta ki. Most Ocsu
                  Bálint lett helyette Füzes-Harkány­ból.</p>
               <p>- Annak parancsolhat a főispán, de nekem ne parancsolgasson senki fia, - veri a
                  mellét Csaby Elek.</p>
               <p>Elemér még nem tudta, hogy mire határozza magát.</p>
               <p>Mind ráesnek, hogy csak nem megy vissza tintát nyalni? A hátát görbíteni? Micsoda
                  gondolat volna az? Hát nem elég már odafent Rezső, a ki számtiszt valahol a
                  pénzügyminisztériumban? Miklós, a ki szintén számtiszt? Pali, Józsi, Kari, a kik
                  mind számtisztek és meghurczolják a Buksy, Kókay, Tihanyi nevet. De különösen
                  Rezső, ki elvette egy házmester leányát.</p>
               <p>A szégyen, a harag futja el az egész ugaros-karádi komposszesszorátust, ha erre
                  gondolnak. Hát nem élhetett volna meg az a szerencsétlen itthon, csak úgy mint
                  Tinódy Zsiga vagy Aba Géza?</p>
               <p>- No én csak azt mondom, öcsém - fejezi be a vitatkozást egy nyakas őszfejü
                  közbirtokos, - hogy a ki ur lehet, az ne legyen szolga.</p>
               <p>Furcsa uraság, az igaz, azé a Tinódy Zsigáé vagy az Aba Gézáé, a kik csak
                  olyanformán élősködnek, mint az ég madarai; de hát azért ki mondhatja, hogy nem
                  urak?</p>
               <p>- Aztán nemsokára én is behunyom a szemeimet, - hunyorgatja a szemeit Buksy
                  Gáspár, a képviselő.</p>
               <p>A furfangos vén ember mindig azzal biztatja a fiatalokat: ha majd ő behunyja a
                  szemeit!</p>
               <p>Igen, az lesz Elemérnek való, a képviselőség. A nemzet jogait védelmezni, a
                  hatalommal szembeszállni, ha kell. Álmodozó lelkét megragadja az a gondolat.
                  Fényes jövőt lát maga előtt. Megnyilik az országház nagy terme, a hon atyái veszik
                  körül, hires, tekintélyes férfiak komoly figyelemmel hallgatják beszédét, a
                  fiatalság lelkesedik, viharos éljenzéstől rengenek a falak.</p>
               <p>De most nincs ideje átengedni magát álmadozásainak. Csak mint a villámlás
                  czikáznak át azok a gondolatok vakító fényükkel a sürü pipafüstön, a mivel az
                  ugaros-karádi atyafiság be­tölti az alacsony szobát. Beszélni kell a rokonokkal,
                  jó barátokkal, felelni kérdezősködéseikre, kinálgatni a szilvóriummal, melyet
                  duzzogva hoz be a roszkedvü gazdasszony.</p>
               <p>Bezzeg a boldogult tekintetes ur idejében nem folyt így a dáridó már korán reggel,
                  prédára megy most minden. Az a drága szilvórium. Hogy kimélgette a boldogult
                  tekintetes ur! Milyen becsben tartotta! Ugy őrizte mint a szemefényét.</p>
               <p>Bizony ha nem őrizte volna úgy, nem is jutott volna most egész kis hordócskával
                  Kesze Jancsinak, a ki nem bocsátja közprédára, hanem megiszsza maga:</p>
               <p>- A te egészségedre, rózsám, - biztatja a szerelmes gazdasszonyt.</p>
               <p>De bármily gyöngéd legyen is e figyelem a derék vőlegény részéről, többet már nem
                  lophatni a szilvóriumból, mert alig maradt egy pár üveggel Elemérnek, azt pedig
                  hamar elfogyasztja az atyafiság, ha így körülveszi a fiatal gazdát.</p>
               <p>Szorongatják, ölelgetik, egymás kezéből kapkodják ki Elemért. Öten, hatan is
                  híjják ebédre:</p>
               <p>- Hozzám, pajtikám!</p>
               <p>- De bizony én hozzám. Tartom a jussomat az elsőséghez.</p>
               <p>- Hallgassatok. Az én vendégem lesz. Punktum.</p>
               <p>- Csak nem veted meg barátságos meghivásunkat?</p>
               <p>A szegény ifju azt sem tudja, hogy melyikre hallgasson. Nehéz a választás. Egyiket
                  sem akarná megbántani. Legjobban szeretne sehová sem menni, hagyják őt itthon még
                  ma, nagyon fáradt, levert, majd holnap.</p>
               <p>Nem könnyen nyugszanak bele, de hát végre belenyugszanak. No, hát majd holnap.</p>
               <p>Ezzel az üzenettel vetődött haza Buksy Gida ur valamikor úgy tiz óra tájban
                  délelőtt. Piros­pozsgás arcza megelégedéstől sugárzott.</p>
               <p>- Nem kell sietni, Miczi lelkem, ma már nem lesz belőle semmi.</p>
               <p>De arra a lesujtó pillantásra, melyet felesége reá vetett, egyszerre elmult a jó
                  kedve.</p>
               <p>Micsoda? Hogy nem lesz már semmi? Ki meri azt Buksy Gidánénak szemébe mondani, ha
                  ő egyszer elhatározta, hogy lesz?</p>
               <p>Igenis lesz és Elemér itt fog ebédelni ma, igenis és Gida ur be fog menni Vámosra,
                  végez Háj Fülöppel, Grünbaummal, elhozza az ezüstöt, a csipkéket, szalagokat,
                  poharakat, a pezsgőt, a leveses tálat, a tortát, az aranysujtásos spanyol
                  dolmánykát.</p>
               <p>Mindez megtörténik, ámbár a lehetetlenséggel határosnak látszik, mert
                  Ugaros-Karádtól Vámosig jó egy óra, vissza megint egy óra, ott pedig be kell
                  szaladozni a fél várost, alkudoz­ni, veszekedni Háj Fülöppel, a ki megátalkodott
                  vén jebuzeus, esküdözni is, könyörögni is kell egy kicsit, tréfálni is, hogy:</p>
               <p>- No Fülöp bácsi, menyecskézünk még?</p>
               <p>Mert az öreg nagy lator volt a maga idejében s még most is olyan dolgokon jár az
                  esze, a miken nem kéne.</p>
               <p>- Igaz, a mit beszélnek, Fülöp bácsi?</p>
               <p>- Hát tudom én, hogy mit beszélnek? - simogatja a nyirott bajuszát a vén
                  akasztófáravaló.</p>
               <p>- Hogy házasodik. Vettem én már észre a multkor, hogy a szép Rajner Eszti... Hej,
                  csak nagy mester maga!</p>
               <p>Tetszik a beszéd az öregnek, ámbár mentegeti magát, hogy no ugyan már mit
                  gondolnak? Olyan öreg ember, mint ő, a ki már három feleségét eltemette! Ne tessék
                  minden pletykára hallgatni. Talán nem is róla, hanem a fiáról beszélnek.</p>
               <p>De azért szinte hizik belé, olyan jól esik neki, hogy hát őt még a szép Rajner
                  Esztivel is hirbe hozzák. Kihuzza a kabátja belső zsebéből a nagy zsiros
                  bugyellárist s leolvassa a pénzt az asztalra.</p>
               <p>- Még ötven krajczár métermázsánkint, Fülöp bácsi, próbálgatja Buksy Gida ur.</p>
               <p>De nem lehet. Az öreg jebuzeus hajthatatlan. Isten bizony, ezt is csak barátságból
                  veszi meg, csak épen a tekintetes ur kedvéért, mert annyi lesz már a kukoriczája,
                  hogy nem tudja hová tenni.</p>
               <p>Buksy Gida urat bántja ugyan kissé a lelkiismeret, hogy fele árán adta el a
                  kukoriczát, a mi még teremni sem fog; hanem megvigasztalódik, mikor Sternéktől
                  sikerül a spanyol dolmányt, a csipkéket, a szalagokat s a többi holmit pénz nélkül
                  elhozni. A főnök nincs a boltban s az első segéd kezeit dörzsölve, hajlong:</p>
               <p>- Igenis, a mint méltóztatik parancsolni, majd a régi számlával.</p>
               <p>Ugy, hogy Gida ur neki bátorodva, még két legujabb divatu gyöngyös selyem mantillt
                  is kiválaszt, egyet a feleségének, másikat a leányának. Ezt is tessék majd a többi
                  számlához jegyezni.</p>
               <p>Ragyogó jó kedvvel érkezik haza a boldog családapa. Van már minden, a mi kell.
                  Hogy fognak örülni a szép mantilloknak! A csipkékből, szalagokból is többet
                  hozott, mint mondták otthon. Ha már úgy sem kell fizetni érte, hát egyre megy.</p>
               <p>Nevetve ugrik le a kocsiról. Ott várják már a tornáczon. Ott van Elemér is.</p>
               <p>- Szervusz, Elemér!</p>
               <p>Aztán sorra csókolja őket: feleségét, leányát, Elemért.</p>
               <p>- No te ugyan sokáig késtél, - korholja az asszony.</p>
               <p>De csak úgy gyöngéden, mert tulajdonképen nagyon bölcs cselekedet volt ez az
                  elkésés, így együtt maradhattak magukban Vilma meg Elemér. Fiatal ember fiatal
                  leánynyal, úgy a helyes. Gidáné tudja annak a módját. A háziasszonynak minduntalan
                  dolga akad a konyhában, a kamarában.</p>
               <p>- Ne zavartassátok azért magatokat, gyerekek. Vilma, mulattasd addig Elemért.</p>
               <p>És Vilma mulattatja, a hogy csak tudja s a hogy csak kitelhetik egy minden áron
                  férjhez menni akaró lánytól, a ki érzi, hogy évről-évre kevesebb reménységgel
                  járja a bálokat.</p>
               <p>Tükre még azt mondja, hogy szép, a férfiak is azt mondják, arcza talán ép oly üde
                  és fiatal, mint tizennyolcz éves korában, mikor először vitték bálba; de hiába,
                  már hat farsangot tánczolt át s ma holnap a vén leányok közt emlegetik.</p>
               <p>Kinos szorongás fogja el szivét arra a gondolatra. Istenem! hát miért nem akad
                  neki valakije? Tánczoltatják, bókolnak neki, hizelegnek neki, de komoly kérő egy
                  sem találkozik. Egyetlen egy sem; hiába biztatja szemeivel, mosolyával, néha egy
                  gyöngéd kézszoritással. Mindhiába. Leánytársai férjhez mennek, némelyik már öt-hat
                  éves asszony, ujabb, fiatalabb nemzedék jön helyükbe, minden farsangon ujabb
                  csoport. És már azok közül is mennyi férjhez ment!</p>
               <p>Remegve szorítja két kezét keblére a szép barna leány. Hát miért? Miért?</p>
               <p>Csunyábbak is férjhez mentek már, szegényebbek is férjhez mentek, csak ő érte nem
                  jön senki. Senki!</p>
               <p>Hogyne mulattatná Elemért? Hogyne járna kedvében? Csak tudná mikép. De a fiatal
                  ember oly szótalan. Akármire fordul a beszéd, nem költi föl érdeklődését, hideg
                  marad. A szép leány próbálja mindenfélekép. Lázasan kapkod a hurokon; hátha
                  egyszer eltalálná az igazit?</p>
               <p>- No gyerekek, hát együnk! - kiabál vigan a hazajött családapa.</p>
               <p>Nem leli helyét, egyre ölelgeti Elemért, a leányát, a feleségét. De különösen a
                  leányát, meg­czirógatja piros orczáját.</p>
               <p>- Te aranyos gyöngyvirágom, te!</p>
               <p>Azon nem is csodálkozik, hogy Elemért ott látja. Hát hiszen az természetes, hogy
                  ha Miczi föltett magában valamit, annak meg kell lenni. Szabadkozott a fiatal
                  ember eleget, de Miczi nénivel nem birt. A katonás asszony igen egyszerüen járt
                  el. Rajta ütött a gyanutlan ellensé­gen s elhurczolta magával.</p>
               <p>- Dejszen ha a többi mind olyan lelketlen volt, hogy itt hagyott, én nem hagylak,
                  - jelentette ki határozottan.</p>
               <p>Hiába volt minden könyörgés, minden szabadkozás: hogy mit mondanak majd Tihanyi
                  Ábrisék, Petheőék?</p>
               <p>Miczi néni kifeszítette széles, hatalmas mellét:</p>
               <p>- A kinek nem tetszik, hát beszéljen velem.</p>
               <p>Az erőszaknak engedni kellett.</p>
               <p>S mikor a diadalmas hősnő tovahurczolta foglyát, kicsinylő mosolylyal gondolta
                  magában:</p>
               <p>- Te gyönge legényke vagy, a kivel tehetünk, a mit akarunk s ha Vilma csak kissé
                  okosan viseli magát, hát akkor nem szabadulsz meg, szép madaram.</p>
               <p>És a mint ott ülnek az ebédnél s tömik bele a szegény Elemér gyomrába a tömérdek
                  finom, jó ételt s öntik belé a sok habzó pezsgőt s a fiatal embernek arcza kigyul,
                  szemei ragyognak és hosszasan rá-rá tapadnak a mellette ülő szép leányra, akkor
                  ujra elmondja magában Buksy Gidáné:</p>
               <p>- Már nem szabadulsz, szép madaram.</p>
               <p>Az a Vilma okosan viseli magát. A félénknek biztatás kell, de csak lassan, nem
                  rohamosan. Helyesen, édes leányom. Az a kis spanyol dolmány is sötétzöld
                  bársonyból, arany sujtással megteszi a hatását.</p>
               <p>A leány csókolni való és oly csinos, oly kedves ma. Ha nevet, gömbölyü piros
                  arczán olyan bájos gödröcskék támadnak és olyan gyönyörü két sor fehér fog fénylik
                  Elemér felé, hogy a világban jártasabb embert is elszédíthetné, főkép így jó bor,
                  jó ebéd mellett.</p>
               <p>Mert azt meg kell adni, hogy minden étel kitünő. Miczi néni ritkítja párját a
                  főzésben és a leánya épen olyan lesz, szakasztott olyan, erősíti nagy
                  buzgósággal.</p>
               <p>- Igazi gazdasszony, falusi embernek való.</p>
               <p>Azután átveszi a dicséretet az apa. Nem azért mondja, mert az ő leánya, hanem
                  szeretné látni azt a leányt Ugaros-Karádon, de még az egész megyében is, a ki
                  különb.</p>
               <p>Az anya bölcs óvatossággal közbeszól:</p>
               <p>- Nem illik az, Gida. Csak nem fogjuk a saját leányunkat dicsérni?</p>
               <p>Nem is kell már jobban, mint a hogy cselekszik. A többit elvégzik azok a ragyogó
                  fekete szemek, melyek talán soha sem fénylettek még oly ingerlőn. Nem csoda, hogy
                  vakitó fényök mellett nem látja Elemér a kétes tisztaságu abroszon a hajdani
                  ebédek és vacsorák foltjait, sem a csorba szélü, repedezett tányérokat, sem a
                  mocskos fehér függönyt az ablakokon, sem a legyektől telepettyegetett tükröt a
                  falon.</p>
               <p>Hisz az a kis budai korcsma, a hová ő atyjával ebédelni járt, sokkal mocskosabb
                  volt, az abrosz ott sokkal jobban tele vörös bor- és zsidóitokkal, a tányérok még
                  csorbábbak és repedezettebbek, a tükör egészen behomályosult a füsttől, a gőztől,
                  a portól, a piszoktól. Hogyan jutott volna eszébe, hogy kifogásokat, hibákat,
                  megróni valókat keressen itt, a hol minden oly kedves, oly nyájas?</p>
               <p>A ház hatalmas asszonyának parancsoló alakja is csupa nyájasságtól olvadoz, a mint
                  a leányát komandirozza:</p>
               <p>- Vilmácskám, kináld még azt a mandulás kiflit Elemérnek... Vagy talán inkább
                  abból a diós felfujtból tetszik?</p>
               <p>Elemér kezeiket csókolja. Már igazán egyikből sem.</p>
               <p>- De az én kedvemért, Elemér.</p>
               <p>A szép leány kedvéért, no azért szivesen. Azért nemcsak ennyit. Azért kész volna
                  tüzbe, vizbe rohanni. Szemei mindegyre hosszasabban tapadnak a leányra, kezeik
                  mindegyre gyakrabban találkoznak, fejeik összébb hajlanak. Egyszer a leány kóstol
                  is a fiatal ember poharából.</p>
               <p>Buksy Gidáné int a férjének, hogy: látod? S Buksy Gida ur visszaint derék élete
                  párjának, hogy: látom. A jókedvü uri ember mosolyogva pödörgeti a bajuszát. Rég
                  elmult idők jutnak eszébe, mikor Miczike még nem hizott így el, hanem takaros,
                  kedves leány volt, piros, friss, mint a kicsattanó rózsabimbó s olyan jól esett az
                  embernek, ha a könyökével hozzáérhetett a gömbölyű karjához.</p>
               <p>Az öreg ur szerelmesen pislog a feleségére. Csak nincs olyan ital több a világon,
                  mint a pezsgő. Tyü! az ember szinte érzi, hogy fiatalodik, hogy forr ereiben a
                  vér.</p>
               <p>- Igyunk, Elemér öcsém.</p>
               <p>Hanem a gondos anya tudja, hogy meddig mehetni. A bor nagyon jó bátorító eszköz
                  félénk természetü fiatal embereknek, Gida sem merte volna őt talán soha
                  megkéretni, csak kerül­gette, mint a macska a forró kását, ha a bátyjai egyszer be
                  nem rugatják; de a jóból is sok, a mi sok és az már baj, ha valaki egészen a sárga
                  földig leiszsza magát.</p>
               <p>Sietni kell hát az ebéd befejezésével, ámbár Gida ur szörnyen szeretne még
                  ropogtatni azokból a mandulás szeletekből, a diós felfujtat pedig még meg sem
                  kóstolták.</p>
               <p>- De lelkem, Miczikém...</p>
               <p>A hatalmas urnő szigoru pillantása elnémítja a jóétvágyu urat. Hiába, nincs
                  kegyelem; hozzák már a fekete kávét.</p>
               <p>Vilma rózsás kövér ujjacskáival maga teszi be a czukrot az Elemér findzsájába.
                  Miczi néniék nem szeretik a czeremóniázást:</p>
               <p>- Csak úgy Elemér fiam, mintha otthon volnál.</p>
               <p>Az ember tartsa rendben az asztali ezüstjét, a hogy uri házhoz illik; de a
                  czukorcsiptető, az csak olyan inczifinczi uj szokás.</p>
               <p>Hanem nini, ki jön ott? Még föl sem keltek az asztaltól, már betoppant a vendég.
                  Tihanyi Ábrisné jön a négy leányával. A kiállhatatlan nyafogó teremtések! Mind
                  olyan vékony, hogy a szél is majd elviszi őket. Bár csak elvitte volna!</p>
               <p>- Isten hozott, édes lelkeim!</p>
               <p>És türni kell, hogy jobbról, balról oda fészkelik magukat Elemér mellé s forgatják
                  azokat a szende szemeiket és eresztgetik ki magukból a sóhajtásokat.</p>
               <p>Még az a negyedik, az a legkisebb is, az a zöldbéka. Hát nem szégyen az, hogy ily
                  korán, alighogy felcseperedett, már a férfiak után veti magát?</p>
               <p>Buksy Gidáné elszörnyüködik ezen a nagy elvetemültségen; de mit csináljon? A
                  rokonokat nem dobhatja ki az ajtón, hát nyájas beszélgetésben eltöltik együtt a
                  délutánt.</p>
               <p>Oh, nem ez az első délután, a mit így együtt töltöttek, ajkaikon mosolylyal, édes
                  szóval, sziveikben elfojtott keserüséggel, irigységgel és haraggal; pedig a harag
                  oka talán csak egy elveszett csirke volt, mely az egyik uri család portájáról a
                  másikéra tévedt, mig most olyan szerencséről van szó, a milyen régóta nem volt
                  Ugaros-Karádon s talán soha sem lesz többé. Rajta, leányok, anyák, ne
                  hagyjátok!</p>
               <p> </p>
            </div>
            <div type="chapter">
               <head>
                  VI. A jó barátok.
               </head>
               <p>Az ember nem is sejti, hányszor függ sorsa csak egy hajszálon. Ha akkor délután
                  nem jön Tihanyi Ábrisné a négy leányával s nem fogják úgy körül Elemért, hogy egy
                  pillanatig sem maradhat szabadon Vilmával, hát nagyon valószinü, hogy abban a
                  rózsás kedvében, a pezsgő által is, meg a csinos barna leány ragyogó szemei által
                  is föltüzelve, a sok szivességtől, nyájasságtól, rokoni szeretettől elragadtatva,
                  okvetlen mondott volna valami olyat, a miből egy kis ügyességgel teljes és
                  tökéletes nyilatkozatot lehetett volna kikerekitni.</p>
               <p>Sőt ha az a duzzadó, szép, piros szájacska tovább is oly hivogatón mosolyog, talán
                  még csókolózáson is rajta lehetett volna kapni őket, aztán örömkönyek közt
                  megáldani a fiatal párt s félév mulva megtartani a lakodalmat.</p>
               <p>Mily más lett volna akkor a Kókay Elemér sorsa! Regényt, az igaz, nem irtunk volna
                  akkor róla, de nem vesztett volna vele. Vilmából jó asszony vált volna, a ki
                  pompás pulyka-, kappan-, libapecsenyékkel, mandulás, lekváros süteményekkel tömné
                  az urát, aranygyöngyös házisapkát himezne neki a nevenapjára, s habár néha kissé
                  pörölne is vele, ha papucskormány alatt tartogatná is, azért megbecsülné,
                  szeretné, gondját viselné.</p>
               <p>A komor, ócska ház fölvidulna hangos nevetésétől, jókedvü danolásától, vigan
                  élnének, hires nagy ebédeket adnának, négy-öt sarjadékkal szaporítanák a
                  Kókay-nemzetséget s az mind olyan pirospozsgás pofók lenne, mint az anyjok, apjok,
                  Elemér potrohot eresztene s csöndesen pipázgatva, iddogálva, boldog nyugalomban
                  vénülne meg.</p>
               <p>Ha hagyták volna Tihanyi Ábrisék. De a szegény sovány asszony a négy sovány
                  leányával nem akarta azt a kövér zsákmányt oly könnyen átengedni másnak, mikor az
                  nekik is jó lenne. Sarkában jártak hát szüntelen, nyomról-nyomra kisérték,
                  meglepték ma itt, holnap amott, epedő pillantásokat vetnek feléje, sóhajtoznak,
                  szemeiket forgatják, kezét szorongatják.</p>
               <p>Ott lábatlankodtak mindenütt, ámbár hiva sem voltak, egész délutánokon Gidáéknál
                  tanyáz­tak, vagy leskelődtek az ablakon s mindig az utczán kószáltak, mihelyt
                  sejtették, hogy vala­merre Elemérrel találkozhatnak.</p>
               <p>Vilma szerencséjének hát vége. Az az elszalasztott percz soha többé vissza népi
                  tért. Hej! az életben vajmi ritkán térnek vissza az egyszer elszalasztott perczek.
                  Hiába etették-itatták már ezután Elemért; az a sok jó ebéd és vacsora mind kárba
                  ment.</p>
               <p>De kárba ment a Tihanyi Ábrisné fáradsága, a négy leány kacsingatása és futkosása
                  is. Hiába reménykedtek Csaby Elekék, hiába Kókay Tamásék. Mindegyre világosabb
                  lett, hogy az ugaros karádi leányoknak nincs szerencséjük.</p>
               <p>Ha csak nem Thuróczy Olgának? De biztosat senki sem mondhat, mert az a leány
                  egyformán büszke és hideg mindig, az Elemér látogatásai pedig nem oly sürük, hogy
                  nagyon föltünné­nek.</p>
               <p>Csak Tihanyi Dezső aggódik folyvást. Ugy véli, hogy Petheő Lászlóné egy idő óta
                  még hidegebb lett hozzá, Olga még büszkébb és tartózkodóbb. Már arra is gondolt,
                  hogy szól Elemérnek, megkéri:</p>
               <p>- Pajtás, ne rontsd a szerencsémet.</p>
               <p>De dölyfös lelke nem bir ennyire megalázkodni. Hogy ő könyörögjön? Nem teszi.</p>
               <p>Pedig mindenfelől szorítgatják, sokáig már nem birja. Háj Fülöpnél már vége a
                  hitelnek. Thuróczy Olgával már nem lehet tovább biztatni a vén bitangot.</p>
               <p>- Öreg ember vagyok én már, nem érem én meg annak az esküvőnek a napját soha sem,
                  - mondta a mult héten.</p>
               <p>És Tihanyi Dezsőnek magának is úgy rémlik, mintha ő sem érné meg soha azt a napot.
                  Annyi fáradság, oly hosszu kitartó udvarlás, mind kárba vesz. Erre a blattra tette
                  ő föl mindenét s a szerencse, ugy látszik, ellene fordul.</p>
               <p>- Az ördög hozta ide haza ezt a mamlasz Elemért, - mormogta magában dühösen.</p>
               <p>Mióta az az ember ide jött, azóta mintha kicserélték volna Olgát. Hisz azelőtt is
                  büszkén nézett le udvarlójára, de azóta türhetetlen.</p>
               <p>Az egész vármegyében nincs ember, a ki úgy tudjon hajtani négy lovat, mint ő,
                  nincs, a ki különb lovas, különb tánczos. Hát miben áll fölötte Elemér? De az
                  ördög bujt bele a nőkbe, hogy nem lehet eltalálni soha az izlésöket.</p>
               <p>Még biztatja ugyan egy kis reménység, hogy talán Elemér is elmarad mellőle a
                  verseny­futásban, mint a többiek elmaradtak. Csak Háj Fülöppel beszélhetne az
                  ember okosan. De a vén akasztófáravaló megbicsakolta magát. A Csaby Elek ur
                  aláirására nem ad már semmit, tessék neki uj aláirót hozni, máskép nem
                  prolongál.</p>
               <p>- Ha olyan bizonyos a Thuróczy Olga kisasszony, akkor aláirhatná példának okáért
                  Kókay Elemér ur is, - véli a vén uzsorás.</p>
               <p>S Tihanyi Dezső még most is látja a gunymosolyt az öreg zsidó ránczos arczán.
                  Dühösen jár-kel otthon, dul-ful. Hát már nevetség tárgya lesz?</p>
               <p>- Tekintetes uram, vaddisznó jár a kukoricában, átcsaptak a báró ur erdejéből, -
                  jelenti a csősz.</p>
               <p>- Bánom is én, - förmed rá Tihanyi Dezső.</p>
               <p>Mit bánja ő a vaddisznót? Hadd turjon. Turják ő alatta is a földet. Maholnap úgy
                  sem lesz már egy talpalatnyi sem az övé.</p>
               <p>Eh! mégis mást gondolt. Estefelé vállára vetette a puskát s kiment szétnézni.</p>
               <p>Holdvilágos este volt. A vaddisznó ilyenkor jön át az erdőből, majd szétdurrant
                  köztük s lelő vagy egyet. Legalább eszére téríti a bárót. Micsoda bolond passzió
                  az, hogy el hagyja szapo­rodni erdejében a vaddisznót?</p>
               <p>Az ugaros-karádi határ szélén szép nagy darab tölgyerdeje nyúlik el Szilvásy Jenő
                  bárónak. Fogoly is átjön onnan gyakran s a báró tisztjei mindig perlekednek az
                  ugaros-karádi urakkal a lelőtt vad miatt.</p>
               <p>- Na perlekedhetnek majd megint a vaddisznóikért, - gondolja magában Tihanyi
                  Dezső.</p>
               <p>S a milyen ingerült és haragos, hát jól esik neki a gondolat, hogy valakit
                  bosszanthat s valami vad gyönyörüséget érez abban, hogy lepuffanthat egy czudar
                  dögöt, a mely az ő területére jön pusztitni. És ha egy ember volna, a milyen dühös
                  és elkeseredett most Tihanyi Dezső, talán még azt is lepuffantaná.</p>
               <p>A mint így kóborolt ott a földeken át, mindegyre szilajabb, mindegyre vadabb
                  indulattal, olyan különös gondolatok villantak át agyán. A puska, mely vállán
                  lógott, mintha valami értelemmel biró lénnyé változott volna, mely gonosz
                  gondolatokat sugall neki:</p>
               <p>- Lásd, én meg tudnálak téged szabadítani a vetélytárstól, az ellenségtől.</p>
               <p>Eleinte borzad arra a gondolatra, de aztán daczosan ismétli magában:</p>
               <p>- Ha én lelövöm a vadat, a mely nekem kárt tesz; hát az embert, a ki pokollá
                  teheti egész életemet, miért ne?</p>
               <p>S a puska agya, mely oldalát lökdösi, minden lépésnél nógatja:</p>
               <p>- Miért ne? Miért ne?</p>
               <p>Nem gyilkosságra gondol, csak párbajra. Nem akar börtönbe kerülni Meg akarja ölni
                  azt az embert, de úgy, a hogy az uri emberek szokták, lovagiasan,
                  tisztességesen.</p>
               <p>- Ha enyém nem lehet Olga, az övé se lehessen - mormogja fogcsikorgatva.</p>
               <p>Egyikök fölösleges itt ezen a földön, egyiknek pusztulni kell. Miért legyen az
                  Tihanyi Dezső s miért ne a másik?</p>
               <p>Alkalmat mindig találhatni az összekoczczanásra, egy pár jó barát mindig akad, a
                  ki szivesen segédkezik s ha egyszer a pisztoly csöve elé kapja Tihanyi Dezső azt
                  az embert, egyikök élve nem fog onnan elmenni.</p>
               <p>Mindaz az elkeseredés, mi lelkében felhalmozódott, Elemér ellen fordul. Mintha
                  annak is ő volna oka, hogy Háj Fülöp nem akar várni, hogy perelni, foglaltatni,
                  árvereztetni fog. A vén róka neszét vehette, hogy a Tihanyi Dezső dolga Thuróczy
                  Olgánál rosszabbra fordult s hogy ez az uj emberke emelkedik, mig ő lefelé
                  száll.</p>
               <p>Véres karikák futkosnak szemei előtt. Bősz haraggal dobogtatja lába a földet. Már
                  alig tudja, hogy miért jár itt kint ily késő este. A vaddisznók eszébe sem jutnak.
                  Csak jár, mert valami lázas belső tűz hajtja s nem engedi megpihenni.</p>
               <p>Szétszaggatott felhők rongyai szállnak át az égen, ép oly gyorsan, lázasan, mintha
                  azokat is valami vad indulat kergetné. Néha-néha eltakarják a holdat, mely lerázza
                  magáról s ujra ki­bukkan, mig egy ujabb felhőgomoly rá nem szakad, mintha
                  birkóznának, hogy ki gyűri le a másikat.</p>
               <p>Már egészen az erdő széléig ért Tihanyi Dezső, a hol az ugaros-karádi határ
                  végződik. Egy perczig tétovázva megállt ott. A fák közt csörtetést hallott. Akkor
                  lekapta a puskát a válláról s figyelt.</p>
               <p>Nem, ez nem vaddisznó. Ez a zörej sokkal csekélyebb, mint a mit a vaddisznók
                  okoznak, mikor áttörnek az erdőn. Ez valami ember lesz, valami elkésett utas, mert
                  az országut itt átszeli az erdő sarkát, vagy valami orvvadász, a ki nyulra
                  les.</p>
               <p>És ime az az ember közelebb jő. A hold épen akkor bukkan ki ujra a felhők közül s
                  rezgő fénye a közeledőre ömlik. Tihanyi Dezső megismeri s hideg borzongás fut át
                  az egész testén. Azt hiszi, hogy csak fölizgatott képzelete játszik vele. Hogy az
                  ott nem élő lény, csak kisértet, rémes látomány, melyet csak az ő lázas agya
                  teremtett oda.</p>
               <p>Vad, ijedt tekintettel mereszti reá szemeit Tihanyi Dezső. Oly sápadtnak tünik föl
                  az az alak a holdvilágnál. Elemér volna az csakugyan? Honnan jön? Mit keres? Rossz
                  órában jött. Tihanyi Dezső keze reszketve emeli föl a puska csövét. Ha most
                  lelőné? Ki keresné, hogy történt? Véletlenül, vaddisznó helyett.</p>
               <p>Ki bizonyíthatná rá a gyilkosságot? Senki. Csak a ravaszt kell megnyomnia, egy
                  durranás és az az ember ott fog feküdni holtan lábainál és soha többé utjába nem
                  áll.</p>
               <p>Akkor leereszti a puska csövét s elfojtott, rekedt hangon odakiált Elemérnek:</p>
               <p>- Menj. Mehetsz.</p>
               <p>De az nem ment, megállt.</p>
               <p>- Menj, - ismételte Tihanyi Dezső zordonan. Elemér közelebb jött.</p>
               <p>Tihanyi Dezső nem szólt többet, villámló szemei reá tapadtak a vakmerőre, a ki így
                  szembe akar szállni vele. Maga kereste sorsát.</p>
               <p>De amint ujra fel akarta emelni fegyverét, érzi Tihanyi Dezső, hogy azt nem birja
                  meg­csele­kedni, s az a szelid hang, a melyen Elemér megszólal, átjárja a
                  szivét:</p>
               <p>- Dezső!</p>
               <p>Tihanyi Dezső megrázkódik s átnyujtja a puskáját Elemérnek:</p>
               <p>- Elvesztettem az eszemet, pajtás. Nesze, lőjj agyon, mint a veszett kutyát, nem
                  érdemlek egyebet.</p>
               <p>De Elemér visszaadja az oda nyujtott fegyvert, melyet Tihanyi Dezső leejt a
                  földre. Az erős fölindulás egész testében megrázkódtatja az izmos férfit, hangja
                  csuklik, csaknem zokogásba tör ki, amint Elemérnek nyakába borul:</p>
               <p>- Nagyon szeretek egy leányt. Vagy a vagyonát. Nem tudom, az is lehet. De nagyon
                  szeretem. Évek óta járok utána, vágyva, őrjöngve. Már azt hittem, hogy az enyém
                  lesz és akkor ide jösz, közénk állsz te.</p>
               <p>- Én? - csodálkozik Elemér.</p>
               <p>- Te, a ki gazdag vagy, válogathatsz, száz leányt is találsz, a ki szivesen hozzád
                  megy; csak ezt az egyet hagyd meg nekem, ezt az egyetlenegyet.</p>
               <p>Mélyen megrendülve hallgatta Elemér Tihanyi Dezső szenvedélyes kitörését. Nem
                  kérdezte, melyik az a leány, egyszerre kitalálta: az, a melyik úgy érezte, mintha
                  neki is egyetlenegy volna a világon.</p>
               <p>De nincs oly áldozat, a mire a nagylelkü, nemes ifju kész ne volna. Ha szivét
                  kellene kisza­kitni, azt is odaadná. Arcza kigyul a lelkesedéstől. Attól a fiatal
                  lelkesedéstől, mely büszke­séget és gyönyört talál az áldozatban is és annál
                  nagyobbat, mennél fájóbb az áldozat.</p>
               <p>Átölelte Tihanyi Dezsőt s meghatottan szólt:</p>
               <p>- Légy boldog. Engem soha többé nem fogsz gátul találni utadban.</p>
               <p>Karonfogva mentek haza a csöndes holdvilágos estén, mely örök barátságuk kezdetét
                  jelölte és beszéltek mindenről, tuláradó szivvel, ifju lelkesedéssel, a hogy két
                  jó barát beszél egy­mással, kik föltalálták egymást, hogy soha többé el ne
                  veszítsék.</p>
               <p>S másnap elvitte Tihanyi Dezső a váltót az Elemér aláirásával Háj Fülöpnek és a
                  vén uzsorás bámul, fejét csóválja s olyanformán rémlik neki, mintha a világon
                  mégis volnának különös emberek. Olyan - Háj Fülöp nem tudja, hogy fejezze ki
                  magát, - olyan igazán különösek.</p>
               <p> </p>
            </div>
            <div type="chapter">
               <head>
                  VII. A mi a patikában történt.
               </head>
               <p>A nagy fehér kastélyban, mely mint valami fejedelmi palota uralkodik az egész
                  Ugaros-Karád fölött, nagyon csodálkoznak Petheő Lászlóék Elemér kimaradása miatt.
                  Petheő Lászlóné ő nagysága, a ki olyan bölcs arithmetikával kiszámította, hogy
                  Olga és Elemér összeadandó, vagyis hétszáz hold meg nyolczszáz hold, az ezerötszáz
                  hold, nem érti, hogy mi történhetett. Maga az a büszke leány is olyan kérdőleg
                  tekint nénjére, ámbár nem szól, nem kérdezi, csak szép fehér homloka huzódik
                  redőkbe.</p>
               <p>Petheő László ur tudna ugyan fölvilágosítással szolgálni s megmondhatná, hogy a
                  patikában találkozott azzal a fiatal emberrel, a mi mindjárt világosságot gyujtana
                  ő nagysága agyában. De Petheő László ur hallgat és nem mer szólni, mert nem tudná
                  igazolni, hogy mit keresett ő maga a patikában. Hiába öltené magára azt a
                  jámborabb képét, mintha tizig sem tudna olvasni, ő nagysága könyörtelenül rá
                  sütné, hogy már megint azért a semmirevaló szoba­leányért járt ott, a kit ő
                  nagysága a mult hónapban a szolgálatból elkergetett. Persze az a jóhirü dáma
                  befogadta, mert hát a milyen az asszonya, olyan a cselédje.</p>
               <p>S ámbár Petheő László ur becsületére merne megesküdni, hogy ártatlan az egész
                  dologban, ő nagysága mégsem hinné el, mert saját szemeivel látott egy kis
                  selyemkendőt, a mit ártatlan emberek nem szoktak ajándékozni.</p>
               <p>Petheő László ur tehát bölcsen hallgat és nem visz hirt haza a patikában történő
                  dolgokról. Még Tihanyi Ábrisnénak és négy leányának a figyelmét is kikerülte a
                  patika és senkinek sem jut eszébe, hogy ott egy érzelmes hölgyecske epedve vár egy
                  ifju lovagot - oh, mióta várja! - hogy egy kis költészetet hozzon az férjének
                  pomádés tégelyei és ipecacuana extractumai közé.</p>
               <p>S ki lehetne e nemes lovag szerepére alkalmasabb, mint a fővárosból jött fiatal
                  ember. Ah! ez nem lesz oly durva és érzéketlen, mint a többi. Megérezte azt
                  mindjárt az érzelmes kis hölgy kezének fogásáról, mely félénk és szelid volt;
                  kiolvasta szemeiből, melyeket, mint valami szende leányka lesütött, midőn a tüzes
                  menyecske szemeivel találkoztak.</p>
               <p>- Oh! mennyire örülök, - sóhajtott és mosolygott egyszerre a kis menyecske.</p>
               <p>Az utczán történt a bemutatás, a gyógyszertár bolt ajtaja előtt, hol az
                  ugaros-karádi urak órák hosszáig szoktak elácsorogni vagy a lóczán üldögélve,
                  pipáikból eresztgetni a füstöt s csizma­száraikat csapkodni agarász ostoraikkal,
                  miközben egy-egy nyers tréfa is vegyült a szüz magyar dohány füstje közé.</p>
               <p>- Menjenek, magok istentelenek, - szólt a szép kis hölgyecske, ki oly légiesnek s
                  oly leányosan finomnak látszott, mintha e durva karok közül soha egyetlenegy sem
                  merte volna szentségtörés nélkül körülölelni karcsu derekát. - Jőjjön kérem, -
                  szólt aztán Elemérhez, - hagyja itt ezeket a megrögzött gonoszokat.</p>
               <p>S bevezette a fiatal embert az ő kis szalonjába, mely ép oly kedves, ép oly
                  negédes, ép oly ábrándos volt, mint kis urnője maga.</p>
               <p>Más tapasztaltabb ember talán észrevette volna a mesterkélt rendetlenséget a
                  csinos kis butorokban, az asztalon heverő könyvekben, az apró csecsebecsékben,
                  melyekkel a szoba fel volt ékesítve; valamint észrevette volna a fiatal asszonyka
                  ártatlan csevegésében, szemeinek forgatásában és mélabus mosolyában a kaczér
                  affektácziót. De mit tudott Kókay Elemér a világról s a nőkről?</p>
               <p>Csak nézte a szép asszonyt s gyönyörködve, néha el-elpirulva hallgatta szapora
                  beszédét. Abból a kedves Budapestből, melyről az asszonyka csevegett, vajmi
                  keveset ismert ő: alig egyebet, mint a kis vendéglő füstös szobáját, a hová
                  ebédelni járt; az irodát mogorva, pók­hálós falaival, poros asztalaival, unalmas
                  aktáival és szegény hivatalnokaival, kik vászonujjat huznak föl könyökükig, hogy
                  be ne piszkolják kabátjaik ujját. Ismert aztán még az iskolából egy pár uri
                  pajtást, a kikkel néha találkozott az utczán vagy a kávéházban, vagy néha
                  hóna­pokig sem találkozott. Látott nagyritkán, egész farsangon át egy vagy két
                  bált, melynek költ­sé­gét megkoplalta, de legalább pillanatra láthatta az előkelő
                  világot fényes toilettjaival, persze hogy csak úgy, mint mikor valaki álmában
                  látja maga előtt elsuhanni.</p>
               <p>Nem volt bátorsága betolakodni abba a fényes világba. Nem volt meg benne a
                  szerencsét hajhászó kalandor vakmerősége, bár nevével, előkelő fiatal ismerősei
                  révén, kik a gentry-világhoz tartoztak, könnyen befurakodhatott volna bárhová s
                  élhetett volna, mint annyi más, a szédelgő és tányérnyaló diszes társaságban, mely
                  nem keresi: miből élsz, csak azt, hogy mint gavallér tudd magadat viselni a
                  tánczteremben, vagy a kártyaasztalnál vagy az előkelő világ­ban előforduló egyéb
                  alkalommal.</p>
               <p>Annyit ugyan minden világban való járatlansága mellett is jól tudott Elemér, hogy
                  azok a fővárosi körök, melyekre a kis patikáriusné hivatkozott, nagyon távol
                  állanak a tulajdon­képi előkelő világtól; de ő előtte, az ismeretlen, szegény kis
                  hivatalnok előtt, a vagyonára dölyfös háziur, a meggazdagodott gyáros, a dus
                  jövedelmü orvos és gyógyszerész lakása épúgy zárva állt, mint a mágnások termei. S
                  az ifju éveit siralmas számüzetésben Ugaros-Karádon töltő hölgyecske annyi kitünő
                  család nevét hadarta össze, a kikkel Budapesten ismeretségben állt s annyi jeles,
                  hires és gazdag férfit tudott megnevezni, a kik kezéért esengtek, hogy Elemérnek
                  csak úgy kápráztak tőle a szemei s magában meg kellett vallania, hogy igazán isten
                  csodája, hogy ez az ünnepelt hölgy mégis ezt a Dankó Árpádot, ezt a bamba falusi
                  patikust választotta.</p>
               <p>- Csak egy szivet kerestem, mely megértsen, - sóhajtott a gyöngéd kis
                  teremtés.</p>
               <p>És azt a szivet azóta folyvást keresi, mert természetes, hogy a házasság csak
                  csalódást hozha­tott e drága léleknek.</p>
               <p>De nem panaszkodik. Tudja, hogy van még a világon több olyan bohó szív, melyet nem
                  elégit ki a lét durva anyagiassága.</p>
               <p>És oly ábrándosan nézett föl szép szemeivel Elemérre s egész gyönge kis alakja,
                  mely igéző pongyolába volt burkolva; annyira epedni látszott a vigasztalás után,
                  hogy igazán kemény­szivünek kellett volna lenni a fiatal embernek, ha nem sietett
                  volna megvigasztalni.</p>
               <p>Nem mondhatni, hogy ezt valami szerfölött ügyesen végezte volna el, akadozott,
                  elpirult, de bármily gyarló volt is a vigasztalás, mégis elég hathatósnak
                  mutatkozott, mert egy gyöngéd kézszorítás tanusította a szenvedő szegény szivecske
                  háláját s édes mosoly derítette föl a csinos busongó arczocskát.</p>
               <p>Hisz a szárazságtól epesztett virágnak sem kell több, csak egy harmatcsepp, hogy
                  felüdüljön. Ennek az érző kis szivnek is csak egy jó barát rokonszenve
                  kellett.</p>
               <p>- Az a rokonszenv, melyet csak a kiválasztott lelkek értenek meg, - biztosítá uj
                  barátját a kis menyecske, hosszasan ott felejtve bársonyos piczi kezecskéjét az
                  ifju kezében.</p>
               <p>Melyik fiatal ember nem akar kiválasztott lélek lenni? Melyik az, a kinek nem
                  hizeleg, ha egy szép fiatal asszony benne találja föl azt a nemes lelkü barátot,
                  kinek rokonszenve enyhítő csepp az élet sivár pusztaságán?</p>
               <p>És Elemér ugy érezte, mintha ő is ott járna az élet ama sivár pusztaságán s mintha
                  neki is nagy szüksége volna a rokonszenv enyhítő cseppjére.</p>
               <p>De a mi az ő szivének bubánata, arról nem szól. Arról nem szólhat. Azt soha
                  senkinek nem szabad megtudni. Hogyan áldozta föl szerelmét, az örök titok
                  marad.</p>
               <p>Érzi, hogy szive utána szakad, de a mit igért, azt beváltja. Őt sem fogja soha
                  senki megérteni, senki sem fogja ismerni mély bánatának okát, melyet hurczolni fog
                  egész életén át. Mert most, mióta lemondott, most még jobban érzi, mennyire
                  szereti azt a leányt, azt a szépet, azt a fenségeset, a kit nem lehet soha
                  elfelejteni.</p>
               <p>A kis menyecske másra magyarázza a fiatal ember elmélázását és hallgatását s nem
                  fukar­ko­dik a bátorító kézszorítások dolgában. De Elemér csak a barátság
                  kézszorítását érzi s foga­dást tesz magában, hogy hű, igaz, önzetlen barátja lesz
                  ennek a szegény elhagyatott nőnek, ki oly egyedül áll a világban s kit senki sem
                  ért meg környezetéből.</p>
               <p>Ha Elemér helyett más valaki lett volna ott bent a szobában az ugaros-karádi urak
                  közül s avval a másvalakivel kaczérkodott volna így az érzelmes hölgyecske,
                  valószinü, hogy az nem elégedett volna meg egy pár kézszorítással, hanem ölébe
                  kapta volna a kis menyecskét s de­rekasan összecsókolgatta, szorongatta volna s
                  meg lett volna győződve, hogy a kis menyecs­ke sem akar egyebet. De Elemér sokkal
                  ideálisabb lelkü volt, hogy sem ily alacsonyan mert volna vélekedni erről a
                  gyöngéd asszonykáról, ki a sok hullámzó csipke és szalag között oly légiesnek
                  látszott, mintha teste sem volna.</p>
               <p>Igy beszélgettek sokáig édes, ártatlan bizalmasságban a tiszta lelkek barátságáról
                  és más hasonló dolgokról, a tavaszról, a virágokról, a költőkről. Elemér
                  bevallotta, hogy ő is irt nehány verset, csak gyönge szárnypróbálgatás ugyan, érzi
                  tehetsége csekély voltát.</p>
               <p>De a kis menyecske ragyogó szemei látják már benne a jövendő hirneves költőjét s
                  kalandos fejecskéjében nagyszerü regényes történetek kóvályognak szerelmes
                  költőkről, a kik meg­szök­tetik holmi hitvány kalmár vagy gyógyszerész kis
                  feleségét s verseket irnak róla, melyben megéneklik csókra termett piros ajkait,
                  ölelésre nyiló liliom karjait.</p>
               <p>Mindez keresztül-kasul száguldoz fejecskéjén, mialatt álmodozó szép szemei félig
                  lecsukód­tak.</p>
               <p>Lármás beszéd s nagy zörej hallatszott be akkor a másik szobából. Valaki
                  feldöntött egy széket. Aztán kinyilt az ajtó s bejött a férj vagy féltuczat uri
                  emberrel.</p>
               <p>Egyik-másik furcsa tekintettel pislogott a kis menyecske és Elemér felé; de a férj
                  kövér, nyilt, becsületes arczán szikrája sem látszott a gyanakodásnak. A jó ember
                  még a szénapadlás történetét sem ismerte s olyan őszinte barátságos jóindulattal
                  nyujtott kezet Elemérnek, mikor elváltak, hogy az urak sokat nevettek rajta ez
                  este a kaszinóban.</p>
               <p>Elemér most már nem maradt sokáig s miután megigérte az udvarias gyógyszerésznek,
                  kinek a pajtásai csaknem háta mögé röhögtek, hogy máskor is meglátogatja őket,
                  eltávozott.</p>
               <p>Ki erre, ki arra ment, mert már különben is délfelé járt az idő, de Tihanyi Dezső
                  még messzire elkisérte Elemért. Soha sem volt még ily nyájas hozzá s Elemérnek jól
                  esett, hogy nem talál benne mákszemnyi ellenséges indulatot sem.</p>
               <p>- Pajtás, - szólt Tihanyi Dezső barátságosan átkarolva az Elemér vállát - ha
                  segítségedre lehetek, szivesen teszem. Én voltam, a ki feldöntöttem a másik
                  szobában a széket.</p>
               <p>Elemér csodálkozva tekintett reá, mintha kérdezni akarná: ugyan miért?</p>
               <p>- Oh te szenteskedő! - kiáltott föl amaz; - talán nem jó volt, hogy
                  figyelmeztettelek.</p>
               <p>- Csak nem gondolod? - utasította vissza Elemér.</p>
               <p>Tihanyi Dezső ajkai körül gunyos mosoly játszadozott. Szerette volna egyenesen
                  megmon­dani:</p>
               <p>- Ugyan mit komédiázol és lovagiaskodol olyan asszonynyal?</p>
               <p>De nem szólt semmit. Neki így is, úgy is, mindegy. Ő hallgatni is tud, ha
                  kell.</p>
               <p>A kik hallották Tihanyi Dezső kifakadásait az első napokban a közéjük pottyant
                  mamlasz ellen, nem győztek csodálkozni a nagy barátságon, mely köztük keletkezett.
                  Dezső minden­nap fölkereste Elemért, magával vitte s ha utjok történetesen a
                  patika felé vezetett, pedig rendesen arra vezetett, Dezsőnek olyankor mindig
                  gondja volt rá, hogy Dankó pajtásnak dolga akadjon a patikában, mig Elemér beszólt
                  a kis menyecskéhez.</p>
               <p>Ezeknek a látogatásoknak aztán hire ment egész Ugaros-Karádon s elszörnyüködve
                  adták odább házról-házra. Nemsokára oly rossz hire lett szegény Elemérnek, a
                  milyen rossz csak a legelvetemedettebb embernek lehetett. Családapák és
                  családanyák iszonyodva emlegették nevét, nem azért, mintha valami hallatlan dolog
                  lett volna Ugaros-Karádon, hogy valaki a más ember feleségét szereti, de a
                  körülmények estek sulyosan a latba. Megbocsáthatatlannak látszott, hogy minden reá
                  épített reményt ily galád módon semmisít meg. Egy leány sem számíthat reá többé,
                  hogy fehér menyasszonyi ruhájában, koszoruval fején és pompás bokáig érő hosszu
                  fehér fátyollal oltárhoz vezesse ez a csélcsap ember.</p>
               <p>Szörnyü volt az elkeseredés valamennyi leányos háznál. A négy sovány Tihanyi
                  kisasszony szerette volna a szemeit kikaparni annak a gyalázatos kis patikusnénak.
                  Miczi néni arról beszélt, hogy ki kellene seprüzni a helységből. Gondolkoztak
                  arról is, hogy meg kellene mon­dani az urának; de ezt abba hagyták, mert akkor még
                  nagyobb lenne a baj, Dankó elválnék a feleségétől s Elemér elvenné azt az
                  asszonyt.</p>
               <p>Nem tudták, mit csináljanak. Buksy Gida ur, a kit harczias élete párja minden
                  istenadta nap rémítőnél rémítőbb hirekkel kizavart nyugalmából, azt tanácsolta, ne
                  bolygassák ezt a históriát, mennél jobban piszkálják, annál rosszabb. De Miczi
                  néni nem hagyhatta abba. Tele lármázta vele az egész falut.</p>
               <p>Most már mindenki emlékezett rá, hogy mikor ide jött Elemér, a legelső alkalommal
                  a temetésen mindjárt lehetett látni, miféle jómadár. A ki ugy lesüti a szemeit,
                  annak nem tiszta a lelkiismerete. Ki tudja, micsoda gonoszságon jártathatta már
                  akkor az eszét.</p>
               <p>Oly általános volt az erkölcsi érzület fölháborodása Ugaros-Karádon, hogy még
                  Tihanyi Dezső sem merte egész nyiltan mentegetni barátját, csak úgy félig-meddig.
                  Olyanformán, hogy: ej no egy kis gyöngeség. Ki tehet arról, hogy némelyik ember
                  vajból van, mindjárt el­olvad?</p>
               <p>Bezzeg ő nem olvad el, ő hűségesen megy egy czél felé, folyvást csak azon egy czél
                  felé s nem tekint sem jobbra, sem balra. Tudja, hogy akadályokkal kell küzdenie.
                  Tudja, hogy Petheő Lászlóné ellene van, Petheő László pedig olyan gyámoltalan öreg
                  ember, a ki csak a kaszinóban, meg a közbirtokosság gyülésén adja a tekintélyt, de
                  otthon a felesége előtt a száját sem meri kinyitni, főkép mióta nem birja
                  kitisztázni magát bizonyos gyanu alól, mely tisztes ősz szakálla daczára is reá
                  nehezedett ama bizonyos szobaleányt illetőleg.</p>
               <p>Tihanyi Dezső látta, hogy semmit sem várhat a Petheő László bátyánk jóakaratától;
                  az asszonyok azonban elviszik az ő hűségének s az Elemér csélcsapságának a hirét a
                  nagy fehér házba is, hol Pethőné megtudja végre az Elemér kimaradásának az okát, a
                  mi nem maradhat teljesen titok Olga előtt sem, bár Petheőné takargatná a dolgot,
                  ha tudná. Mert hiszen a férfiak ugyis mind egyformán hiábavalók s ha már
                  választani kell közülök, hát inkább egy semmire­valót nyolczszáz holddal, mint
                  másik semmirevalót nyolczvannal, még pedig olyan nyolcz­vannal, a miből talán már
                  egy hold sem az övé.</p>
               <p>Ő nagyságánál tehát bármikor számíthatna bocsánatra a megtérő bünös; de az a
                  büszke leány, ezt jól sejti Tihanyi Dezső, soha sem fog megbocsátni, ha
                  szeretett.</p>
               <p> </p>
            </div>
            <div type="chapter">
               <head>
                  VIII. A nagy nap.
               </head>
               <p>Hónapok multak el és Ugaros-Karádon semmi sem változott, mintha Ugaros-Karádra nem
                  is szólna az örök változandóság törvénye. Ugyanaz a preferánsz, ugyanaz a ferbli
                  járta a kaszi­nóban. Ugyanazok az emberek unatkoztak a patika előtt a lóczán.
                  Ugyanazok az apró nehez­telések, irigykedések, villongások folytak az uri családok
                  közt s ugyanazok a régi barátságos vacsorák békitették ki a haragosokat.</p>
               <p>Csak a természet külső képe változott. Az idő már őszre járt. Dér borította a
                  mezőt, a fák megkopaszodtak s az egész táj még sivárabbnak tünt föl, mint máskor.
                  A varjuk csoportosan ereszkedtek le az udvarokra. A kaszinó két alacsony szobája
                  megtelt a friss dohány csipős füstjével.</p>
               <p>Minden úgy volt, mint tavaly ilyenkor. A Kókay Ádám ócska házában megint egy
                  csöndes magányos ember üldögélt, lustán álmodozva és pipázva. Csakhogy most nem
                  volt az egy totyakos öreg, hanem egy fiatal ember, a ki nem tudja, mit csináljon.
                  Beül nagy karosszékébe s egész nap olvas.</p>
               <p>- Mi akarsz lenni, öcsém? szólítja meg Buksy Gáspár - hogy így falod a
                  könyvet?</p>
               <p>Még tudós soha sem volt a familiából s megfoghatatlan, hogy mi lelte ezt a szegény
                  fiut? Maga sem tudja, hogy mi lelte. Ugy érzi, mintha nem ide való volna. Mintha
                  nem szerezne neki semmi örömet, a mi másnak örömet szerez, sem a ló, sem az agár,
                  sem a kártya, sem a barátság. Mintha visszavágynék az ő kis hónapos szobája után,
                  a hol dolgoznia kellett, a nagy város utczái után, a hol magányosan ődöngött a
                  zsibongó sokaság közt, mig fejében egy-egy készülő dal rithmikus sorai csengtek,
                  bongtak.</p>
               <p>Most feje oly üres és oly nehéz. Itt a vagyon, melyre áhítozott s mely most oly
                  értéktelennek tünik föl előtte. Néha megvillan fejében egy-egy álma. Hir?
                  Dicsőség? Most már nem földhöz ragadt szegény, a kit lenyom a mindennapi megélés
                  gondja és mégsem vágyakozik semmi után. Olyan szárnyaszegetten gunnyaszt
                  szobájában.</p>
               <p>Néha elmegy az atyafiak közé, de mintha azok is elidegenedtek volna már tőle. A
                  patikában sem csepegtetnek már a rokonszenv cseppjeiből sajgó szivére. A kis
                  menyecske hamar meg­győződött, hogy ez a fiatal ember mégsem az igazi s most az
                  orvosi karral próbál szerencsét. Persze, hogy nem az ugaros-karádi öreg doktorral,
                  a ki rut, zsémbes, lompos agglegény, ha­nem a vámosi fiatal orvossal, a ki minden
                  harmad, negyed nap átrándul, néha naponkint is, ha betege van Ugaros-Karádon és
                  soha sem mulasztja el tiszteletét tenni Dankóéknál.</p>
               <p>Az egész Ugaros-Karád az agarászok versenyére készül most, de Elemért az nem
                  érdekli. El­megy megnézni a nagy ezüst billikomot, mert hát a többiek rábeszélik;
                  de nem készül futtatni. Mit bánja ő, akárki nyeri el!</p>
               <p>Már egy hét óta ki volt állítva a kaszinóban az agarászverseny nagy ezüst
                  billikoma. Füzes-Harkányból, Szent-Györgyről, az egész környékről mindenünnen
                  eljöttek megnézni az urak. Nagy vitatkozások folytak, hogy ki viszi el a
                  billikomot. A füzes-harkányiak a Konyáry Pista Didójára fogadtak. Az
                  ugaros-karádiak nem hagyták a maguk fajtáját: a Csaby Elek Fecskéje leveri a
                  Didót. Aztán Tihanyi Dezső egy uj agarát fogja futtatni, Hevesből kapta, a Bogárdy
                  Tamás Karcsujának a fia.</p>
               <p>Erősen összeszólalkoznak ezen. Van, a ki nem ad a Bogárdy Tamás agaraira egy
                  fityinget sem. Lárifári beszéd az, hogy ilyen meg amolyan hiresek. Mindegyiknek
                  gyönge a hátulsó lába, nem ide a homokra való az.</p>
               <p>Nagy fogadások történnek. Lesz dolga Háj Fülöpnek. Annyi uri ember rohanja meg
                  pénzért; hogy a vén uzsorás hatvan perczenten alól nem adhat és a selejtesebbje az
                  uri népnek kétszáz forintos váltót ir alá száz forintért. Hiába, a becsület a
                  legelső.</p>
               <p>A hölgyek is eljöttek megnézni a billikomot, Petheő László bátyánk megmagyarázza
                  nekik, hogy ezt nézzék nagysádkáim, ezt a két agarat itt a tetején.</p>
               <p>- Remek, nagyszerü, - ez a hölgyek egyhangu itélete.</p>
               <p>S biztató pillantások szállnak a szép szemekből jobbra, balra és nem egy sziv
                  dobban meg hevesebben a leendő győzelem reményében.</p>
               <p>Ede, a kaszinó lelkes szolgája, a kit egy évi csavargás után ujra visszafogadtak,
                  de ugy, hogy többé el ne vesszen a billiárd-golyó, alig győzi nyitogatni az ajtót
                  ő nagyságaik előtt.</p>
               <p>Hát majd a nagy napon, akkor lesz csak igazán a lázas sürgés-forgás.</p>
               <p>Előtte való este megjött a Tisza-Zugból Sajó Bandi is három agárral.</p>
               <p>- De a billikomért nem futtatok, - nyugtatja meg az aggódó kedélyeket.</p>
               <p>Határtalan lelkesedés veszi körül az agarászok nesztorát, a jeles férfit, kinek
                  hirneve messze kiterjed a Tiszán innen, meg a Tiszán tul.</p>
               <p>Csöndes, kevés szavu öreg ember, a ki ősz szakállát simogatva, csak mosolyog arra
                  a sok hetvenkedésre, a mit az ugaros-karádi fiatalság művel. Szakértőn
                  megvizsgálja az agarakat, egyiket-másikat megdicséri s fitymálva huzogatja vállait
                  a Tihanyi Dezső hires agarára:</p>
               <p>- Bogárdy fajta, ismerem.</p>
               <p>- Az öreg is minden nap egy nótát felejt, mint a vén czigány, - jegyzi meg
                  boszusan Tihanyi Dezső.</p>
               <p>A holnapi naptól sok függ. Dicsőség és pénz, mert nagyon sokba fogadott és talán
                  még egyéb.</p>
               <p>Tegnap óta egyre forgatja fejében, hogy megkéri az Olga kezét. Nem fogja tovább
                  halogatni. Ugy látja, mintha minden további várakozás még messzebb elütné
                  czéljától. Választ akar végre, határozott választ.</p>
               <p>De oly nyugtalan és levert, hogy inkább holnapra hagyja a dolgot. Ha holnap nyer
                  az agár­versenyen, ha ő lesz a nap hőse, akkor lesz itt a kedvező alkalom.</p>
               <p>Talán holnap nyájasabban fog reá tekinteni Olga, ma még oly büszke és
                  megközelíthetlen.</p>
               <p>Az a holnapi nap. Hej! az a holnapi nap! Hány sziv várja azt dobogva, lelkesedve,
                  bizakodva vagy aggódva. Az asszonyok, és leányok is pártokra oszolnak. Kinek ez az
                  agár, kinek amaz a kedvencze. És soha még annyi gyöngéd kacsó nem simogatta a
                  pákosztos állatok karcsu nyakát, hátát, fejét, mint most.</p>
               <p>Csak Olgának mindegy, csak ő marad hidegen. Mintha a lelkesedés és zsibongás árja
                  nem hatna el hozzá. Szemei még mindig a távolba tekintenek, de már nem oly tiszta
                  fénynyel, hanem elborultan. Már nem keresi ott a messze távolban azt, a ki soha
                  sem fog eljönni, a ki nincs is a világon, mert itt csak salak van és
                  nyomoruság.</p>
               <p>A nemes büszke leány lehajtja fejét. Előtte áll az élet közönséges országutja,
                  melyen járnak az emberek, nem törődve a sárral, mely őket lépten-nyomon
                  beföcskendezi. Reá lépjen ő is? Végig járja ő is?</p>
               <p>Kinosan forgatja azt a gondolatot elméjében, mig a többi könnyü szivvel mulat és
                  várja a holnapi napot.</p>
               <p>Korán reggel Petheő László ur házához gyültek az urak. A fölnyergelt paripák és az
                  agarak az udvaron várnak, mig odabent vigan folyik a reggelizés. Petheő László ur
                  méltósággal kinálja a szilvóriumát. A háziasszony ő nagysága a pogácsával jár
                  körül.</p>
               <p>A lovak türelmetlenül kapálják már a földet, az agarak ásitoznak, a szolgák
                  kezeiket dörzsölik, mert csipős hideg van így korán reggel. November közepe felé
                  jár az idő.</p>
               <p>Végre megjelenik az oszlopos tornáczon a Sajó Bandi hosszu ősz szakála. Fekete
                  bárány­bőrkucsma fedi a hires ember kopasz fejét. A lovászfiuk, a kocsisok mind
                  bámészkodva nézik. Még az öreg Mihály is kidugja fejét az istálló ajtajából.</p>
               <p>- Az árgyilussát, hogy győzi olyan sokáig!</p>
               <p>S a vén ember magyarázza a közelebb állóknak, hogy még csak olyan futkározó gyerek
                  sorba járt, mikor Sajó Bandi ur már embernyi ember volt. De hát a szegény ember
                  elébb kidül, azt az arkangyalát ennek a világnak!</p>
               <p>Sajó Bandi még most is oly délczegen megüli a lovat, hogy Tihanyi Ábris, a ki
                  pedig sokkal fiatalabb ember, egész töpörödött aggastyánnak látszik mellette.
                  Petheő László urról nem is szólunk, mert az csak kocsira kapaszkodik.</p>
               <p>- Ide szentem mi hozzánk, - hivják az asszonyok.</p>
               <p>Mert négy kocsival kijöttek azok is. Jukker fiatal asszonyok, életre való lányok,
                  a kikben fölbuzdul a nemes vér ezen a nagy napon.</p>
               <p>Kiértek már a faluból s egy dülő-uton haladtak friss szántás közt mindkét oldalt,
                  a lovasok elől az agarakkal, a kocsik utánuk. Szép tiszta őszi nap volt. Az a kis
                  dér, mely a földet borította, már eltünt, csak itt-ott látszott még az árok
                  szélén. Az agarak előrenyujtott nyakkal haladtak, szorosan a lovak mellett. A
                  lovasok figyelmesen tekintgettek, jobbra, balra.</p>
               <p>Sajó Bandi mélyebben a fejére nyomta báránybőrkucsmáját, aztán gyorsabb ügetésre
                  nógatta lovát. Mindnyájan követték az ősz vezért.</p>
               <p>Befordultak egy buczkás rétre, a hol viz ütötte föl magát az alacsonyabb helyeken.
                  Tihanyi Dezsőnek villogtak a szemei, ez az ő területe, ha igazat mondott az öreg
                  Bogárdy Tamás.</p>
               <p>Az egyik fiatal lovasnak úgy rémlett, mintha már megpillantotta volna a
                  nyulat.</p>
               <p>- Csak a szemed káprázik, öcsém, - szólt Sajó Bandi s erősebben fogai közé
                  szorítja kurta­száru makra-pipáját.</p>
               <p>Mindnyájan nevetnek rajta. A hahota tovább terjed a kocsikra is. Az asszonyok, a
                  leányok kaczagva kiabálnak oda:</p>
               <p>- Hol a nyul, Lajos?</p>
               <p>De most már igazán fölbukkan amott egy öreg tapsifüles.</p>
               <p>- Hajrá! - hangzik élesen, vastagon, harsányan, rekedten.</p>
               <p>Az agarak utána iramodnak, a lovasok is sebesen vágtatva, azután a kocsik. Veszett
                  nyargalás ez keresztül-kasul, buczkákon, árkokon.</p>
               <p>- Hajrá! Hajrá!</p>
               <p>Az arczok kipirulnak, a szemek csillámlanak. Hajrá!</p>
               <p>Tihanyi Dezső legelől jár. Elemér csak a hátulsók közt. A leányok megjegyzik, hogy
                  ez a Dezső hatalmas gyerek. Hogy ül azon a lovon! Csókolni való!</p>
               <p>Ezt az utolsó megjegyzést Csaby Margit mondta. Kimondja ő akárki előtt.</p>
               <p>- Hátha szavadon talál fogni, - vetik ellen a többiek.</p>
               <p>Hátraszegi daczos fejét:</p>
               <p>- Hát akkor is.</p>
               <p>De nincs mit félni. Tihanyi Dezső nem fogja szaván azt a szegény leányt, a kik
                  hatan vannak testvérek s egyre-egyre huszonöt hold sem jut. Hiába epedsz te
                  szegény, szép virágszál, a te sorsod az, hogy hervadj el, vénülj meg s örömtelen
                  tekints vissza elveszett ifju életedre.</p>
               <p>Hanem most még nem hiszed, most még azt gondolod, hogy szép vagy, valaki majd
                  keblére tüz, valaki szeretni fog. És miért ne lehetne az a valaki Tihanyi
                  Dezső?</p>
               <p>De most hajrá, hajrá!</p>
               <p>Egyszerre a vén nyul ravaszul meglapult. A Tihanyi Dezső Szellője átugrotta. Akkor
                  a nyul irányt változtatott s jobbra kezdett szaladni. Az agarak utána. A Csaby
                  Elek Fecskéje elütötte.</p>
               <p>Tihanyi Dezső káromkodva vágta sarkantyuját paripája oldalába. Kezében reszketett
                  az agarász­ostor.</p>
               <p>Most fölugrott a második nyul. A Csaby Kálmán Fecskéje megint legelől jár, a
                  Tihanyi Dezső hires agara pedig oldalutat vesz s úgy kerül a nyulnak elejébe
                  gyalázatos indzsellér módon.</p>
               <p>A Tihanyi Dezső arcza elsáppad, aztán lángba borul. Annyit vesztett ma, hogy nem
                  birja felét sem kifizetni, hacsak megint Elemért nem iratja alá valami
                  váltóra.</p>
               <p>Hát megint az Elemér kegyelmére szorul? Büszke lelkét a szégyen mardossa. És ilyen
                  kedv­vel menjen ő most leányt kérni?</p>
               <p>De azért jó kedvet mutat. Még soha ilyen jókedvünek nem látták. A fiatalság
                  bámulja, az öregek dicsérik érte.</p>
               <p>- Az apád is derék uri ember volt - erősíti Sajó Bandi.</p>
               <p>Tihanyi Dezső fogcsikorgatva hallgatja s szeretné megfojtani ezt a vén embert, a
                  ki a Csaby Elek Fecskéjének itélte oda a billikomot. De nem árul el semmit abból,
                  a mi a lelkét mar­dossa. És este a Petheő Lászlóék házánál iszik, tánczol, mulat,
                  mig belsejében forr a harag és a kétségbeesés.</p>
               <p>Lázas gondolatok kergetik egymást fejében. Hátha itt hagyná a mulatókat s elmenne
                  most Elemérhez és azt mondaná neki:</p>
               <p>- Pajtás, visszaadom a szavadat, nekem úgy sem használ. Kéresd meg Olgát, hozzád
                  bizonyo­san elmegy. Légy boldog és az isten áldjon meg.</p>
               <p>Kidagadnak az erek halántékain. Nem birja már tovább ide bent s kimegy a
                  folyosóra, hogy égő homlokát lehütse a hideg éjjeli levegő.</p>
               <p>A nyulak ott lógtak sorban fölaggatva végig a folyosón s mintegy kisértetiesen
                  merednek Tihanyi Dezsőre. S mialatt vigan szól a zene s zajosan mulat odabent az
                  egész társaság, rettenetes gondolat villan át agyán. Ha fölakasztaná, magát ide a
                  nyulak közé, más vége úgy sem lehet ennek a hitvány életnek s mikor a mulató
                  társaság hajnal felé szétoszlik, hát itt találnák?</p>
               <p>Visszatér a szobába a mulatókhoz, de az a gondolat nem hagyja el, bekiséri oda is,
                  a táncz közé, a mosolygó női arczok közé.</p>
               <p>Petheő Laczi bátyánk fényesen megvendégeli az egész uri társaságot. Nincs
                  vége-hossza a pohárköszöntéseknek, a koczczintgatásoknak. Az ugaros-karádiak le
                  akarják inni a füzes-harkányiakat, ezek meg amazokat.</p>
               <p>A legnagyobb szobában tánczra perdült a fiatalság. A jókedv ki-kitör, a szivek
                  kitágulnak, pihegő keblek, ragyogó szemek tündérvilágot varázsolnak elő s másnap
                  reggel azon veszi észre magát két vendég, hogy vőlegény lett, maga sem tudja
                  hogyan.</p>
               <p>A ki nem tánczol, az egy kis csöndes ferbli mellett mulat. Az ugaros-karádi
                  birtokosság meg­állja a sarat itt is, ámbár billikom nem jár érte. A
                  füzes-harkányi urak rettenetesen meg­koppaszt­va kerülnek haza másnap.</p>
               <p>Csak egy ember jár-kel itt e vidám társaságban kétségbeesett gondolatokkal s nem
                  látja, hogy egy pár gyöngéd szem figyelemmel kiséri s megrémül attól a
                  kétségbeeséstől, mely kilátszik szinlelt vidámsága alól.</p>
               <p>- Mi baja, Dezső? - kérdé Olga, midőn késő éjfél után ujra egymás mellé
                  kerültek.</p>
               <p>Tihanyi Dezső csodálkozva tekint a szép leányra. Ez a részvét hangja oly szokatlan
                  a büszke ajkon. Tehát elérkezett volna igazán az a pillanat, melyre oly régóta
                  vár?</p>
               <p>Új bátorság szökik szivébe. Most vagy soha.</p>
               <p>- Szeretem, Olga, régóta, tudja nagyon jól. Mondja ki végre azt a szót, mely megöl
                  vagy boldog­gá tesz.</p>
               <p>A leány hosszasan hallgatott és gondolkozott. Lehajtott fejjel, a nélkül, hogy
                  föltekintene, halkan szólalt meg aztán:</p>
               <p>- Hiszi, hogy boldog lenne csakugyan velem?</p>
               <p>- Kimondhatatlan boldog.</p>
               <p>Olga ujra mélyen elgondolkozva hallgatott. Még egyszer megfordult elméjében a
                  gondolat: helyesen cselekszik-e, ha oda nyujtja kezét szerelem nélkül?</p>
               <p>De mire vár még? Az, a miről ő álmodozott, az nincs is a világon. Az az ifju, a
                  kit ő ideálnak képzelt, közönséges léha ember. És nénje még most is beszélni mer
                  róla. Még most is, kész volna reá tukmálni, csak azért, mert gazdag. Mig itt áll
                  egy szegény ember, a kit kezével és vagyonával boldoggá tehet. Miért habozna
                  tovább? Másforma férj nincs a világon, csak a fiatalabb leányok álmaiban. Ez
                  legalább meg fogja becsülni, szeretni fogja és Olga nem fog egyedül állni a
                  világon.</p>
               <p>Szemeiben a büszkeség tekintetét most először váltotta föl a gyöngédség
                  tekintete.</p>
               <p>És a mint lassan körülpillantott, a gyöngédség e tekintetét látta más fiatal
                  leányok szemeiben is és úgy tünt föl neki, mintha egyszerre megértené, hogy a nők
                  hivatása, hogy másokat boldoggá tegyenek.</p>
               <p>Az asszonyok már szedelőzködnek, hogy haza mennek; de a fiatal leányok mosolyogva
                  kérik, hogy még ne. S egy fiatal leány mosolygó kérésének ki állhatna ellent? A
                  mamák hát ott ma­radnak bóbiskolva, álmosan, de boldog álmok közt ringatózva.
                  Visszaemlékeznek azokra az időkre, mikor nekik suttogtak így hizelgő szavakat,
                  mint most leányaiknak, mikor az ő kezei­ket szorongatták s mikor az ő sziveikbe
                  lopózott be először az az édes érzés, hogy szeretnek s hogy szeretik őket.</p>
               <p>A hajnal rózsaszinü fénye kezd besütni az ablakokon. No már most igazán haza kell
                  menni.</p>
               <p>Bucsuznak. Asszonyok, leányok ölelkeznek, a mamák gondosan bepólyálják leányaik
                  fejét nagy kendőkbe, aztán szanaszét oszolnak, ki gyalog, ki kocsin. Már csak
                  néhány fiatal ember járja bent a bolondját.</p>
               <p>A legvigabb leány, Csaby Margit is elment már. Ő maradt az anyjával utolsónak. A
                  küszöbön még egyszer megállt, mintha várna valakit. De ez a valaki ott benn ül
                  még, még mindig Olga mellett, mig Petheő Lászlóné el nem szólítja a leányt s a
                  fiatal emberek egyedül maradnak.</p>
               <p>Ő nagysága fáradt, álmos és kedvetlen. Bosszantja Elemér kimaradása s a Tihanyi
                  Dezső konok, megátalkodott udvarlása. Hát már ennek soha sem lesz vége?</p>
               <p>- Kompromittálni fogod magadat ezzel a Tihanyi Dezsővel.</p>
               <p>- Már nem, édes néném, - felelt Olga - mától fogva menyasszonya vagyok.</p>
               <p>Nyugodtan ejtette ki azt, minden fölindulás nélkül, mint a ki megfontolta, hogy
                  mit cselek­szik.</p>
               <p> </p>
            </div>
            <div type="chapter">
               <head>
                  IX. Az esküvő.
               </head>
               <p>Farsang végére tüzték ki az esküvőt. Tihanyi Dezső nem akarta sokára halogatni,
                  mert az ember csak akkor igazán biztos, mikor a menyasszonyát haza hozta a
                  templomból.</p>
               <p>A háza ugyan nem igen van olyan állapotban, amilyennek kellene lenni, de így tél
                  idején nem lehet már azon segítni; hanem legyen csak egyszer majd kezében a
                  vagyon, olyan uj házat építtet, hogy külömb lesz, mint a Petheők nagy emeletes
                  ócskasága.</p>
               <p>A négy fekete mellé szerez még egy másik fogatot, mert ur akar lenni s meg akarja
                  mutatni, hogy kell urnak lenni. Háj Fülöpnél most megnyilt a hitel. Annyival
                  szolgál az öreg, a mennyit parancsol a nagyságos ur. Igaz ugyan, hogy egy kis
                  iráskát is kér a Kókay Elemér uraságtól, mert tetszik tudni, az ember halandó s
                  ámbár ő úgy bizik a nagyságos urban, mint saját fiában, azért az irás mégis csak
                  irás és ha valami szerencsétlenség történnék, a mitől az isten mentsen meg, ilyen
                  öreg embernek mégis csak kell valamivel biztosítni a családját.</p>
               <p>- Jól van, öreg, jól - szakította félbe kevélyen Tihanyi Dezső; - megkapja, a mit
                  akar.</p>
               <p>Még mindig nehezére esik ugyan Elemért a jótállásra kérni s fogcsikorgatva teszi
                  meg az utat az Elemér házáig; de nem fog már sokáig tartani s aztán büszkén
                  emelheti föl fejét, melyet most megaláz ez a kunyorálás.</p>
               <p>Hisz igaz, hogy Elemér a legjobb barátja, Elemér minden áldozatra kész, de Tihanyi
                  Dezső megsokalja, hogy a leányt is, meg a vagyont is, nem akarja ő kizsebelni
                  Elemért. Egyelőre azonban mégis csak aláiratja vele azt a váltót, aztán a másikat,
                  meg a harmadikat, mert ménkü sok az embernek a kiadása így vőlegény korában s Háj
                  Fülöp előszedegeti a régi váltókat is. Az ilyen előrelátó öreg ember gondoskodik
                  magáról s most itt a legjobb alkalom, hogy a régi váltókat kicseréljék ujakkal,
                  melyekre rá kerül most már az Elemér neve is, hiszen Háj Fülöp tudja, hogy a Kókay
                  Elemér uraság szivesen teszi. Isten bizony, tessék elhinni, nagyon szive­sen.</p>
               <p>Tihanyi Dezső meghökken, a mint látja, mennyi régi váltó bujik elő a Háj Fülöp
                  aztalfiók­já­ból. Igazán, maga sem tudja, hogy mennyi. Hanem mindegy, most már nem
                  nagyon fő a miatt a feje, nagyobb gondot okoz neki az uj fogat. Vas dereseket
                  szeretne. Szilvásy Jenő bárónak van egy olyan, azt szeretné.</p>
               <p>A báró barátságból kétezerötszáz forintért átengedi. De ahhoz megint a Háj Fülöp
                  segítsége szükséges és megint egy kis aláirás Elemértől.</p>
               <p>- De már ez az utolsó, - fogadkozik magában Tihanyi Dezső.</p>
               <p>Ki tehet azonban arról, hogy a vasderesekhez uj kocsi is kellett, uj szerszám is
                  kellett. És még sok egyéb kellett, mielőtt elérkezett volna a menyegző napja,
                  melyre nagy fénnyel készült egész Ugaros-Karád.</p>
               <p>Olyan öröm uralkodott minden házban, mintha mindegyik a maga lakodalmát ünnepelte
                  volna a Tihanyi Dezsőében. Mindenki tiszta szivből kivánt neki szerencsét.
                  Megérdemelte, elég sokáig járt utána.</p>
               <p>Dicsérték az Olga választását. Jól tette, hogy nem ment ki a közbirtokosság
                  kebeléből. Egész Ugaros-Karádnak dicsőség, hogy mégis csak itt maradt.</p>
               <p>Petheő Lászlóné nem tud ugyan kibékülni a dolog ilyetén fordulatával, hogy mégis
                  csak ez a semmi ember, a kitől úgy féltette Olgát, lesz a gazdag lány férje s beül
                  a jószágba. De nem tesz már ellene semmit, mert ugyis tudja, hogy hiába tenne és
                  hiába beszélne akármit. Beszéltek neki eleget annak idején, mégis férjhezment
                  ehhez a mostani haszontalan urához; Olga is csak úgy tenne.</p>
               <p>Arra szorítkozik hát, hogy a kelengye megfelelő legyen, olyan, hogy még évtizedek
                  mulva is emlegessék Ugaros-Karádon. Annyi ezüstöt és annyi fehérnemüt összevásárol
                  hát Buda­pesten, hogy egy egész boltot megtölthetnének vele s valóságos
                  népvándorlás indul meg a Petheőék háza felé. Mindenki bámulni akarja a sok szép
                  drága holmit. Az asszonyok kezökbe szednek minden darabot, megkérdezik az árát s
                  csodálattal eltelve adják kézből-kézbe, hogy gyönyörködjenek benne.</p>
               <p>Még szegény Tinódy Zsigáné is előkullog a zsellér kunyhójából, ő is látni akarja.
                  S mikor haza felé ballag, egészen eltelt büszkeséggel, hogy olyan gyönyörű
                  csipkésholmikat látott, a mik mind Ugaros-Karádon maradnak, az egész
                  közbirtokosság dicsőségére, melynek ő is szerény tagja, a mennyiben a közös legelő
                  árendájából neki is juttatnak évenkint tiz forintot, noha nem dukálna semmi, mert
                  ők régen eladták az ő részöket.</p>
               <p>Buksy Gidáné biztatja az urát, hogy ilyet hozassanak Vilmának is. Nincs ugyan rá
                  semmi kilátás, hogy egyhamar férjhez adhassák, de a kedvező alkalmat nem kellene
                  elhalasztani. Az a budapesti kereskedő most bizonyosan nem komiszkodnék, hogy
                  utánvéttel küldje. Most fönn van Ugaros-Karád becsülete, gondos családapa ilyenkor
                  lásson utána.</p>
               <p>Buksy Gida ur vakargatja a fejét. A dolog tetszik neki. Csak bökkenője ne volna. A
                  budapesti kereskedőkkel nem lehet úgy tenni, mint Sternékkel, hogy az ember három
                  évig marad adós vagy négyig s akkor is összeszidja az ember, ha a pénzt merik
                  kérni. Czudar világ van oda­fent.</p>
               <p>- Miczi lelkem, ne hagyjuk mi el ezeket a jó becsületes Sternéket.</p>
               <p>Igaz, hogy Sternék dupla áron számítanak mindent; de hát honnan éljen a szegény
                  kereskedő, ha nem az uraktól?</p>
               <p>A leányok tanácskozásokat tartanak együtt, hogyan öltözködjenek a lakodalomra.
                  Mert hogy mind nyoszolyó leányok lesznek, az természetes. Még a Tihanyi Ábrisék
                  négy lánya is.</p>
               <p>Valakinek a szeme csak megakad rajtok. Sokan lesznek itt arra az alkalomra az
                  egész vár­me­gyéből. A főispán is megigérte; mert közelget megint a képviselő
                  választás ideje s olyankor nagyon ajánlatos, hogy ő méltósága bizonyítékát adja
                  rokoni jóindulatának a megyebeli birtokos-családok iránt, a mire bokros teendői
                  miatt nem ér rá egyébkor.</p>
               <p>Mig a nők a ruhák kiválasztásával vannak elfoglalva, az urak figyelme a lovakra
                  irányul, mert hiszen tudvalevő, hogy egy igazi uri menyegzőn ez a legfőbb dolog.
                  Mindegyik különb fogattal akar megjelenni, mint a másik. Csereberélik a lovakat, a
                  mit ma vettek, azt holnap eladják, hogy megint ujat vegyenek.</p>
               <p>Mert egy jó négyes fogat összeállítása nem olyan csekély dolog, mint azt holmi
                  latejnerek képzelik, a kik azt gondolják, hogy ló-ló, az mindegy s fogalmuk sincs
                  arról, mennyi gondot okoz az embernek, ha vagy a rudas vagy az ostorhegyes nem
                  illik a többi közé.</p>
               <p>Ilyen gondok, aggodalmak és készülődések közt érkezett el a menyegző napja. Pompás
                  fogatok hosszú sora állt Petheőék udvarán. Egyenesen mint a peczek ültek a bakon a
                  libériás kocsisok. Két nyoszolyólány kijött s tarka kendőket osztogatott szét,
                  hogy kössék a lovak füleihez.</p>
               <p>A falu népe ott ácsorgott a kerítésen kivül, lesve, hogy mikor jönnek már s
                  türelmetlenkedett, hogy oly sokáig készülnek. A szegény ember elmulasztja miattok
                  a dolgát, panaszkodtak keservesen. De azért el nem mozdultak, ha estig kellett
                  volna is várni.</p>
               <p>Végre mozgolódás támadt a kocsik sorában s egyenkint a följárat elé robogtak, a
                  hol beült a násznép. Elől jött mályvaszin selyemruhában bársonyuszálylyal Petheőné
                  a főispán karján s fehér volt a rizsportól, mint egy kisértet. A menyasszonyt
                  Kókay Elemér vezette. A vőlegény Buksy Vilmával jött.</p>
               <p>Tegnap még úgy volt, hogy a nyoszolyóleányok közül Csaby Margit fogja kisérni. De
                  az este hirtelen rosszul lett. Furcsa hireket suttognak felőle. Azt beszélik, hogy
                  lekaparta a gyufáról a foszfort s egy pohár vizben megitta. Késő éjjel szaladtak
                  az öreg doktorért, fölverték a patikáriust is, valami orvosságot kellett hamar
                  elkészítnie. S még az éjjel áthozták Vámosról az uj doktort is. Azt mondják, hogy
                  talán életben sem marad szegény.</p>
               <p>Mindenki úgy tesz, mintha nem akarná elhinni, de azért mindenki tovább terjeszti.
                  Talál­gatják, hogy mi lehetett az oka? Tegnapelőtt még oly vidám, oly bolondosan
                  jókedvü volt. Úgy készült a mai lakodalomra, no most kedvére kitánczolja magát. De
                  találkozott, a kinek már akkor sem tetszett az a lármás kicsapongó jókedv. Az nem
                  természetes.</p>
               <p>- Valami baja van annak a lánynak, mondta Buksy Gidáné is.</p>
               <p>De nem hallgattak reá. Már mi baja volna? Ugrálni szeretne, az a baja. No majd
                  holnap kitölt­heti a kedvét.</p>
               <p>- Ki, Miczi néni, - mondta a leány s csak ugy ragyogtak a szemei.</p>
               <p>Megforgatta a leánypajtásait, majd az egyiket, majd a másikat. Kaczagott,
                  bolondozott. Föl­próbálta a fejére az Olga menyasszonyi koszoruját:</p>
               <p>- No lányok, hogy illik?</p>
               <p>Pompásan illett neki. Megnézte maga is a tükörben s tetszett neki. Aztán elkérte
                  az Olga menyasszonyi ruháját:</p>
               <p>- Csak egy perczre, édes aranyos Olgám, egyetlen egy perczre, ha szeretsz.</p>
               <p>Olga teljesítette a hóbortos kivánságát:</p>
               <p>- Hát vedd föl.</p>
               <p>Körülbelül egyforma termetüek voltak s a menyasszonyruha remekül ráillett
                  Margitra, mintha csak rászabták volna.</p>
               <p>Úgy sétált végig a tükör előtt, szép büszke fejét hátraszegve, csupa pajkosság,
                  vidámság, csupa ragyogó élet.</p>
               <p>És ihol ma. Ez rettenetes. Alig birják elhinni. De miért? Miért?</p>
               <p>A menyasszony előtt eltitkolták az esetet. Az istenért! meg ne tudja. Csak az
                  utolsó perczben mondtak neki annyit, hogy Margit beteg lett, nem jöhet.</p>
               <p>Petheőné tudja s egy pillanatig megfordult elméjében az a gondolat: nem lehetne-e
                  e szomoru eset folytán elhalasztani ezt a gyülölt esküvőt, mellyel mostanáig sem
                  barátkozott meg? De fél a botránytól, a mi ebből kikerekedhetik. Mit beszélnének
                  mindenfelé? Mit mondanának a vendégek, a rokonok, az uri családok, a kik messziről
                  ide jöttek, a főispán? Semmikép sem lehet elhalasztani.</p>
               <p>Néma elszántsággal ül hát be a kocsiba a főispánnal, a ki rendkivül udvarias,
                  rendkivül szeretetreméltó, úgy hogy a Buksy Gáspár képviselő ur jelöltsége a jövő
                  választásra nagy veszedelemben forog.</p>
               <p>Az ősz hazafi maga is észreveszi, de azt gondolja magában: hej, addig még sok viz
                  lefolyik a Tiszán. Az a kopott violaszin mente, mely rajta lóg, sok viharos időt
                  kiállt már s egy kis furfangossággal mégis csak visszakerült ő mindig a képviselői
                  székébe, akárhogy próbál­gatták onnan kilódítni.</p>
               <p>A fényes menet, a kocsik hosszu sora a sok diszmagyar ruhás uri emberrel s pompás
                  uj és siralmasan ócska toilettekbe öltözött hölgyekkel, körülkerül a falun, mert
                  máskép mindjárt ott volnának a templomnál, alig száz lépés a Petheőék házától; de
                  így körülkerülve, az egész Ugaros-Karád gyönyörködhetik a mai nap pompájában.</p>
               <p>Mikor a Csabyék háza előtt robognak el a kocsik, Csaby Elek, a ki az asztalra
                  könyökölve gunyasztott odabent, dühösen fölugrott:</p>
               <p>- Hol a puskám? Hadd lövöm agyon azt a gazembert!</p>
               <p>De az ágyból egy gyönge hang megszólalt:</p>
               <p>- Miért, apám? Dezső nem vétett. Engem sohasem ámított. Mit tehet arról, ha mégis
                  szeretem.</p>
               <p>A dühös ember két könycseppet törült ki a szeméből s odament leánya ágyához és
                  reáborult:</p>
               <p>- Oh, a nyomorult! Hát nem látta?</p>
               <p>S kitört belőle fuldokolva a fájdalom. A zokogás megreszkettette nagy, izmos
                  testét.</p>
               <p>Margit vigasztalni próbálta s bágyadt kezével czirógatta arczát, mint kis leány
                  korában:</p>
               <p>- No ne sirj, apa, jobban leszek. És nem teszem soha többé. Nem szomorítlak meg
                  soha többé.</p>
               <p>De atyja csak annál jobban zokogott. Végre abbahagyta, mert az orvos jött.</p>
               <p>A nászmenet ezalatt a templomhoz érkezett s párosával kardcsörtetve bevonult az
                  isten házába. A tiszteletes ur már ott várta s a padokból előre nyujtotta nyakát a
                  kiváncsi sokaság. Ott voltak mind, a kik a diszmenetben részt nem vettek, Vermesné
                  a két csinos kövér leányával, Tinódy Zsiga, a ki hiába könyörgött, hogy egy ócska
                  magyar ruhát adjanak neki valahonnan, kardot kapott volna az alvégi korcsmárostól,
                  a ki valamikor a szatmári püspök huszárja volt.</p>
               <p>Ott ült az alsóbb fajta uri nép, a kiket máskor szivesen látnak ugyan, de mikor
                  itt a főispán, meg Szilvásy Jenő báró, meg más előkelő idegen uri emberek, akkor
                  mégis csak jobban szeretik, ha nem látják.</p>
               <p>Dankó Árpád is ott ült kipödört bajuszával s nyájas, becsületes arczával, melyen
                  szikrányi neheztelés sem látszott azért, mert nem hitták meg a lakodalomra: mig
                  kis felesége otthon is­ten tudja hányadik zsebkendőt tépi már szét mérgében s
                  ugyanazt cselekszi csipkegallérokkal és egyéb eltéphető tárgyakkal is.</p>
               <p>Vermesné nem győzi csodálni az urak daliás alakjait, a hölgyek csinos öltözeteit s
                  egyre mutogatja a két leányának:</p>
               <p>- Nézzétek csak, milyen kedves az a Szidi! Milyen gyönyörü Vilma abban a
                  rózsaszinü ruhában! Milyen pompás a Petheőné toilette-ja! Milyen szép a
                  menyasszony!</p>
               <p>Aztán az urakra fordul a beszéd.</p>
               <p>- Jaj, be nagyszerü a báró ur abban a meggyszin bársony mentében! Csupa drágakő az
                  öve, a mente csattja. Hát még a főispán! Nézzétek csak. Aztán Buksy Gida ur.
                  Igazán derék uri ember. Meg a Kókay Vincze két fia, milyen csinos fiuk abban a
                  sujtásos magyar ruhában! Milyen deli szép ember a vőlegény!</p>
               <p>Tinódy Zsiga nyöszörög. Jaj, ha ő is ott lehetne közöttük! Lám, Aba Géza
                  élelmesebb volt, az szerzett magának diszruhát a vándorszinészektől Vámoson.
                  Ráadták a legszebbiket, a me­lyikben Mátyás királyt szokták játszani,
                  gyapjubársonyból biborpiros mentét, macskaszőrből készült hermelin prémmel, sárga
                  attilát, égszinkék nadrágot.</p>
               <p>Szilvásy Jenő báró, a ki megismerte Aba Gézát s még emlékszik rá a régi gavallér
                  időből, kegyesen megszólítja:</p>
               <p>- Hát te micsoda maskarának öltöztél?</p>
               <p>Aba Géza sejti ugyan, hogy az öltözete nincs egészen rendjében s a hamis
                  aranypaszomántok nem valami nagyon diszesek lehetnek a kopott gyapjubársonyon, de
                  azért büszkeségtől dagad a keble, mert az egész Ugaros-Karád látta, hogy Szilvásy
                  Jenő báró beszélt vele, még a vállára is veregetett.</p>
               <p>A tiszteletes ur bele kezdett ékes beszédébe, melyre már két hét óta készül s
                  felesége áhitattal hallgatja ott mindjárt az első padban Vermesné mellett. A
                  szivekről lesz benne szó, melyek kinyilnak a tavasz lehelletére mint a virágok, de
                  éltető levegőjük csak az ur félelme lehet, mely támasza és talpköve a boldog
                  házasság épületének.</p>
               <p>- Most jön a java, figyelmezteti a tiszteletesné Vermesnét.</p>
               <p>Csakugyan most jön az igaz szeretet, melynek rózsalánczait szét nem tépheti semmi
                  vihar, ha a hit malasztja edzette aczéllá.</p>
               <p>Vermesné egészen elérzékenyül.</p>
               <p>- Halljátok? - figyelmezteti egyre a leányait.</p>
               <p>De azoknak máson jár az eszök. Arra gondolnak, mikor fognak ők is így a pap előtt
                  állni, fehér menyasszonyi ruhában, koszorusan, fátyolosan.</p>
               <p>S a jelenlévő nyoszolyóleányoknak is az forog a fejökben, mikor fognak ők itt
                  állni az Olga helyén s pillantásuk végig fut a kardos, diszruhás vőfélyeken és
                  megállapodik Eleméren. Hátha mégis?</p>
               <p>De Elemér oly szórakozottnak látszik, oly szótlan s szemei a földön révedeznek,
                  mintha nem is esküvőn, hanem temetésen volna.</p>
               <p>- A patikában jár az esze most is - véli Buksy Gidáné, a ki legnagyobb
                  jóakarójából leg­nagyobb ellensége lett.</p>
               <p>De Tihanyi Dezső jól tudta, hogy nem ott jár az, s gyanakodva, komoran huzza össze
                  szemöldökeit. Ez a mai nap rettenetes nap neki. A mit lát, a mit hall, minden csak
                  föllázítja, elkeseríti.</p>
               <p>Nem ilyennek képzelte ezt a napot, mely a boldogság kezdete volna s mely pokolbeli
                  gyötrelmekkel kezdődik. Nem elég a Csaby Margit esete? Nem elég, hogy az a
                  boldogtalan leány megmérgezte magát semmiért? Most ez az Elemér vág olyan gyászos
                  arczokat. Olga maga hideg, komoly, csaknem szomoru.</p>
               <p>- Hát mindenki szerencsétlenségének én vagyok az oka? - tusakodik magában Tihanyi
                  Dezső.</p>
               <p>S mialatt a pap beszél a boldogságról, mely az ifju párra vár, a vőlegény fejében
                  kinos, keserü gondolatok czikáznak. Nem lett volna-e jobb élni szegényesen azzal,
                  a ki őt úgy szerette, hogy a szeméből kilátszott, mint élni fényben, pompában
                  ezzel a másikkal, a ki soha sem fogja szeretni?</p>
               <p>- Nagyon sápadt a vőlegény, - suttognak az asszonyok.</p>
               <p>S mindenkinek eszébe jut Csaby Margit. Kérdezősködnek az öreg orvostól, a ki ép
                  akkor érkezett a templomba, hogy valamit lásson még a parádéból.</p>
               <p>- Semmi nagy baja - iparkodik az öreg ur megnyugtatni a kérdezősködőket; - egy kis
                  meg­hülés, annyi az egész. De tánczolni persze hogy nem fog ma.</p>
               <p>Az öreg ur még nevetni is próbál, a mi azonban nagyon rosszul sikerül az ő
                  őszinte, becsüle­tes képével.</p>
               <p>A pap már beszédének a vége felé járt s talán szerencsésen be is végezte volna
                  ezuttal, ha az a suttogás, a mi most az asszonyok közt támadt, meg nem zavarja. De
                  azt hiszi szegény, hogy valami bolondot mondott, a miatt suttognak s aggodalmában
                  egyszerre elvesztette a beszéd fonalát. Csak törülgeti izzadó homlokát az
                  ismeretes vörös zsebkendővel, de mind hiába, egyetlen egy gondolat sem maradt meg
                  izzadó homloka alatt.</p>
               <p>A tiszteletesné segítne neki s integet is; de hiába, az még jobban megzavarja. Már
                  nem lehet rajta segíteni, fátuma szegény papnak, hogy minden ünnepélyes alkalomkor
                  belesüljön a beszédébe.</p>
               <p>Hamarosan bevégzi hát, úgy a hogy, a mit különben örvendetes tudomásul vesz a
                  nászsereg, mert már fáztak a hideg templomban s maga a méltóságos főispán is olyan
                  furcsa kiván­ságokat mondogatott el már magában erre a hosszu beszédü papra, a mik
                  egy cseppet sem illettek az isten házába, noha némileg enyhitő körülményül
                  szolgált, hogy pápista ember kivánja kálvinista papnak.</p>
               <p>Mikor véget ért az esketés, mindenki a menyasszony és vőlegény köré tódult, hogy
                  boldog­sá­got kivánjon nekik. Legelül báró Szilvásy Jenő és a főispán, utánok a
                  többiek. Egy hórihorgas sovány ember is odatolakodott. Ni már megint a professzor:
                  Mit keres ez már megint itt? Mintha egészen a családhoz tartoznék? Hát már sem
                  temetés, sem lakodalom el nem mulhatik a nélkül, hogy ő részt ne vegyen benne? Nem
                  birják megérteni, hogy mit lábatlankodik itt minden ünnepélyes alkalomkor?</p>
               <p>De ez a ragaszkodás és hódoló tisztelet az ugaros-karádi törzsökös nemzetségek
                  iránt meg­hatja Petheő Lászlóné ő nagyságát s kegyesen fogadja az alázatos
                  tanférfiu kézcsókját és a Buksy meg a Kókay fiuk nagy boszuságára meghivja őt
                  ebédre.</p>
               <p>- Legyen szerencsénk, Molnár ur.</p>
               <p>Nagy a tolongás a menyasszony és vőlegény körül. Az alatt a doktor átfurakodik
                  köztük s visszasiet a betegéhez, a hová Vámosról is ujra várják a fiatal orvost,
                  hogy konzultácziót tartsanak, mert a szegény szép fiatal leány még mindig élet és
                  halál közt lebeg.</p>
               <p>Ott kétségbeesés, itt nyájas mosoly és üdvözlő szavak. Száz kézszorítást is kell
                  váltani a menyasszonynak, vőlegénynek, az asszonyok, a leányok, sorban mind
                  megcsókolják Olgát. Szilvásy Jenő báró tréfál, hogy nem terjesztenék ki ezt a
                  dicséretes szokást a többi jelen­lé­vők­re is és ő maga áll oda első sorban, a mi
                  nagyon zseniális tréfa lehet, mert rendkivül tetszik az ugaros-karádiaknak,
                  uraknak, hölgyeknek egyaránt s még két hét mulva is emlegetni fogják, milyen derék
                  ember a báró.</p>
               <p>És Szilvásy Jenő maga is elhiszi, hogy ő milyen derék ember. Máskép hogyan is
                  lehetne az, hogy ez a nyafogó, gőgös mágnás egyszerre oly népszerü lett? Csak
                  azért, mert a főispán­ságból kicseppent? Hát olyan nagy érdem az?</p>
               <p>Mégis úgy kell lenni a dolognak, mert ma a nagy ebéden a Petheőék házánál legalább
                  tizen föl fogják köszönteni s maga az öreg Buksy Gáspár is lelkes pohárköszöntőben
                  ki fogja fejezni abbeli óhajtását, hogy a magyarok istene adjon még több ily jeles
                  főurat a hazának, - azonban úgy - de ezt már csak magában gondolja hozzá, - hogy
                  ne lábatlankodjanak az ő kerületében.</p>
               <p>Közben a kézszorongatások, a csókolózások végét értek. A diszmenet ujra sorakozik.
                  A Buksy fiuk, a kik erre az esküvőre jöttek haza az egyetemről, kardjaikat
                  csörtetik. Elemér elmélázva áll s meg kell taszigálni, hogy induljunk.</p>
               <p>- Micsoda gyámoltalan vőfély ez! gondolják a Buksy fiuk, a kik érzik magukban,
                  mennyivel hivatottabbak ők.</p>
               <p>De most már Elemér is fölrezzen elmélázásából s nem tépelődik tovább azon, hogy
                  milyen világ ez, a hol képmutató arczczal kell járni-kelni, diszmagyarba öltözni,
                  szerencsét kivánni, mig az embernek szive majd megreped.</p>
               <p>Most már mindennek vége. Olga örökre a másé s neki be kell állni a sorba és karját
                  nyujtani az első nyoszolyóleánynák. Most már a vőlegény ment elől menyasszonyával.
                  Sápadt, hideg, néma volt mind a kettő.</p>
               <p>Mindketten úgy érezték, mintha sziveik sohasem álltak volna egymástól távolabb,
                  mint most, mikor egymásnak örök hűséget esküdtek.</p>
               <p> </p>
            </div>
            <div type="chapter">
               <head>
                  X. Az uj ház.
               </head>
               <p>Tavaszszal munkások egész raja lepte el a Tihanyi Dezső udvarát, téglákat hordtak,
                  árkokat ástak s hozzáláttak az uj ház építéséhez. Kőmüvesek jöttek ki Vámosról, a
                  kik egész nyáron át itt dolgoztak s vasárnaponkint a »Vörös ökörhöz« czimzett
                  korcsmában verekedtek az ugaros-karádi férfilakosság fiatalabb részével. Később
                  aztán jöttek ácsok, bádogosok, szobafestők, egész karaván telepedett le itt.</p>
               <p>Sőt egyszer eljött az a fővárosi építész is, a ki a tervet csinálta. Tiz percz
                  alatt mindent megné­zett, értekezett a kőműves-pallérokkal, elszítt egy finom
                  szivart, megivott egy pohár cognacot és zsebrevágta a honoráriumot. Ez mind kitelt
                  tiz perczből, aztán fölült a vonatra és vissza­ment Budapestre. Hja, az idő
                  pénz.</p>
               <p>A munka serényen folyt, ámbár egy pár kőmüvest betört fejjel haza kellett
                  szállítani Vámosra. A Vörös ökörben határozottan nem volt szerencséjök. A
                  földmives osztály ott mindig leverte az iparos osztályt, a mi nem kevéssé emelte
                  az ugaros-karádiak önérzetét. Az uri rend is nagy érdeklődéssel kisérte az
                  ütközetek lefolyását s minden ily alkalommal ujra lehetett hallani a
                  kaszinóban:</p>
               <p>- Hiába, nincs párja Ugaros-Karádnak.</p>
               <p>Az urak minden nap eljártak megnézni, mennyire haladt az építkezés, közben közben
                  taná­cso­kat is adtak az építő palléroknak, a mit azok egyik fülükön
                  beeresztettek, a másikon ki, mert ilyen ez a városi mesteremberség, hogy kutyába
                  sem veszi az urakat, csak éppen azt, a ki fizeti őket.</p>
               <p>Az általános érdeklődés már az alap ásásánál elkezdődött. Sok csont és mindenféle
                  törött cserép került felszinre, a mi nem csekély fejtörést, szerzett s nagy vitát
                  idézett elő a kaszi­nóban.</p>
               <p>Eleinte ugyan rá sem hederítettek arra a sok szemétre, hiszen a csont csak csont,
                  a cserép meg cserép, de a pap, a ki két forint évdijjal a megyebeli régészeti
                  társaság tagja volt, nem hagyta abba a dolgot:</p>
               <p>- Kérem, nem lehet tudni, micsoda fontos leletekre akad az ember.</p>
               <p>S idézett egy sereg példát, a hol római arany pénzeket, byzanczi ezüst
                  ivópoharakat, nép­vándorlás korabeli durva mivü ékszereket egész halommal
                  találtak.</p>
               <p>- Tyü a rézangyalát! - kiáltottak fel az ugaros-karádi urak, - olyan kellene
                  nekünk!</p>
               <p>De voltak, a kik az egész népvándorlási históriában a római és byzanczi pénzekkel
                  és serle­gekkel egyetemben nem hittek. Szédelgés az egész. Majd bizony a rómaiak
                  ide jöttek elásni a pénzeiket a Tihanyi Dezső udvarára!</p>
               <p>E fölött nagy viták folytak a kaszinóban. Ily heves mérkőzés nem volt az
                  agárverseny óta. De győzött a régészek pártja. A tiszteletes ur nagy diadallal
                  ment be Vámosra, nyolcz uj tagot jelenteni be a régészeti egyletbe, mind
                  ugaros-karádi urak, kiket égetett a tudomány szomja s rettenetes kapzsi vágy a
                  római arany pénzek és byzanczi ezüst serlegek után. Hej! ha azt innen
                  kikaparhatnák!</p>
               <p>A tiszteletes ur, kit szintén elragadott a tudományos láz s ki minden kiásott
                  cserépdarabban egy-egy becses régiséget képzelt, melyet meg kell menteni a jövő
                  században fölállítandó vámosi muzeum számára, olyan dolgokat mesélt Vámoson a
                  gazdag leletekről, hogy a régé­sze­ti egyesület rögtön összejött választmányi
                  ülésre s titkárát, Molnár tanár urat megbizta, hogy vegye beható szemle alá a
                  talált nagybecsü leleteket s az ugaros-karádi közbirtokos­sággal egyetértőleg
                  intézkedjék az ásatások folytatásáról.</p>
               <p>Tihanyi Dezső bosszusan utasította el a tudományos beavatkozást. De mikor rajta
                  mentek nagy erővel, hogy: hát ez az atyafiság? ez a barátság? el akarja dugni a
                  római kincseket, a mik jogosan az egész közbirtokosságot illetik? akkor végre
                  kijelentette, hogy nem bánja, üsse a kő, csináljanak, a mit akarnak, csak őt ne
                  akadályozzák az építkezésben.</p>
               <p>Nagy buzgalommal hozzá kezdtek hát a kiásott szemét átkutatásához. Soha még oly
                  szivesen nem fogadták Molnár urat, mint most, mikor megérkezett Vámosról. Egymás
                  kezéből igye­keztek kiszedni:</p>
               <p>- Hozzám szálljon, kedves tanárom, - ölelte nyakon az egyik.</p>
               <p>- De énhozzám, - huzta volna magával a másik.</p>
               <p>Még a Buksy fiuk is, a kik közül mindig lebzselt itthon egy-két jogász gyerek, még
                  azok is csupa szivesség, csupa nyájasság voltak iránta. Annyira megjuhászítja a
                  legbüszkébb lelkeket is a halomszámra osztozás alá kerülendő arany és ezüst
                  reménye.</p>
               <p>Molnár urat mélyen meghatotta a barátság ily meleg nyilvánulása. Sohasem remélte
                  volna, hogy ennyire szeretik, s már-már hajlandó lett volna elárulni nagy titkát,
                  a mi őt időnként ide-ide vezette s a mit tizenkét év óta őrzött keblében, hiven
                  elrejtve.</p>
               <p>Most a meghatottság e perczeiben elejtett egy-két szót Elemér előtt, ő is a
                  legnagyobb ragasz­kodással viseltetik e nagyrabecsült családok iránt, drága és
                  szent kapcsok fűzik őt Ugaros-Karádhoz s reméli, hogy egykor talán még
                  jobban....</p>
               <p>Megijedt attól, a mit ki talált mondani s félbeszakította:</p>
               <p>- No, de majd akkor, mikor eljön az ideje. Még most nem szólhat arról.... Isten
                  ments, hogy oly vakmerő volna!... Majd akkor....</p>
               <p>Talán ha Elemér erősen vallatta volna, a mily meghatott állapotban leledzett a
                  jámbor tanár ur, mindent kivallott volna, a mi sokkal később, csak évek mulva
                  tudódott ki; de Elemér oly szórakozott volt s annyira elfoglalva a saját
                  tépelődéseivel, hogy alig hallotta hajdani nevelőjének félig kimondott
                  vallomását.</p>
               <p>Más gondolatok rágódtak az ő lelkén s a nagy harczban sem vett részt, mely a
                  régészet hivei és ellenségei közt folyt, kik minden nap elmentek kotorászni a
                  kiásott földben, az egyik rész folyvást remélve a byzanczi ezüst serlegeket meg az
                  arany pénzeket, a másik rész gunyo­lód­va, napról napra jobban megerősödve
                  hitetlenségében.</p>
               <p>Molnár ur kijelentette, hogy ez nem alkalmas talaj népvándorlás korabeli
                  leletekre. Rohamos csökkenése következett volna be erre a tudomány iránt való
                  felbuzdulásnak Ugaros-Karádon s a régészeti egylet nyolcz lelkes tagja közül talán
                  egyetlenegy sem maradt volna meg, ha Molnár ur reményt nem nyujt arra, hogy az
                  ugaros-karádi határban van még olyan hely, a hol római pénzeket és byzanczi
                  serlegeket találhatni. A csőszdomb alatt kell ásatni, azt hiszi, hogy ott
                  nevezetes régiségekre akadnának. A nyáron majd eljön a vakáczió alatt s akkor
                  hozzá látnak az ásatáshoz.</p>
               <p>- Úgy, csak isten hozza mennél előbb.</p>
               <p>Meleg kézszorongatások közt bocsátják el az érdemes tanárt. Sőt egy pár az urak
                  közül brudert is iszik vele. Hisz ez jóravaló, derék ficzkó, ezt be kell venni az
                  uri társaságba.</p>
               <p>A Molnár ur eltávozása után zavartalanul folyhatott a munka, a kőmüvesek
                  hozzákezdhettek az alapfalak lerakásához; de az urak azért eljöttek ide mindennap,
                  habár arany pénzeket és ezüst serlegeket nem lehetett itt többé várni. Tanácsokat
                  azonban lehetett adni a palléroknak, hogy nézzék csak, ezt nem úgy kéne, hanem
                  amúgy, ez a fal vékony lesz az meg vastag, ezt az ajtót nem ide kellene tenni,
                  hanem amoda.</p>
               <p>Alaposan megkritizálták a fővárosi építész tervét, miközben erős kifejezések is
                  lőnek hallha­tók, mint: »szamárság«, »nem ért hozzá«; de próbálta volna csak azt
                  valami idegen, milyen hatalmasan tört volna ki a méltatlankodás a vakmerő ellen,
                  ki Ugaros-Karád büszkeségét így meri meggyalázni.</p>
               <p>Mert arra az épületre mindnyájan büszkék voltak. Az olyan uri kastély lesz, a
                  milyen nincs az egész környéken. Vetekedik a Szilvásy Jenő báróéval.</p>
               <p>De az építés sok pénzbe kerül s azt a pénzt mégsem tanácsos úgy váltóra szedegetni
                  föl Háj Fülöptől, törlesztési kölcsönt kell hát kötni betáblázásra valami banknál,
                  a mi könnyen megy ugyan, mert a Thuróczy Olga birtokán nincs egy krajczár teher
                  sem, de nagyon nehezen megy Tihanyi Dezsőnek, hogy ezt a dolgot előhozza.</p>
               <p>Oly hideg és tartózkodó a viszony férj és feleség közt még most is, hogy Tihanyi
                  Dezsőből néha majd kitör az elfojtott düh:</p>
               <p>- Hát ez a márvány hölgy sohasem fog fölmelegedni?</p>
               <p>Hát hiába minden kedveskedés, minden hizelkedés? Mindezt azzal a csöndes, hideg
                  nyuga­lommal fogadja a nő, mint fogadta leánykorában. S Tihanyi Dezső már unja ezt
                  a szerepet, mely annyira ellenkezik daczos, büszke lelkével. Hát csak szaladozzon
                  Olga után, mint a kis kutyája? Nem volt elég idáig?</p>
               <p>Hát kellett neki ilyen feleség, a kit alig mer megölelni, a ki mintha csak épen
                  türné csókjait s a ki előtt mindig úgy kell vigyáznia, hogy egy káromkodás ki ne
                  szaladjon a száján? Mikor pedig olyan nagy kedve volna rá, hogy leszedje a
                  csillagos eget s nem tudja, hogy mit csinál­jon szilaj haragjában?</p>
               <p>Csak legalább az adósságaitól szabadult volna meg. De az is mind a nyakán maradt.
                  Háj Fülöppel a minap összeszámoltak s kisült, hogy huszonhárom ezer forint az
                  adóssága. Hihető, hogy az öreg közé számított egy pár már kifizetett, de
                  feledékenységből nála maradt váltót is. De mindegy, azt is meg kell fizetni.</p>
               <p>Tihanyi Dezső úgy vélte, hogy mikor a házépítésre fölveszik a törlesztési
                  kölcsönt, ezt is majd bele foglalják. Úgy gondolta ki előre, hogy majd egy gyöngéd
                  perczben bevallja Olgának:</p>
               <p>- Lásd, édesem, egy kis adósságom van, rendezzük azt is.</p>
               <p>Hisz mi az a huszonhárom ezer forint az Olga vagyonához képest?</p>
               <p>Ilyen percz azonban soha sem jön s azok a komoly, hideg tekintetü szemek
                  felbőszítik, úgy hogy szeretné karjai közt megfojtani azt a nőt. De szólni neki
                  nem mer. A házépítésről is csak úgy tartózkodva szól, a huszonhárom ezer forintot
                  pedig egészen elhallgatja.</p>
               <p>Egy darabig azon gondolkozik, hogy eladja azt a nyolczvan holdacskáját, a mije
                  van. Abból ugyan nem telik ki az egész adósság, de azt a csekélységet, a mi
                  fölmarad, könnyen kifizet­hetné lassankint. De szégyenli magát a birtokostársai
                  előtt. Nem, azt nem teheti. Mit monda­nának?</p>
               <p>Marad hát a Tihanyi Dezső adóssága tovább is Háj Fülöpnél, ki biztosítja a
                  nagyságos urat, hogy nála holtig elmaradhat, még a fiának is meghagyja, hogy ne
                  merje zaklatni a nagyságos urat és akármikor szüksége lesz a nagyságos urnak egy
                  kis pénzre, csak ő hozzá tessék fordulni, a mit Tihanyi Dezső fogcsikorgatva meg
                  is igér.</p>
               <p>Igy telnek el a mézes hetek, hónapok és a ház épül, diszesen, hatalmasan s
                  hirdetni fogja min­denkinek, hogy milyen ur lett Tihanyi Dezső.</p>
               <p>Büszkeségtől dagad a szive, mikor az egész ház készen áll s ő nejével végigsétál a
                  magas, tágas szobák hosszu során és parancsokat osztogat, hogy helyezzék el a
                  fővárosból érkezett pompás uj butorokat.</p>
               <p>- Meg vagy elégedve? - kérdezi odahajolva nejéhez.</p>
               <p>Gyöngédebb elismerést várt, mint a milyenben részesül s nem érti, hogy mit kiván
                  még Olga? Mért viszonozza oly bágyadt mosolylyal az ő udvarias figyelmét? S miért
                  tekint még mindig oly tétova, elmélázó szemmel a távolba, mintha még most is ott
                  keresné leánykori álmainak tündér káprázatát?</p>
               <p>Az uj ház pompásan berendezett szobáival hidegen hagyja Olgát; alig vet egy-két
                  pillantást ide vagy oda, a mire épen figyelmezteti férje. Talán meg sem látná a
                  nagy ebédlő plafond­jának aranyozott stuccoit, sem a gyönyörü kályhákat, sem az
                  előcsarnok márvány-oszlopait.</p>
               <p>Mindez nagy összeget nyelt el s mikor teljesen elkészült, megdöbbenve vette észre
                  Tihanyi Dezső, hogy kétszer annyiba került, mint a mennyire tervezve volt s e
                  miatt jócskán meg kellett terhelni betáblázással a birtokot.</p>
               <p>Igaz, hogy Olga nem tett semmi ellenvetést s szótlan aláirta az elébe terjesztett
                  iratokat, de Tihanyi Dezsőnek úgy látszott, mintha valami borongó árnyék húzódnék
                  át fehér homlokán.</p>
               <p>Lehet, hogy Dezső csak képzelte; de a kedvetlenségnek ez az árnyéka bántotta,
                  föllázitotta a férjet, ki mindegyre kényelmetlenebbül kezdte magát érezni diszes
                  otthonában s mindegyre több időt kezdett tölteni istállójában és a kaszinóban.</p>
               <p>Az uj házban pedig egyedül ült, elmerengve a fiatal asszony, de nem panaszkodott,
                  hanem jóleső megnyugvást talált benne, ha férje mennél kevesebbet háborgatja.</p>
               <p>Bizalmas barátnője nem volt senki. Csaby Margit, a kivel még legbizalmasabb lábon
                  állt, nagyon meghidegült iránta. Olga soha sem tudta meg, hogy miért. Lehet, hogy
                  azért is lett olyan, mert folyvást betegeskedett. A milyen üde, piros és
                  egészséges volt azelőtt, olyan beteges lett most, egészen lesoványodott, gyönyörü
                  rózsás arcza olyan fakóvá vált és beesett. Mindig a gyomrával bajlódott. Az orvos
                  fürdőt, légváltozást tanácsolt.</p>
               <p>A nyár közepén aztán elment egy nagynénjével, mert az anyjok régóta nem élt.
                  Vissza sem jöttek többé, mert azalatt Csaby Elek eladta a birtokát s végkép
                  elköltöztek innen.</p>
               <p>Olcsón kelt el a birtok, mert Csaby Elek minden áron szabadulni akart tőle. Már
                  majd meg­vette Abner, a volt vámosi mészáros, a mi nagy ijedtséget okozott az
                  ugaros-karádi közbirto­kos­ság közt. Szaladtak is Tihanyi Dezsőhöz:</p>
               <p>- Pajtás, ne hagyd, hogy ilyen csufság érjen bennünket, vedd meg te.</p>
               <p>Arra Csaby Elek megrázta a bozontos fejét s csak annyit mondott:</p>
               <p>- Tihanyi Dezsőnek nem eladó semmi árért.</p>
               <p>Szaladtak hát Kókay Elemérhez, Petheőékhez. Utoljára is Petheőék vették meg.</p>
               <p>Tihanyi Dezső gunyosan vonta félre száját. Na ugyan, mintha nem ő lenne meg a
                  felesége idővel a Petheőék örököse s mintha nem az ő kezébe kerülne majd ez a
                  Csaby-birtok is?</p>
               <p>Igy pusztult el Ugaros-Karádról a Csaby-nemzetségből az utolsó. Hogy követni
                  fogják még többen is más nemzetségekből, azt érezték, tudták; de ki busulna a jövő
                  miatt, mikor az még oly messze van? S mikor vannak még szerencsés fordulatok, hogy
                  egy-egy pusztuló család ujra fölemelkedik, mint most Tihanyi Dezső, a ki uri módon
                  él pompás uj házában s Szilvásy Jenő bárót is barátai közé számíthatja.</p>
               <p>- Milyen boldog ez a Dezső! - nyöszörgött szegény Aba Géza, valahányszor elment a
                  pompás uj ház előtt.</p>
               <p>Lám, neki nem sikerült. Ő is csak ezt akarta, egy gazdag partit; de neki nem
                  kedvezett a szerencse s a ki most látja a szánalmas külsejű, kis embert, alig
                  birja elhinni, hogy milyen mágnások után szaladozó, grófokat, bárókat majmoló
                  firtli volt még nemrég, mig utána nem uszott az a kis birtoka azzal a csepp
                  eszével együtt.</p>
               <p>- Milyen boldog ez a Dezső! - ismétli mindenki s irigykedve tekintenek a szép, uj
                  házra melynek belsejében komoran jár-kel egyik szobából a másikba a boldog ember s
                  nem találja helyét sehol.</p>
               <p> </p>
            </div>
            <div type="chapter">
               <head>
                  XI. Nevezetes eredményei a tudományos ásatásoknak.
               </head>
               <p>Az ugaros-karádi urak vendégszerető házai versengtek, hogy kinek a vendége legyen
                  Molnár ur, mikor a vakáczió alatt kijött, hogy a megigért ásatásokat elkezdjék a
                  csőszdomb alatt. De a szerény férfi, bár nyilvánvaló volt, hogy forró óhajtása
                  bensőbb baráti viszonyba lépni Ugaros-Karád uri családjaival, ezuttal is csak az ő
                  régi barátjához, a tiszteleteshez szállt.</p>
               <p>Ott mégis legotthonosabban érezte magát. A tiszteletesné elkészítette korán reggel
                  a pohár kávéját s a tiszteletes ur nem zaklatta a szilvóriummal, mert tudta, hogy
                  nem issza. Délben levetheti a kabátját s ingujjban ülhet az ebédnél, ha tetszik, a
                  hogy a tiszteletes ur maga is cselekszik ilyen disznó meleg kánikulai napokon.</p>
               <p>De most le nem vetné a kabátját, hiába biztatják.</p>
               <p>- Ugyan ne komédiázz, pajtás, szól a tiszteletes ur.</p>
               <p>A tiszteletesné is erőlteti, hogy de bizony tessék, csak úgy, mint otthon, csak
                  úgy, mint máskor.</p>
               <p>Nem teszi. Nincs az az ékesszólás, a mivel rávehetnék.</p>
               <p>De még más változásokat is lehetne észrevenni rajta, ha a tiszteletesék ügyelnének
                  rá, valami méltóságosabb magatartás tünik fel beszédében, szokásaiban. Már nem
                  danolgat esténkint kettősben a tiszteletes urral, a hogy azelőtt szokta, mikor a
                  vacsora után egy czilinder bor mellett, a miből kettő meg három is lett néha, ott
                  maradtak ülve a terített asztalnál éjfélig vagy tovább s néha a tiszteletesnének
                  is velük kellett énekelni az ő vékony, czérna hangjával, a mi olyan furcsa volt a
                  közt a két erős basszus közt.</p>
               <p>Most, ha a tiszteletes ur néha rá akar gyujtani egy nótára, Molnár ur azzal áll
                  elő, hogy ő rekedt, a mit hisznek is neki, meg nem is.</p>
               <p>Egyébként alig jut ideje, hogy egyszer-kétszer otthon vacsoráljon, az urak mindig
                  elhordják, ma ennél kell neki ebédelni vagy vacsorálni, holnap amannál s rendesen
                  csak éjfél után vetődik haza a tiszteletes urral együtt.</p>
               <p>- Bizony egész lump lesz az uram is maga mellett, - pirongatja a
                  tiszteletesné.</p>
               <p>De hiába. Az urak nem hagyják békében. A kit egyszer Ugaros-Karádon megszerettek,
                  nem menekülhet az, ha csak a föld alá nem bujik.</p>
               <p>Néha egy-egy ilyen ebéd vagy vacsora után a nagy barátságtól fölmelegedve, azt
                  hiszi, hogy most talán elérkezett már az ideje, hogy nyiltan szóljon. De mikor
                  másnap reggel fölébred, ismét megszállja a félelem és a habozás. Nem, még nincs
                  itt az ideje. A titok leplét még nem lehet levonni.</p>
               <p>Még a tiszteletesék sem sejtenek semmit s abban az ártatlan hitben élnek, hogy
                  csak az ő kedvükért jár ide Ugaros-Karádra évek óta Molnár Józsi.</p>
               <p>Az urak egyszer-másszor ingerkednek a pappal:</p>
               <p>- No, no, jó lesz vigyázni az asszonyra. Nőtlen ember veszedelmes a háznál.</p>
               <p>De a pap jót áll a barátjáért, még inkább a feleségéért. Aztán van ő olyan legény,
                  de különb is, mint Józsi, még egy ősz szál sincs a hajában, Józsi meg erősen
                  szürkül.</p>
               <p>- Bizony pajtás, itt volna már az ideje, hogy megházasodjál, - inti barátját a
                  pap.</p>
               <p>A tiszteletesné is biztatja:</p>
               <p>- Miért nem házasodik? Szerzek én magának szép, fiatal menyasszonyt.</p>
               <p>S a Vermes leányokra gondol: milyen jó lenne az egyik Molnárnak.</p>
               <p>Molnár ur elpirul, megzavarodik és nem tudja, mikép vágja ki magát.</p>
               <p>A pap iparkodik kisegítni:</p>
               <p>- Mondd meg az igazat, hogy nem akarsz házasodni, agglegény akarsz maradni.</p>
               <p>Molnár ur szabadkozik. Azt nem mondja. Lehet, hogy egyszer eljön az ideje.</p>
               <p>- Csak nagyon sokára ne hagyja, - fenyegeti tréfásan a tiszteletesné; - mert
                  bizony megvénül.</p>
               <p>Molnár urnak nyomja a szivét, hogy nem nyilatkozhatik, de még nem lehet. Csak
                  annyit árul el akkor este bizodalmasan tiszteletes barátjának, hogy némi kilátásai
                  vannak a tanfelügye­lő­ségre. A főispán mellette van, a minisztériumban is vannak
                  jó emberei. A mostani tanfel­ügyelő öreg ember, legközelebb nyugalomba megy.</p>
               <p>- És akkor, barátom, itt lesz az ideje.</p>
               <p>A tiszteletes ur nem érti, hogy miért csak akkor?</p>
               <p>- Én nem vártam, pajtás, mig esperes vagy püspök leszek, hanem megházasodtam, a
                  mint eklézsiát kaptam, mindjárt.</p>
               <p>- Hja, az más, - viszonozza Molnár Józsi.</p>
               <p>De nem magyarázza meg, hogy miért más és a pap teljességgel nem érti meg, hogy
                  miért kell az embernek előbb megvénülni s tanfelügyelővé lenni, hogy
                  megházasodhassék.</p>
               <p>Tovább azonban nem firtatják a dolgot és Molnár ur is csakhamar a régészetre
                  fordítja a beszédet, mint arra a tudományra, mely ez idő szerint kiválóan érdekli
                  az ugaros-karádiakat. A csőszdombról azt következteti a tanár ur, hogy az avarok
                  korából való földhányás lesz, ilyen helyeken többnyire érdekes leletekre
                  bukkannak. De meglehet, hogy praehistorikus régiségeket is találnak. Hej, az lenne
                  csak valami!</p>
               <p>A római edényeket nem bánja Molnár ur. Abból neki magának is van szép gyüjteménye.
                  Urnák, amphorák. Különösen egy remek darab. Multkor szerencséje volt bemutathatni
                  Buksy Tamás uréknak is, a kik Vámoson jártak.</p>
               <p>És itt ujra elpirult, ámbár teljesen megfoghatatlannak látszott, hogy minek pirul
                  el valaki azért, mert szerencséje volt egy római amphorát bemutathatni Buksy
                  Tamáséknak.</p>
               <p>De a tiszteleteséknek nem jutott eszökbe semmi gyanusító gondolat. Még az sem tünt
                  föl nekik, hogy Molnár ur sokkal több időt tölt el a különböző ebédekkel,
                  vacsorákkal és ezek folytán keletkező reconnaissance-vizitekkel, mint a tudományos
                  ásatással.</p>
               <p>Mert Molnár ur oly szigoru volt az udvariasság szabályainak megtartásában, hogy
                  egyetlen ebéd vagy vacsora után sem mulasztotta el a köteles látogatást. Azt sem
                  mulasztotta el, hogy az épen ott véletlenül látogatáson lévő hölgyeket haza ne
                  kisérje.</p>
               <p>Csodálatos játéka lehetett a véletlennek, hogy ezek a hölgyek többnyire Buksy
                  Tamásék voltak, tudniillik Buksy Tamásné ő nagysága és Jolán leánya, úgy hogy ő
                  nagysága már egy pár izben kifakadt:</p>
               <p>- Hogy a manóban lehet, hogy mi mindig találkozunk ezzel a Molnárral, akárhová
                  megyünk?</p>
               <p>Jolán kisasszony talán tudott volna fölvilágosítást adni e különös természeti
                  tünemény felől; de tanácsosabbnak vélte ez idő szerint a hallgatást.</p>
               <p>Buksy Tamásné azonban jó asszony volt, a ki, bármennyire bosszantotta is ez a
                  szüntelen való találkozás, mindig megkérdezte az őket udvariasan haza kisérő
                  Molnár urat, hogy nem tetszik-e besétálni? A mi Molnár urnak rendesen tetszett,
                  sőt ha egy kicsit marasztották, még uzsonnára is ott maradt, úgy hogy a
                  napszámosok a csőszdombnál várhattak s azalatt akár a nagy kincset is elemelhették
                  volna, ha valaki az ugaros-karádi régész urak közül nem járkált volna mindig
                  ott.</p>
               <p>Az ásatás serényen folyt. A régészeti egylet megint két uj taggal szaporodott
                  Ugaros-Karádon, úgy, hogy már most tizen voltak. Nagyszerű eredmény. Az egész
                  vármegyében nincs több helység, a hol a tudománynak ennyi lelkes hive volna.</p>
               <p>Kissé türelmetlenkedtek ugyan, mert már két hét óta ástak és semmit sem találtak.
                  Kezdték a csőszdomb északi oldalán, folytatták a délin, most meg már arról
                  beszéltek, hogy a keleti oldalán kellene megpróbálni.</p>
               <p>- Próbálhatják azt akárhol, - gunyolódtak a tudomány ellenségei, kik ujra föl
                  merték ütni fejeiket.</p>
               <p>A Molnár ur nimbusza veszélyben forgott. Lassanként a tudomány emberei is
                  gyanakodó pillantásokat kezdtek reá vetni. Buksy Tamás a régészek legbuzgóbbika is
                  megingott hitében s vésztjóslóan összeránczolt homlokkal ejtette ki a kaszinóban a
                  végzetes szót, melyben már bentfoglaltatott a kétkedés:</p>
               <p>- Meglátjuk.</p>
               <p>E végzetes szó kimondását követő nap, midőn a »véletlen« szokás szerint összehozta
                  a tanárt Buksy Tamásné ő nagyságával és Jolán kisasszonynyal, Jolán halkan így
                  szólt hozzá:</p>
               <p>- Magának okvetlen találni kell valamit.</p>
               <p>Molnár ur siralmasan nézett a kipirult arczu leányra. Könnyü azt mondani, de hogy
                  találjanak, ha nincs mit? Molnár ur már nagyon megbánta, hogy a tudomány érdekében
                  ilyen vállalko­zásra adta a fejét. Félt, hogy ebből baj lesz. De mit csináljon?
                  Ásnak, ásnak, de ha nem kerül elő semmi?</p>
               <p>- Elő kell kerülni, - szólt a leány határozottan. - Hát nem érti?</p>
               <p>Molnár ur valóban nem értette:</p>
               <p>- Hiszen kérem, ha nincs, hát nincs.</p>
               <p>- Fogja, itt az én karpereczem, - akarta mondani Jolán.</p>
               <p>De minek mondta volna? Hiszen azt úgy is megismerik, hogy nem római. Aztán meg
                  ezzel az emberrel nem is lehet okosan beszélni.</p>
               <p>Haragosan elfordult, haza sem engedte magát kisértetni s a szegény tanár busan
                  ballagva magányosan a parókhia felé, elmélkedhetett azon, hogy kár volt a
                  tudományszomjat így felkölteni Ugaros-Karádon, mert ez most már mint az éhes
                  oroszlán lesi, hogy kit nyeljen el.</p>
               <p>Nagyon szomoru gondolatok közt érkezett haza a parokhiára, hol nem izlett neki sem
                  az a kitünő paprikáscsirke, a mit a tiszteletesné föltálalt vacsorára, sem az a
                  jóféle szűzdohány, a mivel a tiszteletes ur megtömött neki egy hosszu száru
                  selmeczi pipát. Még a bor sem; de azt csak megitta, sőt többet is ivott valamivel,
                  mint kellett, elkeseredve lecsapta a fejét, rákönyö­köl­ve az asztalra, olyan
                  állapotban, a milyen egyátalán nem illett jövendőbeli tanfelügyelőhöz és
                  jövendőbeli királyi tanácsoshoz.</p>
               <p>A tiszteletesné csak nézte egy darabig, aztán mosolyogva megszólalt:</p>
               <p>- Az a maga baja, hogy meg kellene magának házasodni.</p>
               <p>Csakhogy erre a vigasztalásra Molnár Józsi még jobban elkeseredett.</p>
               <p>Nem lesz abból talán soha semmi ebben az életben.</p>
               <p>Másnap, harmadnap nagy buzgósággal folytatta az ásatást a tanár ur, de hiába. Az
                  ördög tudja, hová rejtették az avarok kincseiket, de ide a csőszdomb alá nem, mert
                  itt ugyan egy fikarcznyit sem lehetett belőle találni.</p>
               <p>Csüggedten vánszorgott haza Molnár ur a parokhiára s betegnek tetette magát, hogy
                  ne kelljen Kókay Vinczéékhez elmenni vacsorára, a hol bizonyosan többrendbeli
                  gyanakodó szemmel találkozott volna, melyeknek pillantásából azt olvasta volna
                  ki:</p>
               <p>- No, te szédelgő!</p>
               <p>De azért következő nap is folytatta az ásatást, mindegyre jobban elenyésző
                  reménynyel, de annál lázasabb igyekezettel. Az ugaros-karádi régész urak
                  körülfogták. Lassan, vigyázva ástak a napszámosok. Egyszer az egyik megszólal:</p>
               <p>- Valami van itt az ásóm alatt.</p>
               <p>- Megállj! - kiáltottak az urak s egymásután leugráltak mind a gödörbe.</p>
               <p>Lázas izgatottsággal lesték, hogy mi lesz.</p>
               <p>Vigyázva kapard el a földet, - oktatták a napszámost.</p>
               <p>S maguk is segítettek elkaparni a földet. Oly türelmetlen kiváncsisággal
                  várták.</p>
               <p>- Hahó! mi ez?</p>
               <p>Valami szürkés kilátszott a földből.</p>
               <p>- Edény. Korsó.</p>
               <p>Most a tanár ur is odahajolt s csüggedtségét feszült várakozás váltotta fel. Ő is
                  nézi, hogy mi az? Szemei megcsillannak. Csakugyan edény, római edény.
                  Végre-valahára! Hát mégsem ástak hiában.</p>
               <p>A jelenlévő urak mind lázban vannak.</p>
               <p>- Össze ne törjétek, - riadnak a munkásokra, a kik alig mernek hozzá nyulni.</p>
               <p>Az urak maguk vájják ki a földből.</p>
               <p>- Amphora, - kiált föl a tanár örömtől ragyogó arczczal.</p>
               <p>- Mi az? - kérdezik az urak.</p>
               <p>- Olyan edény, a miben a rómaiak a boraikat tartották.</p>
               <p>Derék, tetszik az uraknak. Római boroskorsó. Ez már igazán derék.</p>
               <p>- Még pedig pompás példány, teljesen ép - jegyzi meg a tanár. - S tessék csak
                  azokat a be­égetett ábrákat nézni rajta.</p>
               <p>Fölemelik.</p>
               <p>- Ejnye be nehéz. Mi lehet benne?</p>
               <p>- Hát mi lenne? Talán megtelt földdel, - véli a tanár.</p>
               <p>- De be van dugva, - szólt az egyik ur.</p>
               <p>A tanár nem hiszi:</p>
               <p>- Már hogy volna bedugva? Tessék lekaparni róla a földet.</p>
               <p>- De bizony be van dugva.</p>
               <p>A tanár bámulva látja, hogy be van dugva nagy fadugóval s bekötve hólyaggal. Imént
                  még ragyogó arcza egyszerre elborul. Látja, hogy ez csak pajkosság, bolondot
                  akarnak üzni belőle. Az amphora is olyan ismerős. Hisz ez az ő saját
                  gyüjteményéből való.</p>
               <p>- Ki csinálta ezt? - kérdezi kedvetlenül.</p>
               <p>Bámulva tekintenek reá:</p>
               <p>- Mit?</p>
               <p>- No, ezt a tréfát.</p>
               <p>- Micsoda tréfát?</p>
               <p>Senki sem érti, hogy a tanár ur mit akar.</p>
               <p>Azalatt lehasították az amphoráról a hólyagot s próbálgatják kivenni a dugót.
                  Hátha bor lesz benne? Kotyog.</p>
               <p>Kiveszik a dugót. Nézegetik, szagolják a korsóban levő folyadékot. Bor az. Hát mi
                  lenne más?</p>
               <p>- Ki kóstolja meg?</p>
               <p>Hárman is ajánlkoznak egyszerre. A papot eresztik előre.</p>
               <p>Nem könnyü inni a nagy római edényből, de hozzávaló segítséggel mégis sikerül.</p>
               <p>- No? - kérdezik az urak égető kiváncsisággal.</p>
               <p>- Biz az, instálom, bor, még pedig finom bor - jelenti a tiszteletes ur.</p>
               <p>- Adjátok csak ide azt az izét - kiált most Buksy Tamás ur.</p>
               <p>S megkóstolja ő is.</p>
               <p>- Isten ucscse, bor.</p>
               <p>Sorba akarják kóstolni valamennyien.</p>
               <p>- De csak egy kortyot - figyelmezteti őket Buksy Tamás.</p>
               <p>Mert drága bor ez, rettenetes drága. Aranyakkal sem lehet megfizetni. Kétezer éves
                  bor. Tyü a rézangyalát! Milyen felfedezés ez! Hogy fog bámulni az egész világ!</p>
               <p>Hiába erősködik a tanár, hiába tiltakozik:</p>
               <p>- Valaki felültetett bennünket. Ki fognak nevetni.</p>
               <p>- Ugyan ne prézsmitáljon öcsém, - válaszolt Buksy Tamás. - Nem látja, hogy bor?
                  Hogy most ástuk ki a föld alól? Heten vagyunk itt élő tanuk. Szeretném látni, ki
                  meri a szemünkbe mondani, hogy csalás? Olyan szent igaz ez, mint a hogy élünk.</p>
               <p>Valamennyien rá estek a tanárra:</p>
               <p>- Hallgass. Hisz azt el nem tagadhatod, a mit a saját szemünkkel láttunk.</p>
               <p>Még a pap is ellene támadt. Letorkolták.</p>
               <p>- No bizony mire vinné az irigység! Azért, hogy nem ő maga találta!</p>
               <p>Nagy diadallal bevitték a faluba a becses leletet.</p>
               <p>- De úgy, hogy egy csepp ki ne locscsanjon belőle, - intézkedett Buksy Tamás
                  ur.</p>
               <p>S a mai dicső nap méltó befejezéséül az egész társaságot szivesen látta vacsorára.
                  Ott aztán lelkesült hangulatban ünnepelték meg a régészeti tudomány e fényes
                  vivmányát.</p>
               <p>A tanár szemlesütve kullogott a többi után s a vacsorán is nagyon kényelmetlenül
                  érezte magát, mert folyvást attól félt, hogy egyszer csak előáll valaki, hogy ő
                  csinálta ezt az egész tréfát. Annak aztán elterjed a hire Vámoson meg egyebütt is
                  és nagy ártalmára lesz a tudo­mányos reputácziójának, mert mindenütt nevetni
                  fognak rajta.</p>
               <p>De nem állt elő senki, sőt a lelkesedés fokról-fokra emelkedett. Molnár urat
                  ünnepelte az egész társaság. Buksy Tamás még a hölgyeket is fölszólította,
                  hogy:</p>
               <p>- Koczczintsatok vele.</p>
               <p>Mindenki Molnár Józsefért emelt poharat, a derék tudósért, ki Ugaros-Karádra vonta
                  nagy­fontosságu fölfedezésével az egész tudós világ figyelmét. Elhatározták, hogy
                  a kétezer éves borból küldenek a magyar tudományos akadémiának, az országos
                  régészeti társaságnak és egyes tudós férfiaknak is: egy részt azonban itt tartanak
                  örök emlékül.</p>
               <p>A nagy római edényt fölállították az ebédlőben, hogy mindenki gyönyörködhessék
                  benne, mert folyvást jöttek kiváncsiak, a kik hirét hallották s látni akarták.</p>
               <p>Mint a futótüz terjedt el a nagy esemény hire egész Ugaros-Karádon. A gunyolódók,
                  a hitetle­nek megszégyenülve sompolyogtak ide, hogy lássanak és higyjenek. Az
                  egész Ugaros-Karád uszott a dicsőségben.</p>
               <p>Senkinek sem jutottak többé eszébe az arany pénzek s az ezüst serlegek, a rómaiak,
                  byzan­cziak és avarok kincsei, a miket vártak. Oly dicsőséges eredmény volt, a mit
                  elértek, hogy egyébre már nem is gondoltak. Kétezer éves bor! Nagyszerü!</p>
               <p>- Éljen Molnár! - harsogott a diadalkiáltás, mely a nap hősének szólt.</p>
               <p>És Molnár József ekkor nagyon komolyan kezdett azon gondolkozni: vajjon nem
                  érkezett-e el most már igazán az az idő, a mire ő eddig várt? S a mint szemei a
                  Jolán kisasszony pajkosan mosolygó szemeivel találkoztak, valami affélét olvasott
                  ki azokból, de bizony elérkezett.</p>
               <p>Csak ne félt volna attól a csufos szégyentől, a mi rögtön bekövetkezik, mihelyt
                  kisül, hogy ez a kétezer éves bor csak misztifikáczió. Pedig ki kell neki sülni,
                  mert nem lehet igaz.</p>
               <p>Hisz az amphorára is ráismer Molnár ur. Most már biztosan tudja, hogy az ő saját
                  muzeumá­ból való; itt a szám is, a mit czeruzával rájegyzett. Valami semmirevaló
                  ellopta, megtöltötte borral, elásta a föld alá s most ő rajta fognak nevetni
                  mindnyájan, ha ugyan valami rosszabbat nem gondolnak, mert gondolhatják azt is,
                  hogy ő maga követte el az egész csalást. Soha sem fogja róla lemosni semmi ezt a
                  szégyent.</p>
               <p>De csodálatos dolog, nem sült ki semmi, sem azon este, sem később s az
                  ugaros-karádiak megmaradnak rendithetlen hitükben, hogy kétezer éves római bort
                  találtak a csőszdomb alatt.</p>
               <p>Később nagy vita tárgyát képezte ez az eset a tudományos világban s irtak is erről
                  a lapokban s a szakbeli folyóiratokban, a hol tagadták, hogy ez megtörtént volna
                  valaha. De ha az egész tudós világ el is tagadja irigységből, hiába tagadják azt,
                  a mit az ugaros-karádiak saját sze­meik­kel láttak, saját ajkaikkal izleltek.</p>
               <p>Csak azt sajnálják, hogy a tudományos akadémiának s a régészeti társaságnak nem
                  küldhettek belőle. Mert bár nagy gonddal elzárták éjjelre a borral telt amphorát a
                  Buksy Tamásék kamrá­jába s nagyobb biztosság okáért Jolán kisasszony magához vette
                  a kulcsot s a párnája alá tette, reggelre mégis elpárolgott az egész bor, egy
                  csepp sem maradt az amphorában.</p>
               <p>Keresték a tettest, de soha sem jöttek nyomára. Az egerek nem lehettek, mert azok
                  nem birnak annyit meginni.</p>
               <p>- Embernek kellett lenni, - dühöngött Tamás ur.</p>
               <p>S fenyegette, hogy elevenen megnyuzatja, de biz az soha sem került a kezébe. Az
                  üres amphorát aztán megparancsolta mérgében Jolánnak, hogy dobják a szemétdombra,
                  a hol ter­mészetesen el is veszett. Nem törődött vele többé senki.</p>
               <p>Ép oly rejtélyes maradt Molnár ur előtt az ő amphorájának a története. Mert mikor
                  haza érkezett Vámosra, az amphorát ott találta a maga szokott helyén s
                  kérdezősködésére, hogy ki vitte azt el s honnan került megint vissza, fölpattant a
                  gazdasszony:</p>
               <p>- Már ugyan ki vitte volna el? Kell is az az ócska cserép valakinek?</p>
               <p>Hiába erősítette Mornár ur, hogy ő látta Ugaros-Karádon. A gazdasszony nem
                  engedett:</p>
               <p>- Látta a tekintetes ur, a majd megmondom, hogy mit. Káprázott a tekintetes urnak
                  a szeme.</p>
               <p>A mi végre nem volt lehetetlen, mikor meggondolta Molnár ur, hogy mennyit ivott
                  Ugaros-Karádon.</p>
               <p> </p>
            </div>
            <div type="chapter">
               <head>
                  XII. Buksy Gáspár ur behunyja szemeit.
               </head>
               <p>Addig-addig igérgette, hogy egyszer igazán megtette. Buksy Gáspár képviselő ur
                  behunyta szemeit. Igaz, hogy nem jószántából tette, mert az ilyenre nem igen érez
                  kedvet az ember hetvennégy éves korában sem; de a halál nem kiméli a
                  legfurfangosabb vén embereket sem, hiába akarnak elbujni előle.</p>
               <p>A gyászeset a fővárosban érte az agg hazafit. Ott is temették el. Nem vitték haza
                  a családi sir­boltba, mert bizony nincs is Ugaros-Karádon; csak küldöttség jött
                  föl tolmácsolni a részvétet, melyet választókerülete és az atyafiság érzett e
                  sulyos veszteség folytán.</p>
               <p>Igaz, hogy sok pénzöket elnyerte a boldogult, mert már régóta csak a ferbliből meg
                  a képvise­lőségből élt, de most nem jutott senkinek eszébe az, csak a csapást
                  érezték, mely Ugaros-Karádot sujtja. Ki fogja helyét betölteni?</p>
               <p>Csakhamar azonban még más aggodalom is merült föl: ki fogja megfizetni a temetési
                  költsé­geket?</p>
               <p>Mert a mint megérkezik a küldöttség Budapestre s látja a fényes előkészületeket, a
                  kapualját egészen bevonva fekete posztóval s széles ezüst sujtásos, sarkig érő
                  fekete bundában, nagy ezüstgombos bottal, az Entreprise des pompes funébres egy
                  ölnél magasabb portását, aztán fönt a boldogultnak két, hónapos szobácskából álló
                  lakásán az egyik szobát tetejétől aljáig szintén egészen bevonva ezüstrojtos
                  fekete posztóval s a közepén az ezüstdiszítésü pompás bronzkoporsót - akkor hül el
                  az ugaros-karádi küldöttség: hisz ez bele kerül ezer forintba, ha nem többe.</p>
               <p>- Ki rendelte ezt?</p>
               <p>Megtudják, hogy valami Tercsike nevü fiatal leány, ki a boldogultban »legkedvesebb
                  bácsi­káját« siratja, ámbár nehéz volna kimutatni, hogy a rokonságnak hányadik
                  fokán áll. No de vannak szellemi rokonságok is és egy gyászoló hölgyet, a ki
                  könyhullatások közt jön el­bucsuz­ni a ravatalon fekvő bácsikájától, nem illik
                  firtatni, hogy és mikép áll a dolog? Csak a temetés költségeire nézve szeretne
                  tisztába jönni a küldöttség, mert elég volt, a mit életében kiharácsolt tőlük a
                  boldogult, nemhogy még holta után is ilyen nagy költségbe verjék érte magukat.</p>
               <p>De a gyászoló hölgygyel nehéz értekezni. Az csak annyit felel a hozzá intézett
                  kérdésre, hogy:</p>
               <p>- A hagyaték.</p>
               <p>Világos, hogy már beszélt valami ügyvéddel. De miféle hagyaték?</p>
               <p>- Hát a hagyaték.</p>
               <p>A gyászoló hölgy nem tud egyebet mondani.</p>
               <p>Hiába törik rajta a fejüket az ugaros-karádi urak. Buksy Tamás azt a véleményét
                  fejezi ki, hogy tán olcsóbb koporsót kellene rendelni s az ezüstsujtásos portást
                  el kellene kergetni a kapu alól a fekete drapériájával együtt, mert ő úgy látja,
                  hogy a vége mégis csak az lesz, hogy nekik kell megfizetni mindent.</p>
               <p>A többi is látja ezt, de ilyen szégyent még sem cselekedhetnek. Ha már benne
                  vannak, hát isten neki, a miatt az ezer vagy másfélezer forint miatt nem fognak
                  piszkoskodni, legyen meg az öregnek a fényes temetése.</p>
               <p>S az öreg, bár nem hunyorgatja már a szemeit, olyan ravasz és mosolygós arczczal
                  fekszik ott a koporsóban, mintha még most is azon jártatná az eszét:</p>
               <p>- Rászedtelek mindnyájatokat, ugy-e?</p>
               <p>De csak a temetés után sül ki minden, a mikor Tercsike előáll az ügyvéde
                  kiséretében s késznek nyilatkozik hiteles tanukkal is igazolni, hogy a boldogult
                  szóbeli végrendelettel már régóta neki igérte minden hátramaradó vagyonát.</p>
               <p>- No lelkem, azt ugyan oda igérhette, - szólt Buksy Tamás, - mert az összes
                  hátramaradó vagyona az ott ni a másik szobában.</p>
               <p>Egy rozzant bőrdiván, egy ócska ruhaszekrény, melyben két kopott kabát lógott meg
                  egy nadrág, aztán egy tintafoltos iróasztal, melynek kitört lábai már
                  számtalanszor lettek bera­gasztva, de most megint ki voltak törve, végül néhány
                  szék és egy rosz nyoszolya, rongyos paplannal, rongyos matráczczal, - ebből állt
                  az egész hagyaték.</p>
               <p>- Hát a földbirtok? - kérdezte Tercsike.</p>
               <p>- Igenis, a földbirtok? - ismételte az ügyvéd.</p>
               <p>- Ha csak a holdvilágban nincs, másutt nem tudom, hogy hol lehetne, - válaszolt
                  Tamás ur.</p>
               <p>Arra összenézett a gyászos hölgy meg az ügyvéd.</p>
               <p>- Kérem, ne méltóztassék tréfára venni a dolgot, - szólt most az ügyvéd nagyon
                  komolyan. - Mi meg fogjuk tenni a törvényes lépéseket, azonban hajlandók vagyunk
                  barátságos egyez­ségre is, ha az urak elfogadható ajánlatot tesznek.</p>
               <p>- No csak tegyék meg a törvényes lépéseket, - szóltak az ugaros-karádi urak
                  nevetve. - Gratu­lá­lunk az örökséghez.</p>
               <p>Az ügyvéd arcza hosszura nyult:</p>
               <p>- Ilyen körülmények közt, ha nincs mit perelni...</p>
               <p>Vállait huzogatta és menni készült.</p>
               <p>- De én azt akarom, hogy pereljen! - kiáltott a gyászos hölgy.</p>
               <p>- Ugy előleget kérek, - viszonzá a törvény embere.</p>
               <p>- Hiszen mondtam magának, hogyha megnyerjük az örökséget...</p>
               <p>- Kedves kisasszony, arra most már én egy fabatkát sem adok.</p>
               <p>Mikor látta a gyászoló leány, hogy áll a dolog, abba hagyta a siránkozást s olyan
                  átkozódásra fakadt, mely semmikép sem illett ily fiatal személyhez. Vén
                  gazembernek szidta a boldogul­tat, a ki fiatal leányokat hamis igéretekkel ámit s
                  kiseprüzéssel fenyegette az egész ugaros-karádi küldöttséget, mely bizonyára nem
                  lehet különb, mint az a közülök való vén ország­csaló.</p>
               <p>Miután ezt az ügyet ily módon elintézte a küldöttség s átvette a temetkezési
                  vállalat busás számláját, ellátogatott az országos pártkörbe is, hogy
                  tapogatózzanak, vajjon nem akar-e valami idegen elem betolakodni az ugaros-karádi
                  közbirtokosság birodalmába? Nem készül-e le jelöltnek valami budapesti ügyvéd, a
                  kik már elárasztják az egész országot, ugy hogy az ember ősi fészkében sem biztos
                  tőlük. Hiába igérgette a boldogult nekik, atyafiainak, hogy: ti következtek
                  utánam. Isten tudja, ki következik?</p>
               <p>De a pártkörben semmi nyugtalanítót nem tapasztalnak. A pártelnök mélyen hallgat
                  arról, hogy hányan szaladoztak már nála, a kik mind a közóhajtás sürgető
                  kivánalmának tartanák, hogy a Buksy Gáspár megüresült széke általok töltessék be.
                  De az ugaros-karádiak még nem értesülnek a körben az áldozatkész hazafiak e nagy
                  számáról. Egyelőre csak lelkes kitartásra kéretnek.</p>
               <p>Azonban már a vasutnál a váróteremben várt reájok a párt néhány buzgó híve, hogy
                  még egy kézszorítással kitartásra serkentsék a bekövetkezendő küzdelemben,
                  egyuttal becses szemé­lyü­ket vagy valamelyik jó barátjukat ajánlják az elvtársak
                  szives figyelmébe, mint a kik haj­lan­dók hazafiui kötelességöket teljesíteni, ha
                  a választó polgárok bizalma reájok esnék.</p>
               <p>De az ugaros-karádiak nem akarnak idegent csak a maguk fajtáját s utközben, mig
                  haza érnek, meghányják-vetik a dolgot. Kókay Elemér jó volna. Az nem is kerülne
                  pénzökbe, mint az öreg került mindig, mert Elemérnek van miből költeni.</p>
               <p>Mindnyájan megegyeztek ebben. De mikor hazaértek Ugaros-Karádra s Elemérnek
                  beszélni kezdtek a dologról, az mindjárt félbeszakította őket:</p>
               <p>- Én már szavamat adtam Dezsőnek, hogy az ő jelöltségét fogom támogatni.</p>
               <p>- Hüm, hüm, - csóválták fejöket a hazatért küldöttség tagjai, - no ez ugyan
                  sietett.</p>
               <p>Buksy Gida, Buksy Tamás, Kókay Vincze, mind nagyot néznek. Ejha, tán nekik is
                  lenne bele­szólásuk vagy mi? Az a Dezső kissé tovább kapaszkodik, mint a mennyi
                  megilleti. Már meg képviselő is akarna lenni? Hát még mit akar?</p>
               <p>Már most sem tudja a nagy fölfuvalkodottságában, hogy mit csináljon; hát majd
                  akkor? Le kell törni a szarvát, nem még növelni.</p>
               <p>Ez lett a jelszó most Ugaros-Karádon: le kell törni a szarvát! És Tihanyi Dezsőnek
                  is sajnosan kellett tapasztalni, a mit már előtte évezredek óta annyian
                  tapasztaltak, hogy a népszerüség vajmi gyarló és változandó. Hogy tolta volna a
                  szekerét az egész Ugaros-Karád, mig alulról iparkodott fölfelé kapaszkodni; most,
                  hogy idáig ért, már nem akarják tovább ereszteni, visszarángatják s rángatnák még
                  lejebb is, ha tudnák.</p>
               <p>Hja, barátom, ez az emberi természet nemcsak Ugaros-Karádon, hanem széles e
                  világon min­denütt. Azért kár neked dühösködni s szidni az ugaros-karádiakat, a
                  kik neked kinyitották a tárczájokat, mikor te még szegény voltál, váltókat
                  zsiráltak, mikor még nagyon bizonytalan volt, hogy te birod-e fizetni valaha s az
                  ingüket is szivesen oda adták volna, ha kérted volna.</p>
               <p>De most persze minderre nem emlékszel, csak azt látod, hogy torzsalkodnak ellened
                  s nem akarnak besegítni a képviselőházba, a mi te szerinted czudarság s rokonokhoz
                  nem illő.</p>
               <p>Csak Elemér viseli magát mint jó atyafi és gavallér. Az ő aláirására ad pénzt a
                  választáshoz a vámosi takarékpénztár, mely alkalommal persze, hogy az Olga
                  aláirását is kérik.</p>
               <p>Keservesebben nem esett semmi Tihanyi Dezsőnek az egész választási hercze-hurcza
                  alatt, mint mikor ezt az aláirást kellett kérni Olgától. Tudta ugyan, hogy Olga
                  nem nagyon fogja kérdezni, hogy mire kell, mennyi kell, hanem veszi a tollat, s
                  szó nélkül aláirja mind a két darab váltót, a mit férje elébe tesz. De ez a hideg
                  érzéketlenség jobban fáj Tihanyi Dezsőnek, mint fájna a szemrehányás és
                  panaszkodás.</p>
               <p>- Nem is kérdezed, hogy mire kell? - szólt vonagló ajakkal, a mit igyekezett
                  mosoly alá rejteni.</p>
               <p>- A mi az enyém, az a tied is, - viszonzá a nő. - Miért kérdezném? Különben
                  gondolom, talán mondtad is már, hogy a választásra.</p>
               <p>Több szót nem váltottak erről a tárgyról. A férj ideges kézzel összehajtogatta a
                  váltót és zsebé­be tette, azzal az elhatározással, hogy többé meg nem kéri Olgát,
                  inkább Háj Fülöptől szerez pénzt, ha kell.</p>
               <p>Pedig sok kell, minduntalan kell, mert Szilvásy Jenő báró is föllépett s az nem
                  afféle ember, hogy úgy lehetne vele beszélni, mint Elemérrel:</p>
               <p>- Pajtás, ne rontsuk egymás szerencséjét.</p>
               <p>Rontják bizony, a hogy csak birják. A népszerü báró átrándul Ugaros-Karádra és
                  sorba láto­gatja az uri házakat. Teszi tiszteletét a patikában is, hol a kis
                  menyecske azt hiszi, elérkezett végre az igazi. Finom, főrangu gavallér, olyan, a
                  milyenről ő mindig ábrándozott.</p>
               <p>Hogy dobogott szivecskéje és milyen epedő szemeket vetett a báróra. Oh, ez
                  bizonyosan meg fogja érteni őt.</p>
               <p>Hogyne értette volna meg? A nemes báró jártas volt az efféle dolgokban és soha
                  életében nem játszotta József szerepét, a ki megszökik Putifárné elől, mint az a
                  szerencsétlen Kókay Elemér, a ki már régóta nem mer a patikába jönni. Legalább
                  egyedül nem mer, csak társaság­ban. Oh, a nemes báró el mer egyedül is jönni, sőt
                  épen egyedül szeret jönni s ha lehet, le­rázza a nyakáról Buksy Gida urat,
                  valamint Buksy Tamás urat és a többi urakat is, a kik most mindig vele vannak s
                  tanácskoznak a haza sorsa fölött.</p>
               <p>Rettenetes a fölfordulás Ugaros-Karádon, ilyen még sohasem volt. Osztályos
                  atyafiak törnek egymás ellen, a rokoni szent kapocs teljesen fölbomlott. Nincs
                  több ferbli a kaszinóban. Ha véletlen összekerülnek ott, heves összeszólalkozások
                  történnek; inkább hát nem is mennek oda. Tinódy Zsiga meg Aba Géza gunyasztanak
                  ott esténkint, ujságot olvasva s tanácskozva, hogy ne pártoljanak-e át megint
                  Szilvásy Jenő pártjára, a honnan már két izben megszöktek.</p>
               <p>- Tudod pajtás, a mágnás mégis csak mágnás - oktatja Tinódy Zsigát Aba Géza, - s
                  tudod, jobb a győztesekhez mint a vesztesekhez tartozni.</p>
               <p>De Tinódy Zsiga előtt nem eléggé világos a dolog:</p>
               <p>- Dezsőék is mozognak. Petheő Laczi bátyánk egy pár süldőt igért az őszre s két
                  zsák buzát küldött tegnap.</p>
               <p>- Nekem nem szurják ki azzal a szememet, - tiltakozott Aba Géza. - A báró küld
                  négy zsák buzát is, ha kell.</p>
               <p>Tinódy Zsiga nem akarja megvallani, hogy már a mult alkalommal küldött a báró s
                  attól tart, hogy megsokalják a sarczolást; de minthogy a szegény embernek
                  használni kell a kinálkozó szerencsét, hát a választás napjáig még néhányszor
                  megvesztegetteti magát, fölváltva, hol az egyik, hol a másik párt által.</p>
               <p>A »Vámosi hirlap« rettenetes képét festi a korrupcziónak, mely a Szilvásy-párt
                  által üzetett. Hallatlan megvesztegetések folytak, nyilvánosan vásároltattak a
                  szavazatok, a legarczátlanabb módon, lábbal taposva minden tisztességet s
                  alapjában aláásva a közerkölcsiséget.</p>
               <p>Ugyancsak e választás alkalmából olvashattuk a »Vámos és Vidéke« czimü lapban,
                  mily haj­meresztő és gyalázatos megvesztegetésekhez folyamodott a Tihanyi Dezső
                  pártja, mely nem pirult a legbotrányosabb eszközökkel vásárolni meg ama
                  szavazatokat, melyeket csak a tiszta meggyőződésnek kellene vezetni. Odáig vitte e
                  párt a legszemérmetlenebb korrupcziót, hogy mély undornak kellett támadni minden
                  tisztességes hazafiban a közerkölcsiségnek ily lealázá­sára.</p>
               <p>A közerkölcsiség ez éber őreinek tudósításából annyit minden esetre látunk, hogy
                  ez a vá­lasztás nem lehetett olcsó s Tihanyi Dezsőnek bizonyára még több izben be
                  kellett kopogtatni Háj Fülöphöz.</p>
               <p>Nagyon el volt keseredve a rokonság miatt, mely oly ellenségesen viselte magát
                  iránta. Buksy Gida, Buksy Tamás, Kókay Vincze és mások házról-házra jártak
                  Szilvásy báró mellett korteskedni, átmentek Szent-Imrére s a kerülethez tartozó
                  többi helységbe, a hol mindenütt kitüzték a Szilvásy zászlóját.</p>
               <p>De nem elég, hogy az urak, beleavatkoztak még az asszonyok is. Miczi néni az
                  udvarra gyüj­tötte a parasztokat s ott itatta. A kis patikáriusné addig zaklatta
                  az urát, a ki szeretett volna ebben a harczban semleges maradni, mig csak
                  nyilvánosan nem csatlakozott a báró pártjához. Aztán hódító körutra kelt a kis
                  menyecske, megkaparította az öreg doktort, a postamestert, sőt a tiszteletes urat
                  is, mert a felesége is unszolta.</p>
               <p>Kétségbeesetten látta Tihanyi Dezső, mint növekszik az ellenpárt. Bezzeg az ő
                  pártja hiányt szenvedett lelkes nőkben, Petheőné csak lanyhán viselte magát,
                  Tihanyi Ábrisnénak pedig akkor sem járt egyében az esze, mint azon, hogyan lehetne
                  mégis megkaparítni Elemért a négy leánya közül valamelyiknek a számára. A mi pedig
                  Olgát illeti, az oly nyugodt és hideg maradt, mintha nem is róluk volna a szó,
                  mintha nem is hallaná a lázas tusakodás zaját, mintha nem is látná, az
                  ellenségeskedés mint válik napról napra élesebbé.</p>
               <p>A kaszinó érdemes elnöke s a közbirtokosság igazgatója, Petheő László bátyánk
                  megkisérti kibékíteni a versengő feleket, de gyönge próbálkozása elveszett a
                  harczi zajban s a közgyü­lésre, melyet összehivott, nem jelent meg más, mint Aba
                  Géza és Tinódy Zsiga, a kik husz forintért fejenkint vagy egy hizott sertésért
                  hajlandók kibékülni akárkivel. Nem is magas taksa, atyafiságosan van számítva.</p>
               <p>Folyik hát tovább az ádáz harcz, mely fölkavar Ugaros-Karádon mindent s Buksy
                  Gáspár ur, ha ott lent a koporsóban még beszélhetne, bizonyosan azt mondaná, ősz
                  szakálát simogatva és furfangosan mosolyogva:</p>
               <p>- Látjátok, milyen baj az, ha egyszer egy magamfajta öreg ember, a kire olyan nagy
                  szükség van, behunyja a szemeit.</p>
               <p> </p>
            </div>
            <div type="chapter">
               <head>
                  XIII. A választás.
               </head>
               <p>Gyönyörü májusi nap sütött Ugaros-Karádra, mikor összemérkőztek a pártok, Ugaros
                  Karád Ugaros-Karád ellen, rettenetes testvérharczban.</p>
               <p>Már előtte való este beverték néhány Tihanyi-párti választópolgár fejét, a mi
                  rossz előjelül szolgált a Tihanyi-pártnak, ellenben nagyban emelte a Szilvásy-párt
                  önérzetét. A régi restau­rá­cziók és követválasztások fénykora tünt föl a nemes
                  urak elméjében. Az öregebbek még emlékeztek rá.</p>
               <p>- Hej, az volt az idő, tekintetes uram! - emlegeti nemes Szentirmay Pál a
                  csizmadia, Buksy Gida ur előtt.</p>
               <p>A mire Buksy Gida helyeslőleg bólint, hogy biz az, ámbár mint afféle kis iskolás
                  fiu, vajmi keveset láthatott abból az időből. De hát szeretjük a régi dicsőséget
                  mindnyájan s miért ne jusson annak egy sugára a mai szép májusi napon
                  Ugaros-Karádra?</p>
               <p>Csakhogy itt vannak a csendőrök, meg a szolgabiró, meg egy század katonaság s
                  meg­akadályozzák a régi dicsőség visszatérését. Kutatják a tegnap esti verekedés
                  részeseit is és egy csomó embert befognak.</p>
               <p>- Mi a ménkü lelt benneteket, hogy az én embereimet befogjátok? - támadja meg
                  Tihanyi Dezső a szolgabirót.</p>
               <p>- A te embereidet? - bámul az. - Hiszen reájok vallottak a panaszosok magok.</p>
               <p>- A panaszosok magok? Gyalázatos árulás?</p>
               <p>Ebben ráismer Tihanyi Dezső a vén kortesvezér nemes Szentirmay Pál uram kezére. De
                  hogy csinálhatta?</p>
               <p>- Persze nektek nem kellett egyéb, csak az, hogy egy pár bekötött fejü embert
                  vezessenek oda, - dühösködik Tihanyi Dezső; - azoknak a szaván aztán
                  elindultatok.</p>
               <p>A szolgabiró nagyon meghökkent, mert a főispántól olyan utasítást kapott, hogy kéz
                  alatt támogatni kell Tihanyi Dezsőt. Na hiszen szépen támogatják! De a befogott
                  embereket már elkisértette a csendőrökkel Vámosra a járásbirósághoz. Ha utánuk
                  küld is, mire visszakerül­nek, akkorra este lesz s talán már vége is a
                  szavazásnak.</p>
               <p>Tihanyi Dezsőben forr a méreg. Reggel óta egyik bosszuság a másik után éri. A
                  füzes-harkányi jegyző már kétszer járt nála, hogy:</p>
               <p>- Szökdösnek az emberek, kérem alásan.</p>
               <p>- Hát őriztesse őket jobban - felel Tihanyi Dezső bosszusan.</p>
               <p>A jegyző mentegetőzik, hogy hiszen őrizteti, ugy vigyáz reájok mint a szeme
                  világára, nem is eresztenek ki egy élő lelket sem a Vörös ökör udvaráról, két
                  vasvillás embert állított a kapuba; de hátul szöknek meg a keritésen át.</p>
               <p>- Hát mért nem állítnak oda is vasvillás embereket.</p>
               <p>- Nem lehet, kérem alásan - magyarázza a jegyző; - zugolódik a népség.</p>
               <p>Egy százforintos bankónak a markába csusztatása után azonban vállalkozik a derék
                  férfi, hogy szembeszáll a nép zugolódásával.</p>
               <p>Isten tudja hányadik százas már, a mit ez az érdemes közhivatalnok e választás
                  alkalmával zsebre tesz; de Tihanyi Dezső biztosan tudja, hogy nem az utolsó s hogy
                  még ma ujra el fog jönni ez a buzgó pártember, mert addig kell verni a vasat, mig
                  meleg.</p>
               <p>Tinódy Zsiga már sokkal olcsóbb, annak csak tizforintosok kellenek. De az is rossz
                  hirt hoz.</p>
               <p>Tegnap még azzal biztatta Dezsőt, hogy a szent-imreiek mind egy lábig mellette
                  lesznek. Ma már nyöszörög, hogy:</p>
               <p>- Nincs többé becsület.</p>
               <p>Csak tiz kocsival jöttek be.</p>
               <p>- De az mind a mienk, - ebben talál vigasztalást.</p>
               <p>Tihanyi Dezsőnek sovány vigasztalás. Az urak, látja, hogy ellene vannak, még a jó
                  pajtásai sem jöttek be Szent-Imréről. A füzes-harkányiak meg úgy tesznek, mint az
                  ugaros-karádiak, ellene szavaznak.</p>
               <p>- A főispán az oka, - gondolja magában boszusan, - csak elrontja a dolgomat a
                  támogatásával.</p>
               <p>De még bizik a népben. Az az egyszerü, becsületes nép nem fogja őt cserben hagyni,
                  főkép ha vasvillás emberekkel őriztetik.</p>
               <p>Most érkeztek meg épen a tornyosiak s egetverő lármát csapnak, a mint lengő
                  zászlókkal elhaladnak a háza előtt. A nagy éljenzésre előbb az ablakból hajtogatja
                  magát Tihanyi Dezső, aztán kimegy közéjök.</p>
               <p>Száz kéz is nyulik feléje, paroláznak s egy csoport mámoros kortes bemegy vele a
                  házba is. A nagyságos asszonyt akarják látni, hogy az isten áldja meg!</p>
               <p>Patkós csizmáik tapossák a finom szőnyegeket s förtelmes foghagyma és pálinkabüzt
                  terjesz­tenek a szobákban. Tihanyi Dezsőnek nagy megerőltetésébe kerül, hogy
                  nyájas és szives maradjon; de mit el nem tür az ember azért, hogy mint képviselő
                  szolgálhassa a hazát?</p>
               <p>Még az elveiből is leszakít egy darabot, hol itt, hol ott, ha szükséges és
                  bizalmasan sejteti a főispánnal is, hogy nem idegenkednék attól sem, hogy esetleg
                  a kormánypárton foglaljon helyet, ha máskép nem lehet.</p>
               <p>Most e perczben azonban egészen demokrata. Ha Buksy Gáspár föltámadna, nagy öröme
                  telnék benne. Épen úgy karon fogja a tornyosi öreg birót, mint az elhunyt ősz
                  hazafi szokta; csakhogy ujoncz még e téren s azok a ravasz vén parasztok
                  kiolvassák az arczából, mennyire kelletlen teszi.</p>
               <p>Hát még a nagyságos asszony, a ki úgy huzódozik tőlük s finom kis kezét oly
                  idegesen vonja ki a durva kérges kezek közül, melyek szorongatják?</p>
               <p>- No hát istennek ajánljuk, - szól az öreg biró.</p>
               <p>S utána kotródik az egész csoport.</p>
               <p>- Lehettél volna hozzájok barátságosabb is, - jegyzi meg bosszusan Tihanyi
                  Dezső.</p>
               <p>Ez az asszony kétségbeejti őt a hidegségével, érzéketlenségével. Hát nem törődik
                  ez egy cseppet sem az ő érdekeivel? Hát nem tudott egy kicsit hizelegni ezeknek a
                  buta parasz­toknak, a kik ilyen szép uri nő kedvéért tüzbe, vizbe mennének? Mig
                  most kedvetlen, magukba fojtott bosszusággal távoztak innen.</p>
               <p>Ez az asszony! Ez az asszony! Ez az ő balcsillagzata. Ugy érzi, mintha ez
                  megbénítná minden lépését. Mintha ezeknek a szemeknek komoly, hideg pillantása
                  előtt le kellene sütni szemeit. Mintha gondolatait is el kellene rejteni előle,
                  hogy ki ne olvashassa szemeiből. Hát oly magasan áll az és ő oly alacsonyan?</p>
               <p>De nem foglalkozhatik sokáig ezekkel a gondolatokkal, mert ma egyébre kell
                  gondolnia. Nagy dolog forog ma koczkán. Nem akar szégyenszemre megbukni.
                  Megmutatja ezeknek az ugaros-karádi uraknak, hogy az ő ellenükre is győzni fog,
                  akármibe kerüljön.</p>
               <p>Sokba kerül, az bizonyos. Rengeteg sokba. Az az Ábris, a kit a párt elnökének
                  tettek, mert Petheő László bátyánknak a választásnál kell elnökölni, megbolondult
                  vagy mi lelte, hogy csak úgy szórja a pénzt? Már megint ide üzent a Vörös ökörből,
                  a hol főhadiszállását ütötte föl, elfogyott a pénzmag. Eszik azok ott a bankót?
                  Vagy mit csinálnak?</p>
               <p>Reszkető kézzel vesz ki Dezső még ezer forintot a tárczájából. De mi az annak a
                  Molochnak? Falusi jegyzők és mindenféle gyanus külsejü kaputos emberek ostromolják
                  Tihanyi Ábrist a Vörös ökör vendégszobájában, a numero egyben.</p>
               <p>Ott ül a gyámoltalan ember egy hosszu asztalnál táborkarával és soha még
                  szánalmasabb vezért nem látott a világ ilyen gyülevész táborkar élén, a kik
                  fülsiketitő kiabálás és rettenetes zürzavar közt kapkodják egymás kezéből a
                  választók lajstromait s jegyezgetik kék czeruzával a neveket s csodálatos
                  számításokat csinálnak rengeteg mennyiségü választókról, a kik mind ott vannak
                  nekik a papiroson, csak a szavazásnál nincsenek ott.</p>
               <p>Szakadatlan járás-kelés van a szobában, jönnek-mennek s minduntalan kihivják az
                  elnök urat a másik szobába egy pár bizalmas szóra, a minek mindig az a vége, hogy
                  be kell nyulni a bugyellárisba.</p>
               <p>Az udvaron csapra ütöttek három hordót a füzes-harkányi választópolgárok számára s
                  néme­lyike délfelé már a falat támogatja, némelyiket pedig már le is fektettek az
                  állásban a jászol alá.</p>
               <p>A jegyző ujra beállít Tihanyi Dezsőhöz:</p>
               <p>- Szökdösnek, nagyságos uram.</p>
               <p>Tihanyi Dezső már érti. Még egy százas kell. De ez már az utolsó legyen. Kiszól az
                  inasnak:</p>
               <p>- Te, ha még egyszer jön ez az ember, be ne ereszszétek.</p>
               <p>Ingerülten jár föl és alá a szobákban. Attól fél, hogy a pénz elfogy, nem lesz
                  elég. Reggel átküldötte ugyan a kocsiját Vámosra Háj Fülöpért; de ki tudja,
                  megjön-e a vén jebuzeus? Már azóta itt lehetne.</p>
               <p>Legjobb lett volna persze, ha maga ment volna át Vámosra; de ma nem mozdulhat. Az
                  a tehetetlen Ábris nem tud nélküle semmit csinálni, minden tiz-tizenöt perczben
                  ide küld, hogy tanácsot kérjen.</p>
               <p>Nincs egy megbizható ember. Elemér itt ül Olgával és beszélgetnek irodalomról s
                  más hasonló szamárságokról.</p>
               <p>Igen, felesége és legjobb barátja. Hát azok nem értik, hogy ez micsoda nap? Oly
                  nyugodtan csevegnek, mig ő lázas remegés közt várja, hogy dől el a sorsa. Zordonan
                  szögezi reájok szemeit. Még mosolyognak is. Enyelegnek is, mialatt ő itt vergődik
                  a kinpadon.</p>
               <p>Egyszerre megvillan lelkében az a gyanu, hogy ezek most ő rajta nevetnek, az ő
                  vakságán. Hát nem látja, hogy az Elemér nagy barátságának bizonyára meglesz a maga
                  oka? Azért irja alá oly készségesen a váltókat, azért oly nagylelkü, hogy a
                  lekötelezett férj is legyen nagy­lelkü s hunyjon szemet, mikor nejének
                  udvarolgat?</p>
               <p>- Hát mit hisz rólam a nyomorult? - tör ki a düh Tihanyi Dezsőből.</p>
               <p>De fékeznie kell magát. Most nem csinálhat botrányt. És bizonyitéka sincs. Mivel
                  áll hát elő? Gyanuval, puszta, üres gyanuval. Nem, még nem szólhat, türtőztetnie
                  kell haragját.</p>
               <p>Fogait csikorgatva, kezeit ökölbe szorítva, folytatja sétáját a szobákban föl-alá
                  s szikrázó szemekkel tekintget ki a terrászra, a hol kint ülnek Olga és
                  Elemér.</p>
               <p>A fiatal nő halvány arcza kissé élénkebb szint kapott a tavaszi levegőtől vagy a
                  mai nap izgalmaitól, melyek még sem maradhattak reá teljesen hatástalan. Valami
                  homályos ösztön nyugtalanította, valami eddig ismeretlen félelem a jövőtől, valami
                  tartózkodás attól az idegen világtól, melybe kimenni készülnek.</p>
               <p>- Nem tudom, szólt, - mi az, a mihez ragaszkodom: ez a föld, azok az ákáczfák, ez
                  a kis kert, melyet magam kezdtem ültetni? Vagy az emberek? Azok az ismerős arczok,
                  melyek közt fölnőttem? Soha sem hittem, hogy ily nehezen essék Ugaros-Karádtól
                  megválni.</p>
               <p>- Miért is mennek el? - szólt Elemér, a nélkül, hogy meggondolta volna, mit
                  mond.</p>
               <p>- Gyönyörü kérdés, mikor maga is segít, hogy innen elmenjünk, - nevetett a fiatal
                  asszony.</p>
               <p>Aztán ismét az a szomoru hangulat vett rajta erőt.</p>
               <p>- Kissé babonás vagyok. Ugy érzem, mintha veszedelembe mennénk.</p>
               <p>- Miért nem szól Dezsőnek?</p>
               <p>A fiatal asszony csüggedten hajtotta le fejét:</p>
               <p>- Minek? Ő nem értene meg engem, mint a hogy én nem értem meg őt.</p>
               <p>A mint ott ült, szép fejét lehajtva, Kókay Elemérnek egy vizió tünt föl
                  képzeletében, oly élénken, mintha maga előtt látná. Mintha nem a fényes dél volna,
                  hanem a rezgő holdvilág. Az az első éj, melyet Ugaros-Karádon töltött. A jázmin és
                  az ákáczvirágok illatát is érzi, mint akkor. És érzi szivében azt a varázslatot,
                  mint akkor.</p>
               <p>De ez csak egy perczig tartott, aztán szétoszlott.</p>
               <p>- Talán jobb is, ha eltávoznak, - sóhajtott magában.</p>
               <p>Kocsi gördült be az udvarra s a fiatal Háj Fülöp mászott le róla sovány görbe
                  lábaival, mint valami utálatos pók. Tihanyi Dezsőre ezt a benyomást tette.</p>
               <p>Az öreg uzsorással még lehetett tréfálni, kedélyeskedni; de ezzel a
                  nyomorékkal?</p>
               <p>Mindegy, csakhogy itt van, a fődolog, hogy pénzt hozott. S Tihanyi Dezső legyőzi
                  ellen­szenvét, bevezeti szobájába, még le is ülteti.</p>
               <p>- Elhozta, a mennyit irtam?</p>
               <p>A fiatal ember nem csinál hozzá bevezetést, mint az öreg szokta, nem esküdözik,
                  hogy ez az utolsó pénz a háznál, mégis elhozta, csakhogy a nagyságos urnak
                  szolgáljon, a kit ő úgy szeret, mint az édes fiát. A fiatal ember ridegen,
                  szárazan felel; igen, elhozta, csak a váltót tessék kiállitni.</p>
               <p>Tihanyi Dezső leül, hogy megirja.</p>
               <p>- Ezer forinttal kérem többre, - szólt a fiatal Háj Fülöp.</p>
               <p>- Többet hozott? - kérdezi Tihanyi Dezső elámulva.</p>
               <p>- Nem, - felel amaz szárazon, - hanem sürgős esetekben a pénz drágább, mint
                  máskor.</p>
               <p>Tihanyi Dezső felugrott az asztaltól:</p>
               <p>- Megbolondultak? Hogy én három hónapra ezer forint kamatot adjak? Hisz ilyet csak
                  tönkrement, bukott emberek tehetnek, a kiknek már nincs mit veszteni.</p>
               <p>A fiatal Háj visszadugja a pénztárczát kabátja zsebébe s kalapja után nyul:</p>
               <p>- Ha nem tetszik, hát nem muszáj.</p>
               <p>De nagyon jól tudja a fiatal vérszopó, hogy muszáj. Mikor valaki a választás
                  napján kocsit küld Háj Fülöpért, az már nem ezer forintot, de a lelke üdvösségét
                  is odaadja, csak pénz kapjon rögtön.</p>
               <p>Nem is csalódott számításában. Dühös káromkodás után szépen aláirta Tihanyi Dezső
                  a váltót.</p>
               <p>- Most kérném alásan még Kókay Elemér urat - szólt a fiatal Háj szárazon.</p>
               <p>- Még azt is? - viszonzá Tihanyi boszusan.</p>
               <p>Egész lelke fölháborodott az ellen, hogy még egyszer megkérje Elemért.</p>
               <p>- Vagy ha jobban tetszik, nem bánom, ha a nagyságos asszony lesz is - szólt
                  Háj.</p>
               <p>A felesége? Nem tudja Tihanyi Dezső, hogy melyik a rettenetesebb, melyik a
                  lealázóbb reá nézve: feleségét kérni meg, vagy Elemért?</p>
               <p>De sokáig habozni nem lehet. Ábris már megint pénzt kéret.</p>
               <p>- Adja ide azt a váltót, - szól Tihanyi Dezső.</p>
               <p>És kimegy vele.</p>
               <p>Talán tiz-tizenöt percz is beletelt, mig visszatért s ifjabb Háj Fülöp már nagyon
                  kezdett unatkozni ott a szobában.</p>
               <p>- Itt van, fogja, - szólt Tihanyi Dezső, a mint belépett a szobába.</p>
               <p>Összehajtogatva átadta az aláirt váltót. Az uzsorás kibontotta, jól megnézte az
                  aláirást, miközben egy oldalpillantást vetett Tihanyira, ki hirtelen elfordult, de
                  nem elég gyorsan, hogy ifjabb Háj Fülöp éles szeme valami zavart és pirulást ne
                  vett volna észre daczos arczán.</p>
               <p>De nem fürkészte a dolgot. Akárhogy van, neki mindegy. Kifizette a pénzt s
                  ajánlotta magát.</p>
               <p>- Nem iszik egy pohár cognacot, Háj ur? - kinálta Tihanyi Dezső, ki egyszerre oly
                  barátságos lett, a milyen nem szokott lenni.</p>
               <p>- Köszönöm, - felelt a fiatal uzsorás, - nem iszom soha sem.</p>
               <p>És másodszor vetett rá oly különös gyanakodó oldalpillantást, úgy hogy Tihanyi
                  Dezső ujra elpirult. De most nem fordult el, hanem daczosan, szikrázó szemekkel
                  nézett az uzsorás szeme közé, mintha fenyegetni akarná.</p>
               <p>S a fiatal Háj Fülöp nagyon jól tudta, hogy nem jó lenne most egyedül lenni
                  Tihanyi Dezsővel valahol messze, valami sürü erdőben, úgy hogy puska is lenne a
                  nagyságos ur kezeügyében.</p>
               <p>De itt bátran fölülhetett a kocsira, mely haza szállította Vámosra. Az ablakból
                  még sem lövik le az uzsorásokat, mint a verebeket, habár néha nagy kedve volna rá
                  az embernek.</p>
               <p>Tihanyi Dezső megtörülte veritékes homlokát s benézett egy tükörbe. Csak akkor
                  látta, milyen sápadt és dult arczu.</p>
               <p>Még akkor is nagyon sápadt lehetett, mikor a szolgabiró, a ki betekintett a kortes
                  tanyára, a Vörös ökörből visszatért.</p>
               <p>- Mi bajod neked? - kérdezte az, egészen megdöbbenve.</p>
               <p>- Mi bajom? mi bajom? - felelt ingerülten Tihanyi Dezső. - Miért kutatjátok
                  mindig?</p>
               <p>Most még jobban bámult a szolgabiró, de nem háborgatta tovább kérdezősködéseivel
                  Dezsőt. Ilyen választási napon a képviselőjelölttől nem lehet okos szót várni.
                  Jobb azzal most szóba sem állni.</p>
               <p>Nem beszél hát neki arról sem, a mit körutjában tapasztalt, hogy a tornyosiak
                  nagyon lanyhák, a füzes harkányiaknak pedig fele holt részeg lesz, ha nem viszik
                  őket hamar szavazni.</p>
               <p>Még valamit akart mondani: hogy a tornyosi birót meg egy pár főbb embert jó lett
                  volna ebédre meghíni, azoknak úgy sem kell a pénz, de az ilyen tisztesség jól
                  esnék. De a milyen türelmetlen és gőgös ember lett az a Dezső, hát inkább nem szól
                  neki a szolgabiró.</p>
               <p>Ebéd alatt jött a hir, hogy a füzes-harkányiakat viszik már szavazni. De
                  kétszáznyolczvan helyett csak kétszázhuszat birtak összeszedni; a többi a jászol
                  alatt hever az állásban, vagy seholsem található.</p>
               <p>Tihanyi Dezső mérgesen harapdálja ajkait:</p>
               <p>- A részeg disznók!</p>
               <p>De a szolgabiró és a szentimrei urak is biztatják, hogy ne féljen, azért meg lesz
                  a többsége. Olyan bizonyos az, mint a kétszer kettő. Tihanyi Dezső azonban nem
                  bizik valami nagyon a választási arithmetika csalhatatlanságában s gyötrő
                  aggodalmakat áll ki, csakhogy nem mutatja. Olyan szilaj jókedve kerekedik megint,
                  mint két év előtt az agárverseny napján, iszik, folyvást iszik, arcza kigyul,
                  szemei villognak.</p>
               <p>- Dezső! - inti Elemér.</p>
               <p>- Hagyj engem, - felel Dezső s arcza még tüzesebb, szemei még jobban villognak, -
                  a barát­ság­ért akarok inni. Az igazi jó barátért, a kinek a barátjával mindene
                  közös. Hallod-e? Mindene közös. No erre már csak koczczintasz te is?</p>
               <p>A jelenlevő urak csak azt látják, hogy Dezső már bizonyosan berugott, hiszen dadog
                  és akado­zik. Elemér sem lát egyebet. S minthogy az urak már magok is emelkedett
                  hangulatban vannak, viharos tetszésre talál a Dezső felköszöntése. Összeütik
                  poharaikat:</p>
               <p>- A barátságért!</p>
               <p>De Ocsu Bálint, a füzes-harkányi szolgabiró, a ki nem ivott annyit mint a többi s
                  okosabb is mint a többi, látja, hogy nem a lelkesedés, hanem a düh villog a Dezső
                  szemeiben s megérzi hangjából a kitörni készülő zivatart, a féltékenység forrongó
                  lázát.</p>
               <p>- Csak már vége lenne ennek az ebédnek, gondolja magában.</p>
               <p>Olga megütközve tekint férjére. Ő is látja, hogy ez nem a jókedv kitörése, de okát
                  nem sejti; azt hiszi, csak ez a választás, mely annyi pénzébe került s mégis
                  bizonytalan, ingerli fel úgy Dezsőt. Az okos fiatal asszony siet bevégezni az
                  ebédet. Fölkelnek az asztaltól s Ocsu Bálint karonfogja Tihanyi Dezsőt, hogy ne
                  folytassák az ivást. Menjenek ki körülnézni a választók tanyáján. Nem lesz
                  fölösleges, ha Dezső egy pár lelkesítő szót szól hozzájuk. Most mindjárt a
                  tornyosiakra kerül a sor, azok maradtak utoljára.</p>
               <p>Mikor odaértek, a hol a tornyosiak állomáshelye volt, nagy rémülettel látták, hogy
                  Buksy Gida, Buksy Tamás, meg még többen az ugaros-karádi urak közül ott
                  koczintgatnak a tornyo­siakkal s nemes Szentirmay Pál uram épen az öreg birót
                  ölelgeti.</p>
               <p>- Szervusz! - kiáltanak az ugaros-karádi urak Dezsőékre már messziről.</p>
               <p>S olyan barátságos beszélgetést kezdenek, mintha nem is két külön táborban
                  állnának, a kik élethalálharczot folytatnak most egymás ellen.</p>
               <p>Tihanyi Dezső összeránczolja homlokát és nem szól. A szentimrei urak nem tudják,
                  hogy mit csináljanak. De a szolgabiró a csendőrökhöz fordul:</p>
               <p>- Miért eresztették át azokat az urakat? Nem mondtam, hogy egy élő lelket se
                  eresszenek át a kordonon?</p>
               <p>- Tetszett mondani, tetszett, - szólt az őrsvezető vállvonitva; - de azt hittük,
                  hogy az csak arra való, hogy a két párt össze ne verekedjék, ezek pedig olyan
                  barátságosan beszélgettek egy­mással. Egyébként a főhadnagy ur is áteresztette az
                  urakat.</p>
               <p>Csakugyan áteresztette, sőt még többet is tett az udvarias főhadnagy, a hölgyeket
                  is át­eresz­tette. Hisz azok csak nem kezdenek verekedést?</p>
               <p>Persze, hogy nem kezdenek, hanem kezdenek csábitást. Juczi néninek csak úgy pereg
                  a nyelve, a kis patikáriusné olyan csókolni való és a többi is mind olyan nyájas,
                  olyan kedves a szegény emberekhez, hogy a szegény embernek csak úgy nevet a lelke
                  a gyönyörüségtől.</p>
               <p>Tihanyi Dezsőt majd megüti a guta mérgében. Meg sem próbálja, hogy beszédet
                  mondjon ennek a népnek, melynek soraiban már réseket ütött az elpártolás. Csak
                  mennének már szavazni.</p>
               <p>Hál’ istennek mennek végre. De olyan nagy a zürzavar köztük, hogy senki sem tudja,
                  kire fognak szavazni. Az öreg biró elrikkantja magát:</p>
               <p>- Éljen Szilvásy!</p>
               <p>De a nagy zajban csak egy pár körülte levő ember hallja a hangját. Amodább még azt
                  kiabálják, hogy:</p>
               <p>- Éljen Tihanyi!</p>
               <p>Szavaznak hát össze-vissza, ki ide, ki oda. Délután hat órakor, mikor leszavaztak,
                  Szilvásy bárónak van 519 szavazata, Tihanyi Dezsőnek 490. De a Vörös ökör numero
                  egyesében még erősen biznak. Olyan rezervájok van, hogy leveri az a Szilvásy
                  pártot; de hogy hol a rezerva, senki sem tudja határozottan megmondani. Csak azt
                  erősíti mindenki, hogy itt lesz, mikor szükség lesz rá, ne tessék félni.</p>
               <p>Tihanyi Dezső azonban fél, átkozottul fél, s még a tántorgó részeg Kesze Jancsinak
                  sem hiszi el, a ki égre-földre esküdözik:</p>
               <p>- Győzünk, nagyságos uram!</p>
               <p>Tihanyi Ábris hülye arczczal ül az asztalfőn. Ugy belezavarodott ebbe az
                  elnöklésbe egy csomó zsibongó, ordítozó ember közt, hogy most már se nem lát, se
                  nem hall s fogalma sincs róla, mit lármáznak.</p>
               <p>A táborkar teljes feloszlásnak indul a vezér körül. Ki erre, ki arra szaladt a
                  rezervát össze­szed­ni, a miről csak úgy homályosan sejtik, hogy léteznie kell
                  valahol. A kik még ott marad­tak, meg az ujonnan érkezettek forgatják a választók
                  lajstromait, de nem tudnak rajta eligazodni, ugy tele van huzogatva vörös meg kék
                  czeruzával, mindenféle hyeroglifikus jelekkel, melyeket talán azok sem értenek, a
                  kik oda huzogatták.</p>
               <p>Nem kell kimélni a pénzt, ez most a jelszó. A mennyit kérnek, annyit adnak egy
                  szavazatért. A holtrészegeket felszedik a földről s két ember karon fogja. Hátha
                  némelyik még tud valamit dadogni?</p>
               <p>A korcsmáros, Samu zsidó, sunyi képpel becsoszog. Ő tudna, kérem alásan, még egy
                  pár embert.</p>
               <p>- Hát csak kivele! - sürgetik s már nyomják a markába is a bankót.</p>
               <p>Tizennégy embert tud, a kik a Kis Mihály pajtájába bujtak el s csak akkor jönnek
                  elő, ha már szükség lesz reájuk.</p>
               <p>Nagy diadal-kiáltás fogadja a fontos fölfedezést. Tizennégy ember egyszerre, az
                  már valami. Rohannak, hogy kihuzzák a pajtából az elrejtőzött hazafiakat. De azok
                  nem könnyen adják föl elsánczolt hadállásukat. Végre megalkusznak fejenkint
                  huszonöt forintban s most már a tizen­négy becsületes ember, a megállapított
                  egyességhez hiven, a választási elnök előtt kijelenti meggyőződését s beadja
                  szavazatát.</p>
               <p>Még néhány embert fölhajszolnak imitt is, amott is; de mindegyre világosabb kezd
                  lenni, hogy ez nem elég, mert a másik párt is hoz még folyvást egyes szállingózó
                  szavazatokat.</p>
               <p>Tihanyi Dezső tombol dühében:</p>
               <p>- Ötven forint minden voks! kiált lázasan.</p>
               <p>- Legalább ne kiabálj hangosan, - figyelmezteti a szolgabiró.</p>
               <p>De Tihanyi Dezsőnek már mindegy. Kiabál, erőszakoskodik. Haza akarják vezetni
                  barátai, mert látják, hogy itt többet árt, mint használ; de nem birnak vele. Itt
                  akarja megvárni a válasz­tás kimenetelét.</p>
               <p>Csodálatos, hogy ámbár már ugy látszott, mintha minden szavazó eltünt volna a föld
                  szinéről, ötven forintért még mindig akadnak szavazók, kik szénapadlásokról,
                  pinczékből és más rejtek­helyekről előbujnak. Sőt még Samu korcsmárosnak a
                  tulajdon sógora is csak most kerül elő, hogy ötven forintért teljesítse polgári
                  kötelességét.</p>
               <p>De mind hiába, ez a kétségbeesett erőfeszítés sem elég. Husz-huszonöt szavazattal
                  folyvást hátramaradnak a Szilvásyé mellett.</p>
               <p>Akkor vakmerő gondolatok villannak át a Tihanyi Dezső fején. Verekedést kellene
                  kezdeni, betörni a választói helyiségbe, a választási elnök: az öreg Petheő
                  László, ha csak egy csepp esze van, félbeszakítja a választást, befejezetlen marad
                  az s uj választást kell kitűzni.</p>
               <p>De eközt az egész mamlasz sereg közt nincs egy arravaló ember, a ki megkezdje. A
                  részeg takács, Kesze Jancsi, a kit Dezső Tinódy Zsiga által próbál fölbujtatni,
                  nem áll rá:</p>
               <p>- Mert a törvény, uram, törvény.</p>
               <p>Már csak egy negyed óra van hátra. Dülöngöző mámoros emberek torkuk szakadtából
                  ordítoz­nak a Vörös ökör előtt, hogy:</p>
               <p>- Éljen Tihanyi!</p>
               <p>De odabent a numero egyesben tudják már, hogy ha csak valami isten csodája nem
                  történik, hát megbuktak.</p>
               <p>Az utolsó perczekben még tiz embert szereztek valahol s egetverő rikoltozással
                  kisérik a választás szinhelyére.</p>
               <p>Az elcsüggedt táborkart ujabb hajszára lódítják. No még. No még.</p>
               <p>De már nem találnak senkit.</p>
               <p>Este nyolcz órakor a választási elnök: Petheő László szomoru képpel kihirdette,
                  hogy Szilvásy Jenő báró harminczkét szavazattöbbséggel az ugaros-karádi kerület
                  országgyülési képvise­lőjévé megválasztatott.</p>
               <p>Egyszerre, mintha elseperték volna a föld szinéről az egész Tihanyi-pártot,
                  elpusztult mind, csak a részegeket hagyták hátra, a kik az állásban feküdtek a
                  szalmán, meg az udvar külön­böző részein, mint a vert had a halottjait. A Vörös
                  ökör egész környéke néma lett.</p>
               <p>Annál élénkebb a Zöldfa, a hol muzsikáltak, kurjongattak, danoltak és lobogtatták
                  a diadalmas zászlókat. Olyan öröm volt Ugaros-Karádon, mint ha a törököt vagy a
                  muszkát verték volna ki Magyarországból.</p>
               <p>Vad elkeseredéssel hallotta a diadalzajt Tihanyi Dezső. Behallatszott az egészen
                  szobájáig.</p>
               <p>- Zárjátok be az ablakokat, - rivallt a cselédekre.</p>
               <p>Bezártak minden ablakot. Azt sem engedte meg, hogy odakint a terrászon terítsenek
                  a vacsorához, bár gyönyörü májusi este volt, üde és illatos, az egész levegő tele
                  az ákáczvirágok szagával. Odabent kellett fölterítni.</p>
               <p>Csakhogy mire eljött a vacsora ideje, a vendégek elpárologtak a dühével nem biró
                  zord házi­gazda elől. Még Tihanyi Ábrisnak is valami dolga akadt odahaza,
                  sajnálja, de nem maradhat. Csak Elemér maradt volna, ha Ábris oda nem sug
                  neki:</p>
               <p>- Jer, jobb, ha magában hagyjuk.</p>
               <p>Magában hagyták hát, csak még egy pár vigasztaló szót mondanak, a mire Dezső még
                  dühösebb lesz, úgy hogy Tihanyi Ábris jobbnak tartja nem szólni több vigasztaló
                  szót, hanem mennél előbb elsietni.</p>
               <p>Mikor eltávoztak, akkor kitör a fékevesztett harag Tihanyi Dezsőből:</p>
               <p>- Megbuktattak a nyomorultak.</p>
               <p>De tovább nem marad köztük. Elhagyja ezt a hitvány fészket, a hol mind ellene
                  törnek. Fölmegy a fővárosba. Látni sem akarja többé ezt a rongyos rokonságot.
                  Utálja valamennyit. Távol akar tőlük lakni. Hogy is nem jutott már előbb eszébe,
                  hogy Budapestre menjen. Ott uri módon, uri társaságban fog élni. Bizonyára
                  juttatnak majd neki kerületet is, a hol megválaszt­ják képviselőnek. Csak egyszer
                  oda fent legyen.</p>
               <p>Föltálalták a vacsorát. Leült nejével, de nem evett, egy falatot sem birt volna
                  lenyelni; rette­netes harag és elkeseredés fojtogatta torkát.</p>
               <p>Sokáig nem tudott szólni sem. Végre előadta elhatározását.</p>
               <p>Olga megütközve tekintett reá. Az után az őrült költekezés után, a mibe a ház
                  építése és a választás került, most még a fővárosi lakás? Nem tudta ugyan
                  biztosan, hogy mennyire szapo­rodhatott az adósság, de sejtette, hogy az tetemes
                  összeg lehet, sokkal több, mint a mennyit az ő vagyoni viszonyaik megengedhetnek.
                  S bár eddig szabadon engedte férjét gazdál­kodni és pazarolni, azt hitte, hogy
                  most már a hitves kötelessége, hogy férjét az örvénybe rohanástól megmentse.</p>
               <p>Szeliden reátette kezét férje kezére:</p>
               <p>- Nem, Dezső, én kérlek, maradjunk itt és ne menjünk el.</p>
               <p>A férj fölugrott s szikrázó szemekkel fordult nejéhez:</p>
               <p>- Miért akarsz itt maradni?</p>
               <p>A nő nem akarta az adósságok emlegetésével még jobban fölingerelni férjét,
                  mellőzte hát azt s csak egyébről szólt:</p>
               <p>- Mert lásd, itt nőttem föl, ide szoktam, itt van kényelmes házunk, a mit te olyan
                  kedvvel épittettél.</p>
               <p>- Nem igaz, az nem köt téged ide, - szakította félbe a férje vad haraggal. -
                  Megmondjam, hogy mi köt téged ide? Kókay Elemér.</p>
               <p>Sápadtan állt föl a nő, de hangja büszkén és ünnepélyesen csengett:</p>
               <p>- Lelkiismeretem tiszta, nincs más feleletem számodra. Arra esküdtem, hogy
                  követlek s megtartom, a mit az isten szine előtt fogadtam. Mehetünk.</p>
               <p> </p>
            </div>
         </div>
         <div type="group">
            <head>
               MÁSODIK KÖTET.
            </head>
            <p> </p>
            <div type="chapter">
               <head>
                  I. Mi következik a barátságból.
               </head>
               <p>Elmult már egy éve, hogy Tihanyi Dezsőék Ugaros Karádról elköltöztek. Kevés hir
                  hallatszott róluk azóta. Egyik vagy másik birtokostárs, ha fönt járt Budapesten,
                  látta Dezsőt a lóver­senyek alkalmával vagy az Andrássy-uton végig kocsikázni s
                  mondhatja, hogy a vasderesek ott is kitünnek. Az emberek megbámulják a Dezső
                  fogatát.</p>
               <p>A nők Olgáról szerettek volna valamit tudni. De arról még kevesebb a hir. Az
                  ugaros-karádiak nézegették a szinházban, a nemzetiben is, a népszinházban is, hogy
                  valamelyik páholyban majd csak meglátják; de nem látták sehol.</p>
               <p>Keresték a nevét a lapokban is, valahányszor egy-egy báli tudósítás jött. De ott
                  sem találták.</p>
               <p>Törték rajta a fejöket, mit csinálhat az a fiatal asszony, hogy sehová sem megy.
                  Még ha gyermekök volna, értené az ember, de hogy otthon ül magányosan, mikor annyi
                  mulatság kinálkozik, az igazán csodálatos.</p>
               <p>Bezzeg nem ül otthon a férje. Azt beszélik, hogy a kaszinóban kártyázik a
                  mágnásokkal. Az orfeumban is ott látják az ugaros-karádi urak, de mindig olyan
                  mágnásforma fiatal emberek társaságában. A régi ismerőseire, atyafiaira persze rá
                  sem néz. Ugy tesz, mintha nem látná. Csak ha épen beléjök botlik, szól egy-két
                  szót:</p>
               <p>- Szervusz. Jó napot.</p>
               <p>S odább siet.</p>
               <p>Elemér az egyetlen, a ki meglátogatta őket oda fent; de azt is oly hidegen fogadta
                  Dezső, hogy Elemérnek elment a kedve attól, hogy még egyszer fölkeresse.</p>
               <p>Itthon a szép uj ház, a mit Dezső épittetett, elhagyatva áll. Por és pókháló lepi
                  az ablakokat. Egy nagy szél leszakította a bádogtető egy részét, azt sem
                  csináltatja meg senki. Petheő László irt a miatt Dezsőnek, de Dezső azt felelte,
                  nem bánja ő, ha az egész ház összedől, azt sem.</p>
               <p>A szép zöldpázsitos köröndben most kiégett a fü. Dudva verődött föl a
                  virágágyakban s a rózsák nagy része kifagyott a télen, mert senki sem takargatta
                  be.</p>
               <p>Nem törődik már itt semmivel Tihanyi Dezső. Nagyobb dolgokon forog az ő esze, a
                  lóver­senyeken, a börzén, a hol ezreket nyerhetni egyszerre.</p>
               <p>S azokra az ezrekre nagy szükség van, mert az adósság egyre nő bankoknál,
                  takarékpénz­táraknál, Háj Fülöpnél és más uzsorásoknál, a hol mindenütt megnyilik
                  számára a hitel, mióta vasderes fogatával végig kocsikázik az Andrássy-uton.</p>
               <p>Talán még soha lovak nagyobb tiszteletet nem szereztek gazdájoknak, mint ezek a
                  vasdere­sek. S Ugaros Karádon úgy érzik, mintha ebből a tiszteletből valami az
                  ugaros-karádi közbir­tokosságra is hárulna. Mégis csak innen ment föl közülök s
                  ámbár utóbbi időben nagyon czudarul viseli magát a régi barátai és rokonai iránt,
                  azért a vér nem válik vizzé s jóindulattal emlékeznek meg róla.</p>
               <p>Még Szilvásy Jenő bárótól is kérdezősködnek felőle. A báró azonban kitérőleg
                  felel, mint az olyan uri ember szokta, a ki nem akar rosszat mondani, de jót
                  sem.</p>
               <p>Ha az ugaros-karádi urak erre elhallgattak volna, hát szépen abba marad a dolog s
                  nem kelet­kezik belőle semmi baj. De addig faggatták kérdezősködéseikkel a bárót,
                  mig az egyszer ki találta böffenteni, hogy nem igen jó hirek keringenek Tihanyi
                  Dezső felől.</p>
               <p>- Micsoda hirek? - kiáltotta arra fölháborodva Kókay Elemér, a ki épen ujságot
                  olvasott a kaszinóban egy asztalnál.</p>
               <p>A báró, a ki egy másik társasággal beszélgetett, meglepetve tekintett oda s
                  könnyedén meg­hajtva magát, csak annyit mondott:</p>
               <p>- Kérem, erre a kérdésre nem szolgálhatok felelettel.</p>
               <p>Többet nem szólt sem egyik sem másik. Elemér, a ki félig fölállt, visszaült s
                  folytatta az ujság olvasását. Szeretett volna ugyan bővebb fölvilágosítást kérni a
                  bárótól, de szerény ember lévén, a ki nem akar belekötni senkibe, inkább
                  elhallgatott.</p>
               <p>Azt nem türte volna el, hogy barátjáról valaki rosszat beszéljen, de a báró
                  szavait nem lehetett egészen úgy magyarázni. Ki tudja, mit értett az alatt, hogy
                  rossz hirek keringnek Tihanyi Dezsőről? Az pénzügyi dolgaira is vonatkozhatott, s
                  hogy azok nem a legjobban állhattak, azt körülbelül sejtette Elemér minden
                  tapasztalatlansága mellett is.</p>
               <p>A báró csakhamar azután eltávozott, Elemér is haza ballagott, a nélkül, hogy több
                  szót váltot­tak volna egymással.</p>
               <p>Másnap reggel két idegen ur, egyik közülök katonatiszt, kereste föl Kókay Elemért.
                  Szilvásy Jenő báró ur nevében jöttek s bátorkodnak egy kis magyarázatot kérni, a
                  mit remélik, hogy meg is méltóztatik adni. Nem hihetik, hogy talán sértő
                  czélzattal méltóztatott volna azt a bizonyos kérdést Szilvásy Jenő báró urhoz
                  intézni.</p>
               <p>Szerfölött udvariasak voltak s Kókay Elemér szivesen megadta volna nekik a kivánt
                  magya­rá­zatot. De az ő eddigi életében nem fordultak elő lovagias ügyek s nem
                  tudta, hogy nem vét-e az ellen a gentleman-codex ellen, mely kérlelhetlenebb, mint
                  a világ valamennyi törvény­könyve. Csak annyit felelt hát, hogy megbizottait majd
                  elküldi az urakhoz.</p>
               <p>Két Buksy fiu, egy harmad, meg egy negyedéves jogász akkor is otthon lopta a napot
                  szokás szerint, azok legalkalmasabbaknak látszottak ilyen lovagias ügy
                  elintézésére.</p>
               <p>- Bizd csak reánk, - biztosították Elemért.</p>
               <p>Majd megtánczoltatják ők a báró segédeit. Ő rajtok ugyan ki nem fognak. Egy
                  köröm­feketé­nyit sem fognak engedni.</p>
               <p>Ezzel az erős eltökéléssel jelentek meg a báró megbizottainál s kijelentették,
                  hogy felük semmi­féle magyarázatba sem ereszkedik.</p>
               <p>- Tehát sérteni akart? - kérdezték a báró segédei kedvetlenűl.</p>
               <p>A két Buksy gyerek fölemelte fejét, kidüllesztette mellét. Teljes tudatában voltak
                  annak a fontos hivatásnak, mely reájok várt.</p>
               <p>- Vegyék az urak, ahogy tetszik, - jelentették ki henczegve.</p>
               <p>A báró egyik segéde még kisérletet akart tenni a békés kiegyenlítésre, de a
                  katonatiszt váll­vonitva félbeszakította:</p>
               <p>- Eh, ne szaporítsuk a szót. Ha erővel oda akarják terelni a dolgot, hogy
                  elégtételt kérjünk, ám legyen.</p>
               <p>- Megadjuk az elégtételt! henczegett a két Buksy fiu.</p>
               <p>S egymásnak szemébe néztek, mintha azt akarták volna mondani:</p>
               <p>- Na, úgy-e sarokba szorítottuk a báró segédeit?</p>
               <p>Hát még mikor áttértek a fegyveres elégtétel föltételeire, akkor kellett volna
                  megnézni a két Buksy fiut, milyen rettenthetlen hősiességgel iparkodtak mennél
                  sulyosabbakká tenni a föl­tételeket.</p>
               <p>Az első vér? Az nekik nem elég. Az egyik Buksy fiu hallott vagy olvasott valahol
                  egy párbaj­ról, a hol előbb pisztolyra mentek, aztán, mikor a golyó háromszor
                  egymásután nem talált, karddal folytatták. Ilyet szeretne. De a báró segédeinek
                  semmi érzéke sincs az ilyen nagyszerü dolgok iránt s a katonatiszt egyenesen
                  kijelenti, hogy akkor a tébolydába kellene bezárni mind a négyőket, ha ilyen
                  föltételeket állapítnának meg.</p>
               <p>Arra a két Buksy fiu kissé csöndesebb lett. De azt a kérdést, hogy kard-e vagy
                  pisztoly, nem lehetett ily könnyen eldönteni, arra a két fiatal hősnek még
                  többrendbeli összejövetel és többrendbeli jegyzőkönyv szükséges. Mert micsoda
                  párbaj volna az, a melyiket csak így könnyedén egy összejövetellel
                  elintézhetnek?</p>
               <p>A báró segédei azonban türelmetlenek s mikor már a harmadik jegyzőkönyvre kerül a
                  sor, végét szakítják ennek a lovagias irka-firkának:</p>
               <p>- Ne komédiázzunk tovább.</p>
               <p>A két Buksy fiu lemond tehát a további jegyzőkönyvekről s megállapodnak a
                  kardban.</p>
               <p>Nagy örömmel sietett a két jogász gyerek Elemérhez:</p>
               <p>- A báró segédei szerettek volna meghátrálni, de nem engedtük.</p>
               <p>Dehogy engedte volna ez a két hős ifju, hogy ilyen kitünő alkalmat
                  elszalaszszanak? Hogy el lehet majd ezzel dicsekedni a Central-kávéházban, ha
                  fölmennek Budapestre! És a nevök is az ujságba kerül. Véres párbaj. S a leányok
                  itthon mind tudni fogják, hogy ők voltak a segédek. Milyen dicsőség lesz, akárhová
                  mennek az egész vármegyében! Mindenütt kérdezősködni fognak tőlük: hogy történt? S
                  ők bajnoki állásba helyezkednek és megmutatják: így történt, itt sebesült meg az
                  ellenfél, de mi nem értük be vele, azután emitt kapott sebet, mély vágást egész a
                  csontig. Nagyszerü lesz!</p>
               <p>Szegény Elemér nem osztozott ugyan a két fiatal hős véleményében, hogy ez valami
                  nagy­szerü lesz, mert bizonyos, hogy ő kap sebet; de hallgatott. Két ilyen tüzes
                  gyerekkel, mikor megszállja őket a lovagiasság szelleme, úgy sem bir egész tuczat
                  okos ember, főkép, ha a lovagiasság nem is a saját bőrükre, hanem a jó barátjukéra
                  megy.</p>
               <p>A kitüzött időben szembeállították a két ellenfélt, a kik alig tudták, hogy
                  tulajdonkép miért verekednek. A báró rögtön látta az első szempillantásban, hogy
                  oly emberrel van dolga, a kinek sohasem volt még kard a kezében. Kissé restelt is
                  ilyen emberrel mérkőzni, meg aztán nem akart Ugaros-Karádon ellenségeket sem
                  szerezni, hát csak nagyon lanyhán akart elbánni ellenfelével, csak épen egy
                  karczolást ejteni a karján, arra aztán segédei és az orvos kijelentik, hogy a
                  párbajt nem lehet tovább folytatni s vége.</p>
               <p>De az a szerencsétlen Elemér, a kinek fogalma sem volt arról, hogy mit csináljon,
                  egyenesen beleszaladt ellenfele kardjába és sulyos szurással a nyakán tántorodott
                  hátra.</p>
               <p>A két vitéz Buksy fiu elsápadt. Azt hitték, hogy Elemérnek vége. A vér sürün
                  bugyogott ki a sebből. Az orvos maga is megijedt.</p>
               <p>A báró udvariasan kezét nyujtva közeledett:</p>
               <p>- Nagyon sajnálom.</p>
               <p>Aztán jöttek kezet fogni a segédek. Azok is nagyon sajnálták az esetet. Még a két
                  vitézlő Buksy fiu is sajnálta.</p>
               <p>Miután azonban az orvosnak sikerült a vérzést elállítani, a sebet bekötözni s a
                  sebesültet haza szállították, a Buksy fiuk szepegése is megszünt s büszke
                  önérzettel sétáltak még azon nap egyik leányos háztól a másikhoz, hogy hősi
                  magatartásuk által mindenütt felköltsék a fiatal hölgyek bámulatát.</p>
               <p>A sebesült pedig fekszik szegény erős seblázban, a nagy vérvesztés által
                  elgyöngítve s nincs mellette más, mint az öreg gazdasszony, a ki megint
                  visszakerült a házhoz, mióta a kis pén­zecs­kéjét elköltötte Kesze Jancsi, az
                  asszonyt pedig elverte magától. Ott szöszmötöl most az Elemér ágya körül,
                  igazgatja feje alatt a párnát, óbégat és esküdözik, hogy Elemér urfinak is, ha az
                  isten életben tartja az urfit, olyan hűséges cselédje lesz, mint Ádám urnak
                  volt.</p>
               <p>A rokonság meglátogatja ugyan Elemért, sajnálkoznak rajta, vigasztalják is; de
                  szemmel látha­tó, mint száll alá fokról-fokra az ugaros-karádi közvéleményben
                  Elemér. Mi becsülni valót találjanak még az olyan emberen, a ki sem a házasság,
                  sem a párviadal terén nem tud győzelmet aratni? Mindenütt csak ő a vesztes
                  fél.</p>
               <p> </p>
            </div>
            <div type="chapter">
               <head>
                  II. A kis patikáriusné czélhoz jut.
               </head>
               <p>Nagy izgatottságba keverte a párbaj egész Ugaros-Karádot, mert emberek emlékezete
                  óta még soha sem fordult elő ilyesmi Ugaros-Karádon, ámbár a műveltség mai
                  állapota már megköve­telte azt s remélni lehet, hogy ha a Buksy, Kókay, Tihanyi
                  jogász-gyerekek hazakerülnek, Ugaros-Karád e részben sem fog elmaradni az
                  általános hazai kultura szinvonalán alul.</p>
               <p>De sehol sem keltett ez az eset nagyobb izgatottságot, mint a patikában. Nem Dankó
                  Árpád pajtásnál, a ki igen csöndes vérü uriember volt, hanem a kis menyecskénél,
                  ki lázas gyönyö­rüséggel hallgatta a segédekként szerepelt Buksy-fiuk elbeszélését
                  s epedő sóvárgás töltötte meg szivét:</p>
               <p>- Jaj istenem, csak értem is verekednének!</p>
               <p>Párbaj ő érte, ennél dicsőbb vágyat nem ismert. Jaj, milyen boldogság lehet az,
                  mikor érte vivnak és a vér ömlik és ő megkoszoruzhatja a diadalmas hőst, a ki
                  lábaihoz borul.</p>
               <p>Remegő szivvel várja a báró látogatását. Igaz, hogy nem érte vivott, de mindegy,
                  diadalmas hős és a kis menyecske ellenállhatlan vonzódást érez a diadalmas hősök
                  iránt. Oh, a ki oly bát­ran forgatja a kardot, az bizonyára bátor a szivügyekben
                  is, és nem ijed meg a Dankó Árpád kifent bajuszától, hanem úgy leteríti, mint
                  Kókay Elemért, a ki megérdemelné a hálátlan, hogy a szivét is szurták volna
                  keresztül, mint a nyakát.</p>
               <p>Mennyi gyöngédséget pazarolt a kedves kis menyecske erre az érzéketlen fatuskóra s
                  ez az ember még csak észre sem vette. És mikor észrevette, hidegen félrehuzódott.
                  Mintha csak azt mondta volna: menj, vidd a szivedet, nem kell!</p>
               <p>A gyöngéd kis hölgy föllázad a visszaemlékezésre. Oh, a ripőkök! Elemér sem
                  különb, mint a többi, csak gyávább, mert még meg sem ölelgette, úgy állt
                  odább.</p>
               <p>Várjatok csak, hiszen megmutatja nektek a kis patikáriusné, hogy nem ilyen
                  gavallért kap ő, ha akarja, mint ti vagytok, ilyen semmiháziakat, hanem előkelő
                  urat, mágnást. Majd meglát­já­tok.</p>
               <p>Látják is már, hogy Szilvásy Jenő báró nagyon sürün betekintget a patikába s
                  bizonyosan nem azért, hogy Dankó Árpádnak, mint hű választójának számot adjon a
                  legujabb politikai helyzetről.</p>
               <p>De Szilvásy Jenő máshová is ellátogat és más hölgyeket is boldogít kegyes
                  leereszkedésével, mindenütt bőkezüen osztogatva a nyájas bókokat; mert bármilyen
                  együgyü legyen is ő méltó­sága, annyit tud, hogy a képviselőnek legerősebb
                  támaszai a hölgyek s hogy a népszerüséget fenn kell tartani, mivel két év mulva
                  megint választás lesz.</p>
               <p>E buzgalmában azonban nem számított a nemes báró arra, hogy Ugaros-Karádon
                  veszedelmes dolog a leányos házakhoz járni. Az ugaros-karádi anyák ugyanis mindig
                  résen állnak, mint az indiánok a lassoval s lesik, hogy kire vessék ki a
                  hurkot.</p>
               <p>- Azt hiszem Gida, hogy a báró nem jár hiába hozzánk, - figyelmezteti Miczi néni
                  derék élete párját.</p>
               <p>Hiába? Persze, hogy nem jár hiába. Ilyen vacsorát isten uccse nem eszik az ő
                  felsége asztalánál sem. Ez a Buksy Gida ur véleménye.</p>
               <p>Igaz, hogy e közben folytonos vándorlásban van az asztali ezüst, hol Grünbaumhoz
                  megy, hol meg visszajön, sőt egyszer megesett, hogy a báró urnak csontnyelü késsel
                  és alpacca kanállal kellett vacsorálni; de minthogy már más alkalommal láthatta a
                  báró, hogy ilyen uri háznál nem hiányzik az ezüst, ha nem is terítenek föl mindig
                  vele, hát Miczi néni lelkierejét nem töri meg ez a csapás sem.</p>
               <p>Földagadnak ujra a remény vitorlái. És mekkora vitorlák! Egy tengernek neki
                  mehetni vele. Miczi néni bizik, hogy eljutnak hajótörés nélkül ama tündérszigetre,
                  a hol a hétágu koronák teremnek a Vilma számára.</p>
               <p>- Mit gondolsz? - kérdezi ujra meg ujra Gida urtól.</p>
               <p>Nem azért, mintha az ő nézetét valami nagyba venné, mert hiszen annak csak az
                  evésen jár az esze; hanem jól esik, ha van valaki, a ki legalább annyit mond:</p>
               <p>- Ühüm... Az ám... Meglehet.</p>
               <p>Tovább nem igen megy a Buksy Gida ur kijelentése; de tőle ennyi is elég. Olyan uri
                  embertől, a ki már csaknem harmadfél évtized óta boldog nyugalomban él és hizik a
                  felesége gyámsága alatt, nem is várhatni egyebet.</p>
               <p>A mi a valóságot illeti, Buksy Gida ur bizony nem nagyon bizik a hétágu koronában,
                  mely felesége véleménye szerint már ott lebeg a levegőben a Vilma feje fölött s
                  melyet a derék urnő megfelelő monogramnak fölött már különböző abroszokon,
                  asztalkendőkön és törül­közőkön lát előre kihimezve, melyek a Vilma kelengyéjét
                  fogják képezni.</p>
               <p>Csakhogy arra a bárói koronára még mások is igényt tartanak ám, a kik azt hiszik,
                  hogy az ő leányaikból épugy lehet báróné, mint Vilmából s a monogramjaik ép oly
                  diszesen pompáz­nának a hétágu koronával abroszokon és törülközőkön. Sőt még
                  Tihanyi Ábrisnét is elragadja az anyai szeretet s keserü szemrehányásokat tesz a
                  férjének, hogy lám, miért nem csatlakoztak ők is a Szilvásy Jenő pártjához, most
                  ki tudja, milyen nagy szerencse érhetné a négy leányuk közül az egyiket?</p>
               <p>Ujra megindult hát a versengés Ugaros-Karádon és most már nem az Elemér nyolczszáz
                  holdjáért, hanem sokkal magasabb dijért: egy bárói koronáért.</p>
               <p>A férfiak, a kiknek képzelőtehetsége sokkal lomhább és alantabb járó, azt hiszik,
                  hogy a báró nem akar egyebet, mint biztosítani magának a kerületet a jövő
                  választásra. De a nők példákkal állnak elő a Buksy, Tihanyi, Kókay nemzetségek
                  történetéből, megczáfolhatatlan példákkal, melyekből világosan kiderül, hogy
                  máskor is voltak már esetek, a mikor az ugaros-karádi közbirtokosság kebeléből
                  nemes leányok mágnásokhoz mentek férjhez.</p>
               <p>Igy történt a Mária Terézia idejében, midőn valami Markovics gróf, lovas
                  generális, nőül vett egy Buksy kisasszonyt. Az udvarnál is bemutatták. Igaz, hogy
                  később a generálist infám kasszálták valami zab és egyéb szállítási pénzek
                  elsikkasztása miatt, úgy hogy a vitézlő férfiu felesége hátrahagyásával
                  visszaszökött Boszniába, a honnan a háborus időben kikerült.</p>
               <p>Ez a példa ugyan nem volt valami nagyon lélekemelő, de a másik példa, mely II.
                  Lipót király uralkodása alatt történt, semminemü kifogás alá nem eshetett. Ez már
                  nem afféle bosnyák kecskepásztorból lett gróf, hanem valóságos magyar mágnás volt:
                  Korompay Illés gróf, a kiben semmi más hibát nem lehetett találni, mint azt, hogy
                  hatvan éves volt, a Kókay leány pedig, a kit elvett, tizenhét éves és csodaszép,
                  ahogy a családi hagyomány mondja.</p>
               <p>Igaz, hogy a vén bolond ura ezt is elkergette később, az ugaros-karádi leányoknak
                  e szerint nem igen volt szerencséjük a mágnás férjeikkel; de a harmadik eset, mely
                  már a mi száza­dunkban történt, nem is olyan nagyon régen, teljesen megnyugtató
                  módon végződött. A Tihanyi Dezső édes anyjának a testvére, a ki szintén Buksy
                  leány volt, ment férjhez valami katonatiszthez, Löwenburg báróhoz.</p>
               <p>Ez a becsületes német báró nemcsak hogy el nem kergette a feleségét, hanem maga is
                  ide jött lakni Ugaros-Karádra, mikor nyugalomba lépett. Itt éldegélt a felesége
                  kis birtokán. Az urak még mind nagyon szives jóindulattal emlékeznek reá, mert
                  gyakran megkoppasztották a ferblin. Valami nagyurasan nem élhetett szegény abból a
                  százötven hold földből meg a kis nyugdijából, de azért mégis csak báró volt és a
                  felesége báróné, a mi mindig jól esik a rokon­ságnak.</p>
               <p>És ha három izben megtörtént már, hogy ugaros-karádi kisasszonyok mágnásokhoz
                  mentek férjhez, miért ne eshetnék meg negyedszer is? Sem Buksy Gidáné, sem Tihanyi
                  Ábrisné, sem a többiek nem láttak abban semmi akadályt. Még Buksy Tamásné is
                  reménykedett, hátha az ő Jolánja tetszik meg, a ki ugyan átlépte már a
                  harminczkettedik évét, de még csinos és derék leány? Ki tudja? A mágnások izlése
                  olyan kifürkészhetlen.</p>
               <p>Igyekszik hát kedvében járni a bárónak minden anya. Oktatják, buzdítják a
                  leányokat. Sürög-forog mindenki. Nagy szerencse kinálkozik. Elemért egészen
                  elfelejtik mellette. Bámulatos szerencse. Már világos; mert hát máskép miért járna
                  Ugaros-Karádra báró Szilvásy Jenő?</p>
               <p>Csak azt nem tudják még, hogy melyik a szerencsés leány, a ki báróné lesz. A báró
                  ur egy­formán nyájas és kedves mindenütt s napról-napra nyájasabb lesz, a mint
                  észreveszi, hogy az egész ugaros-karádi hölgyközönség mily áhitattal csügg rajta.
                  Világos, hogy valamennyi szerel­mes belé.</p>
               <p>A nemes báró hozzászokott ugyan már ahhoz, hogy mint diadalmas hódító füzze
                  rabszijra a női sziveket, a merre csak megjelenni méltóztatik; de azért mindig
                  jólesik az ilyen üresfejü gavallérnak, ha saját becses személyének ily
                  kitüntetését szemlélheti.</p>
               <p>Nincs ugyan semmi messzebbmenő szándéka, mert szivbeli igényeit teljesen
                  kielégítik a varrólánykák és szinházi kardalosnők Budapesten s jól tudja, hogy az
                  ugaros-karádi kis­asszonyok háta mögött apák is állnak, a kik egyszersmind
                  választók. De itt van egy kedves kis menyecske, a ki már bent ül a házasság
                  szentségében s a kinek olyan nagyon jámborképü férje van, hogy az, még ha
                  rajtakapná is valamin a kicsikét, nem izgágáskodnék s be lehetne bizonyítni neki,
                  hogy csalódik.</p>
               <p>Egy darabig nem tünt föl senkinek a nemes báró gyakori látogatása a patikában. Még
                  Buksy Gidáné sem sejtett abban semmi veszedelmet. A patika csaknem olyan kölcsönös
                  találkozásra berendezett közintézmény volt Ugaros-Karádon, mint a kaszinó. Az
                  egyikbe nappal, a másik­ba este jártak az urak.</p>
               <p>Végre azonban mégis sokalni kezdte a dolgot Buksy Gidáné ő nagysága s biztatgatta
                  a férje urát:</p>
               <p>- Te Gida, mit kereshetett már megint a patikában a báró?</p>
               <p>- Angol-flastromot, lelkem - iparkodott megnyugtatni kedves élete párját Buksy
                  Gida ur; - aztán, hogy minket ott látott, hát leszállt egy kicsit.</p>
               <p>- Aztán persze bement az asszonyhoz is? - vallatta tovább férjét ő nagysága.</p>
               <p>- Hát bement egy kicsit jónapot mondani, - vallotta a szorongatott uri ember.</p>
               <p>- Ti pedig kint maradtatok, úgy-e? - folytatta tovább a vallatást az erélyes
                  urnő.</p>
               <p>- Dehogy, bementünk vele, - füllentett Gida ur, elvörösödve s füle tövét
                  vakargatva.</p>
               <p>Nem kételkedett, hogy a felesége szokás szerint nyomban rajtakapja a füllentésen,
                  a mi be is következett volna, ha épp akkor nem jön egy cseléd a gyászjelentéssel,
                  hogy a macska fel­döntötte a tejes köcsögöt s egy csepp tej sincs uzsonnára. Erre
                  kitört a fergeteg a vigyázatlan semmirevaló cselédek ellen s az asszony kirohant a
                  konyhába.</p>
               <p>Igy mentette meg a czirmos macska a Buksy Gida ur becsületét s ez a véletlen
                  szakította meg a Miczi néni kutatásainak fonalát ez uttal.</p>
               <p>Pedig ha a kutatást tovább folytatja, kisült volna, hogy Buksy Gida ur nemcsak
                  hogy nem kisérte be a bárót, hanem az egész idő alatt kint beszélgetett a báró
                  kocsisával a báró ur uj lovairól s még Dankó Árpádot is kihítta, hogy nézze meg
                  jól ezt a két sötétpejt, gyönyörü állatok.</p>
               <p>Sőt az is kisült volna, hogy Buksy Gida ur saját füleivel hallotta, mikor a kis
                  menyecske kikisérte a bárót s úgy váltak el egymástól, hogy: »Viszontlátásra«, a
                  minek ugyan akkor még senki sem tudta értelmét, de nemsokára megtudták.</p>
               <p>Csakhogy mikor megtudták, már akkor nem lehetett figyelmeztetni Dankó Árpádot,
                  hogy vigyázzon a feleségére.</p>
               <p>Két nappal a nemes báró utolsó látogatása után valami dolga akadt Vámoson a kis
                  patikárius­nénak, valami bevásárolni valója, a mit csak ő maga végezhet el.</p>
               <p>A gondos férj szépen bepólyálta kis feleségét köpönyegbe, nagykendőkbe, mikor
                  felültette a kocsiba, mert hideg, szeles idő volt épp azon nap. Az asszonyka
                  kegyesen biczczentett fejecs­kéjével s oda nyujtotta kis kezét, hogy férje
                  megcsókolhassa.</p>
               <p>A kövér, puha ember mindjárt elolvadt, csak egy nyájas pillantás kellett neki szép
                  kis felesé­gé­től.</p>
               <p>- Ne kisérjelek el? - ajánlkozott gyöngéden.</p>
               <p>- Nem, nem. Minek fáradnál?</p>
               <p>Csak egy kis pénz kell, mert sok bevásárolni valója lesz. A jámbor férj bőven
                  ellátja kis fele­sé­gét.</p>
               <p>Aztán föltesznek a kocsira egy nagy rengeteg koffert, melyet a kis menyecske már
                  két nap óta mindenféle ruhanemüvel tele pakolt. Az mind megigazítni való, egyiknek
                  a derekán, a másik­nak az ujján, harmadiknak az isten tudja, hol kell valamit
                  csinálni.</p>
               <p>Még egy táska is jön a kocsira, de már arról nem értesül a férj, hogy mi van
                  benne. Csupa arany karpereczek, fülbevalók s több afféle. Bizonyosan azokon is
                  igazítani kell valamit.</p>
               <p>A kis menyecske aztán még egyszer mosolyogva int az urának.</p>
               <p>- Pá!</p>
               <p>Az elérzékenyülve int vissza:</p>
               <p>- Ne maradj sokáig Vámoson, aranyosom.</p>
               <p>Az aranyos nem is maradt sokáig Vámoson. Mert a mint megérkezik, egyenesen a
                  vasuthoz hajtat. Ott tipeg már a perronon báró Szilvásy Jenő s elejébe siet a
                  bájos hölgynek.</p>
               <p>Ez is aranyosnak szólítja. Már igazán úgy lesz, hogy aranyos. De a nemes bárónak
                  bizonyára inkább mint a férjének.</p>
               <p>Bemennek kettecskén az első osztályu váróterembe, a hol csak maguk vannak. Azalatt
                  a méltóságos báró inasa lerakja a kocsiról a táskát meg a nagy koffert s tudtára
                  adja a bámuló kocsisnak, hogy haza mehet.</p>
               <p>- Hát mit mondjak otthon?</p>
               <p>- Mondja, hogy a nagysága nászutra indult a méltóságos báró urral - röhög az inas
                  a saját szellemességén.</p>
               <p>Igen, igen, nászutra. A hölgyecskének is efféle forog a regényes kis fejében. Ez
                  az ő igazi nászutja. Igaz, hogy nem előzte meg esküvő a templomban; de mindegy, a
                  fődolog az, hogy egy mágnással utazik, nem egy falusi patikussal, olyan
                  utitárssal, a milyen után sovárgott szivecskéje szüntelen. Egy báró, a ki
                  kiragadja őt az élet hitvány prózájából s megszökteti.</p>
               <p>Nem igen lehetne ugyan határozottan megállapítni, hogy melyik szöktette meg a
                  másikat, mert az eszme nem ő méltósága agyában fogamzott, a kis menyecske
                  szuggerálta azt neki. A kis menyecske a ki végre föltalálta az ő ideálját ebben a
                  higeszü báróban.</p>
               <p>Pompás! Ő méltóságának tetszik, hogy ő megszöktet egy szép fiatal asszonyt az
                  urától. Hej, még is csak nagy hódító ő! És milyen csinos kis portéka ez az
                  asszonyka! Csupa elevenség, csupa villamosság. Milyen szemek! Milyen fogak!</p>
               <p>Csöngetnek. Be kell ülni a vasuti kocsiba. Az asszonyka szemei ragyognak. Végre,
                  végre valahára, elérte, a miről álmodozott. Itt a hős, a ki megszabadította őt a
                  hitvány prózai világ nyügéből. Úgy érzi, mintha szárnyai nőnének. Repül ki a
                  szabadba.</p>
               <p>Könnyedén fölszökik a vasuti kocsi lépcsőjén. Vigan, kaczagva tekint körül. Eszébe
                  jut, hogy fog majd bámulni a férje, ha megtudja, hogy az aranyos kis madár
                  kirepült.</p>
               <p>Ki bizony. És most repül, repül, maga sem tudja, hogy meddig, csak repül, repül. S
                  a nemes báró, Ugaros-Karád képviselője is repül vele, a mennyire csak egy ilyen
                  higvelejü uri ember repülni tud.</p>
               <p>Utközben ugyan néha-néha eszébe ötlik, vajjon nem lesz-e baj ebből a dologból?
                  Mert a nemes báró szereti a könnyen, simán végződő szerelmi történeteket. De
                  megnyugtathatja magát, semminemü komolyabb következmények nem fenyegetik itt. A
                  jámbor férj hihetőleg meg fog nyugodni sorsában s talán még hűségesen szavazni is
                  fog a jövő képviselő­válasz­táson, mert az ilyen emberek arról nevezetesek, hogy a
                  zászlóhoz hivek maradnak. Aztán még odáig ki is békülhet a feleségével, ha majd a
                  kéjkirándulás után hazatér a kis menyecske.</p>
               <p>Gondtalan élvezi hát a boldog pár a mézes heteket. Budapestről Bécsbe mennek,
                  Bécsből Velen­czébe. Kocsikáznak, gondoláznak, pezsgőznek. A szolgák és
                  szobaleányok a fogadók­ban bárónénak szólítják a kis menyecskét. Mi kell egyéb a
                  boldogsághoz?</p>
               <p>Otthon pedig Ugaros-Karádon az a nagy, hatalmasan megtermett férfi sir mint a
                  gyermek, valahányszor eltünt felesége eszébe jut.</p>
               <p>- Ugyan ne pityeregjen már mindig - támad reá Buksy Gidáné.</p>
               <p>De a katonás asszony hiába pirongatja s a többi asszonyok és urak is hiába
                  vigasztalják, hogy örüljön inkább, a miért megszabadult attól a rossz személytől.
                  A kövér, puha ember nem birja visszafojtani könyeit s odabent, hátul, a hol senki
                  sem látja, a kaczéran berendezett, csinos kis hálószobában zokogva borul le az
                  ágyra s nem érti, hogy az az asszony, a kit úgy szeretett, hogyan hagyhatta
                  el.</p>
               <p> </p>
            </div>
            <div type="chapter">
               <head>
                  III. A közvélemény mozog.
               </head>
               <p>Nagy események szinhelye lett a csöndes Ugaros-Karád. A párbaj után szöktetés,
                  vajjon mi fog még következni a szöktetés után? Mindenki várta, érezte, hogy itt
                  még nincs vége a rend­kivüli eseményeknek; de mi lesz az, a mi még ezek után
                  történhetik?</p>
               <p>A tiszteletes ur a prédikáló székből akart szózatot intézni az egész keresztyén
                  gyülekezethez, hogy buzgóbban tartsák meg az isten kilenczedik parancsolatát s más
                  feleségét meg ne szök­tessék ezentul. De a tiszteletesné addig könyörgött, mig ez
                  a prédikáczió el nem maradt. Szegény Dankó urat ne szomorítsák meg még jobban.</p>
               <p>Mindenki teljes erejéből igyekszik azon, hogy azt a szegény embert
                  megvigasztalják. Hivo­gatják ebédre, vacsorára, hol ide, hol oda, itatják,
                  ferblihez ültetik, haza sem eresztik éjfélig. S a nyájas szó, a bor, meg a ferbli
                  minden időben hathatós eszköznek bizonyult be a búbánat eloszlatására.</p>
               <p>Egy-egy gyöngédebb, érző sziv előtt kiönti a szegény ember lelke egész fájdalmát s
                  együtt szidják a nemes bárót, ki ily rutul visszaélt a közbizalommal.</p>
               <p>Ő méltósága a távolban nem is sejti, hogy milyen felhők tornyosultak feje fölé s
                  milyen vihar készül itt a jövő választásra.</p>
               <p>Hogy a kis patikáriusnét elvitte innen a nyakukról, azt nem nagyon bánnák, sőt
                  egynémelyik urnő, a kinek félteni való férje van, még hálásan meg is köszönné; de
                  hogy ily gálád módon semmisítette meg a leányos anyáknak minden benne helyezett
                  reményét, azt nem bocsáthatják meg.</p>
               <p>Csalódni, folyvást csalódni, úgy látszik ez az ugaros-karádi anyák szomoru sorsa.
                  A bárói korona, mely oly ragyogón jelent meg a láthatáron, eltünt a reménytelenség
                  homályában, mint előtte az Elemér nyolczszáz holdja s még sok más kecsegtető
                  kilátás, melyek mind csak arra valók, hogy a szegény anyákat és sóvárgó leányokat
                  kápráztassák föllobbanó meg eltünő fényökkel.</p>
               <p>- Ki hitte volna? - sóhajtanak valamennyi leányos uri háznál.</p>
               <p>Ki hitte volna, hogy Szilvásy Jenő báró, a ki oly szeretetreméltónak mutatta
                  magát, így csalja meg a gyöngéd szivek benne helyezett bizalmát!</p>
               <p>Olyan lett ennek az árulásnak a hatása Ugaros-Karádon, mint a földrengés.
                  Megingatott min­den hitet. Kiben bizzanak még, ha egy gavallér, egy magyar mágnás
                  ily rutul rászedi mind­nyájukat?</p>
               <p>Buksy Gidáné elkeseredetten jelenti ki, hogy nem hisz többé senkinek, a ki férfi,
                  ha a tenye­rére teszi is ki a szivét, még sem hisz neki. S a nevető szemü, kedves,
                  nyájas Vilma maga is elkeseredik, ő sem hisz többé senkinek.</p>
               <p>De ha hinnének, sincs senki; semminemü számbavehető férfi nem mutatkozik a
                  láthatáron. Mire egyik vagy másik Buksy vagy Kókay fiu, a ki most jogászkodik,
                  házasulandó állapotba jut, akkorára Vilma megvénül.</p>
               <p>Na hiszen kerülne csak most a nemes báró a Buksy Gidáné kezei közé. A harczias
                  hölgy oly fenyegető arczczal jár-kel az egész házban, hogy minden élő lény remeg,
                  a cselédek esze­veszetten kapkodnak a munkához, az agarak menekülnek a konyhából s
                  Buksy Gida ur maga is a hátulsó ajtón a kert felől sietett valami sürgős dolga
                  után.</p>
               <p>És az egész Ugaros-Karád háborog. Ennyi leány, a ki mind szeretett volna báróné
                  lenni és most hoppon maradt! Szörnyüség!</p>
               <p>Ha volna most egy lap Ugaros-Karádon, mely a közvéleménynek tolmácsa lehetne, hogy
                  leteremtenék abban Szilvásy Jenő bárót. De az a két nyomorult vámosi ujság mind a
                  kettő le van kenyerezve, mert a báró mind a kettőre előfizet, az ugaros-karádi
                  urak pedig egyikre sem.</p>
               <p>A tanitó megpenditi az eszmét, hogy saját külön hetilapot kellene alapítani
                  Ugaros-Karád számára, ha a tekintetes urak pártolnák az eszmét.</p>
               <p>- Pártoljuk - igérik valamennyien.</p>
               <p>Értekezletet is tartanak ez ügyben a kaszinóban Petheő László ur elnöklete alatt,
                  a hol nem végeznek ugyan semmit, hanem határozatba megy, hogy elvileg helyeslik a
                  lap megindítá­sá­nak tervét, de a részletek bővebb megbeszélése egy később
                  egybehivandó másik értekezletnek tartatik fenn.</p>
               <p>Mikor aztán a másik értekezlet is összeült, a tanitó előterjesztette a lap
                  programmját. Szerény nézete szerint a lap következő rovatokból állna: társadalmi
                  czikkek, különösen a közoktatás, a népnevelés és kisdedóvás köréből, vidéki
                  levelezés, egyház és iskola...</p>
               <p>- Már megint iskola? vágott közbe türelmetlenül Tihanyi Ábris. - Most is az a baj,
                  hogy a béreseim gyerekeinek be kell járni a tanyáról az iskolába. Hát aztán még
                  ujságot is csináljunk, a melyik tele lesz iskolával?</p>
               <p>Kókay Vinczének is az volt a nézete, hogy ne szamárkodjanak annyit azzal a
                  népneveléssel. Ki az ördögnek kell az? A nép örül, ha nem nevelik.</p>
               <p>- De instálom - bátorkodott fölkelni a népnevelés ügyének védelmére a tanitó - a
                  mai fel­világosodott században... kérem alássan...</p>
               <p>Az urak azonban letorkolták.</p>
               <p>A tiszteletes ur fölállt. De az ő beszédének sem lett foganata. Az ugaros-karádi
                  kaszinó közvéleménye nem olyan ujságot kivánt, a melyik népnevelésről és
                  kisdedóvásról beszéljen nekik.</p>
               <p>- Valami afféle kéne, mint a »Pikáns Lapok«, - fejezte ki nézetét Kókay Pista.</p>
               <p>Hanem arra a családapák támadtak föl. Hiszen ők is szivesebben olvasnának olyat,
                  de az embernek felesége, leánya van otthon s azok is elolvassák a lapot.</p>
               <p>- Uraim, tisztelt értekezlet, a közerkölcsiség a legfőbb szempont, - így hangzott
                  az elnöklő Petheő László ur véleménye.</p>
               <p>- Oh, a vén bünös! - csóválták fejeiket a fiatalok, a kik tudták, hogy a
                  közerkölcsiség e szigoru őre milyen gyöngéd pártfogásban részesit bizonyos
                  szobaleányt, a ki most szolgálat nélkül lézeng ugyan, de vasárnaponkint olyan
                  csinosan kiöltözködve sétál a templomba, mint valami kisasszony.</p>
               <p>De ez nem ide tartozik s az értekezletnek ahhoz semmi köze. Az értekezlet
                  kimondja, hogy a közerkölcsiség fenntartandó s a lap ily szellemben lesz
                  szerkesztendő.</p>
               <p>Aztán visszatérnek a közoktatásra. Tihanyi Ábris indítványozza, hogy a helyett
                  inkább öleljék föl a mezőgazdaságot, a lótenyésztést, a dohánytermelést.</p>
               <p>- Helyes, - hangzik minden oldalról.</p>
               <p>S Tihanyi Ábris bámulva tekint körül. Sohasem hitte volna, hogy ő ilyen okos
                  ember, a ki irányt szab egy készülő lapnak.</p>
               <p>De a mint egyszer megizlelte ezt a dicsőséget, nem lehet többé birni vele. Most
                  már min­denhez hozzászól: a vegyes hirekhez, a hasznos tudnivalókhoz, a lap
                  tárczájához. Mert ilyen is lesz. A tanitó kifejti, hogy a szépirodalmat sem kell
                  elhanyagolni. Van egy rakás verse, még diák korából s most határtalan boldogság
                  kinálkozik számára: nyomtatásban fogja látni ver­seit.</p>
               <p>- Kellő figyelmet fogunk fordítni a novellákra is, - jelenti ki nagylelküen a lap
                  jövendőbeli szerkesztője, a tanitó.</p>
               <p>Tihanyi Ábris a novellákhoz is hozzá szól. Olyanok ne iratódjanak, melyekben az
                  ugaros-karádi közbirtokosság kigunyoltatik, mint némely fővárosi lapokban. A
                  regénycsarnokban pedig lehetne közölni a »Rocambole föltámadását«.</p>
               <p>De hisz azt már mindnyájan ismerik, hangzik az ellenvetés.</p>
               <p>- Mindegy, az olyan remek művet elolvashatja az ember többször is.</p>
               <p>Még egyszer nagy vita kerekedik végül az időjárás jelzése fölött. Petheő
                  Lászlóéknál van egy aneroid, de elromlott; Petheő László ur azonban a közérdek
                  iránt való tekintetből megigéri, hogy megcsináltatja. A többség ellenben azt
                  sürgeti, hogy közköltségen uj aneroidot kell venni, mely hitelesebb lesz, mint a
                  megreparált ócska.</p>
               <p>De a fukar Kókay Vincze nem engedi.</p>
               <p>- Tiltakozom az ellen, hogy a közbirtokosság pénze ilyenekre pazaroltassék.</p>
               <p>A két fél mérgesen összekap. Egyik sem marad adós a másiknak, olyan gorombaságokat
                  vagdalnak egymás fejéhez, hogy az ember azt hinné, ennek csak a kard és pisztoly
                  lehet a vége; de nem történik semmi baj, a vihar lecsillapul s az elnök kijelenti,
                  hogy az aneroid ügyé­ben majd ujabb értekezleten hoznak határozatot. Ebben
                  mindenki megnyugodott s ezzel az értekezlet véget ért.</p>
               <p>- Hát a költség, instálom? - bátorkodott fölszólalni a tanitó.</p>
               <p>- Az a maga dolga, - felelték neki.</p>
               <p>Az ő dolga volt, hogy egy ivvel végigjárja az uri házakat, meg a jobbmódu
                  parasztgazdákat s előfizetőket gyüjtsön az »Ugaros-karádi Hirlap«-ra. Előfizetés
                  félévre két forint.</p>
               <p>Oly szellemi lendület támadt akkor egyszerre Ugaros-Karádon s oly nagy lelkesedés
                  uralko­dott az irodalom iránt, hogy ötvenkét előfizetője lett az uj lapnak s abból
                  huszonnyolcz való­sággal meg is fizette a két forintját.</p>
               <p>Még Tinódy Zsiga is beállt a hitelbe járató előfizetők közé, mely alkalmat azonban
                  egyuttal fölhasználta arra is, hogy öt forintot kérjen kölcsön a tanitótól.</p>
               <p>- Megadom, a mikor szüksége lesz rá, barátom, csak szóljon, - biztosítja uri
                  szavával a szegény tanitót.</p>
               <p>Az ugyan ismeri már a Tinódy Zsiga uri szavát s mondhatná neki:</p>
               <p>- Hát instálom, a tavalyi két forintom?</p>
               <p>Nem meri ám mondani s ezt az ötöt is odaadja, ámbár biztosan tudja, hogy soha sem
                  fogja látni. De mikor az embernek annyi rengeteg pénz van a kezében, a mennyit a
                  szegény tanitó egyszerre még sohasem látott, ötvenhat forint, biz akkor nem csoda,
                  ha kissé könnyelmü lesz.</p>
               <p>Aztán a szentimrei urak is biztatták, ők is előfizetnek. Szent-Imre meg
                  Ugaros-Karád olyan, mint két testvér. Csak azt kötik ki, hogy az agarászatnak
                  kellő tér legyen szentelve az uj lapban. Azok a rongyos vámosi ujságok soha sem
                  emlékeznek meg róla, de bezzeg kiirják mindjárt, hogy Schwarz fűszerkereskedő
                  urnak bájos Rézi leánya jegyet váltott nem tudom én kivel, vagy Weisz regálebérlő
                  urnak Samu fia kitünő sikerrel tette le az első orvosi szigorlatot. Mintha a
                  Fecske meg a Didó viselt dolgai nem érdekelnének jobban minden uri embert, mint a
                  Weisz ur Samu fia, meg a Schwarz ur Rézi leánya.</p>
               <p>A szent-imreiek után következnek a füzes-harkányiak meg a tornyosiak. Ott is
                  mindenütt számíthatni előfizetőkre. Ugaros-Karád a központ, a hová tekint az egész
                  választókerület. És ha a hajdani időben ólmos botokkal győzedelmeskedett
                  Ugaros-Karád, most a szellem fegy­vereivel fog győzedelmeskedni.</p>
               <p>Igaz ugyan, hogy nyomda még nincs Ugaros-Karádon, idővel persze az is lehet, igy
                  hát az »Ugaros-karádi Hirlapot« egyelőre Vámoson kell nyomtatni. Két hétig az első
                  szám megje­lenése előtt majdnem mindennap átrándult a szerkesztő Vámosra. Mindig
                  volt valami beszélni valója a nyomdászszal, utasítást kellett adni a szedőnek,
                  korrekturát végezni s ellenőrizni, hogy a vámosi nyomdász, a kinek magának is volt
                  lapja, valamikép meg ne csalja.</p>
               <p>Soha életében ennyit nem kocsikázott a szegény tanitó és ilyen uri módon. Egyik
                  nap egyik, másik nap másik fogatott be a kocsijába.</p>
               <p>- Csak aztán jól megcsinálja azt a lapot, - utasították a nagy szellemi föladatra
                  vállalkozott emberkét.</p>
               <p>Az iskola két hétig szünetelt. Ilyen jó dolguk még soha sem volt a parasztfiuknak
                  és leányoknak s Tihanyi Ábris teljesen meg lehetett elégedve a lapnak a
                  népnevelésre gyakorolt hatásával, mert két egész hétig kint maradhattak a béres
                  gyerekek a tanyán s kukoriczát morzsolhattak.</p>
               <p>Lázas türelmetlenséggel leste egész Ugaros-Karád az első szám megjelenését. A
                  szerkesztő azalatt megirta és megragasztgatta a czimszalagokat, melyek alatt a lap
                  szét fog küldetni a nagy világba, nemcsak Szent-Imrére és Füzes-Harkányba, hanem
                  Budapestre is, a hol nagy számmal vannak már az Ugaros-Karádról oda költözött urak
                  különböző minisztériumokban és egyéb hivataloknál mint számtisztek és
                  dijnokok.</p>
               <p>Bármikor betekint most valamelyik uriember az iskolába, a tanitót mindig munkában
                  találja egy óriás tintatartóval meg egy nagy csirizes tányérral. Pedig gyakran
                  betekintenek. Minden­kinek van valami kérdezni valója.</p>
               <p>- Tihanyi Dezsőnek megy-e a lap?</p>
               <p>A tanitó ur fölmutatja a czimszalagot, melyen diszes kacskaringós betükkel irva
                  áll: Nagysá­gos Tihanyi Dezső urnak Budapest.</p>
               <p>- Hát Csaby Eleknek?</p>
               <p>- Annak is, instálom. De az utczát meg a házszámot nem tudom.</p>
               <p>Senki sem tudja. De azért a lapot el kell küldeni. Majd megtalálják.</p>
               <p>- Hát a főispán? Megy-e annak? Annak kutya kötelessége előfizetni minden lapra a
                  vármegyé­jében.</p>
               <p>Aztán megkérdezik, lesz-e számrejtvény az első számban s micsoda jutalmat kapnak a
                  meg­fejtők?</p>
               <p>Megvesztegetések is történnek női részről. Buksy Gidáné egy egész főtt sonkát
                  küld, Tihanyi Ábrisné pedig egy tál pogácsát s egy palaczk szilvóriumot. Még az
                  egészen ártatlanoknak látszó Vermes leányok is a megvesztegetésnek ilyen
                  eszközeihez folyamodnak, hogy neveik a megfejtők diszes sorába kerüljenek. S még
                  meg sem jelent a számrejtvény, mikor Ugaros-Karádon már mindenki tudja a
                  megfejtését.</p>
               <p>De az urakat a számrejtvénynél is jobban érdekli, hogy le lesz-e vágva kegyetlenül
                  Szilvásy báró?</p>
               <p>A szerkesztő megnyugtató feleletet ad. Le lesz vágva az első czikkben is, a vegyes
                  hirekben is, sőt még a szerkesztői üzenetekben is. Az első czikknek az a czime;
                  »Mit kivánunk a képviselőtől?«</p>
               <p>- Jó. Nagyon jó.</p>
               <p>Mit kivánunk a képviselőtől? Meg kell neki mondani amúgy magyarán, hogy szikrázzék
                  tőle a szeme.</p>
               <p>Az urak megveregetik a szerkesztő-tanitó vállát. Sőt Tihanyi Ábris vacsorára is
                  meg akarta hivni, de még jókor eszébe jutott, hogy ha az embernek négy leánya van,
                  ne igen hivogasson efféle fiatal embert, mert nem tudhatni, mire képes négy
                  kétségbeesett leány, a kik nem birnak férjhez menni.</p>
               <p>A szegény tanitócskának hát be kell érni a vállveregetéssel, mert Buksy Gida vagy
                  Petheő László, a kiknek házánál korlátlan hatalommal uralkodnak az asszonyok,
                  bizony meg nem hivja, sem Buksy Tamás, a ki olyan dölyfös, mint egy zászlós ur a
                  tizenötödik században.</p>
               <p>A lázas várakozás napjai végre leteltek. Az utolsó szombat napon még egyszer
                  bement a szerkesztő Vámosra s kihozta magával kocsin a már kinyomatott és szépen
                  összehajtogatott lapokat. A történelmi igazság érdekében, nehogy később jövő
                  unokáink kutatni legyenek kénytelenek, följegyezzük, hogy Buksy Gida kocsija
                  szállította haza az ugaros-karádi szellemi termék első példányait.</p>
               <p>Az iskola előtt már sokan várták.</p>
               <p>- Megvan? - kérdezték lázasan.</p>
               <p>A szerkesztő meghatottságtól alig birt szólni. Csak némán huzta ki zsebéből az
                  »Ugaros-karádi Hirlap« legeslegelső példányát s magasra emelve, diadalmasan
                  fölmutatta.</p>
               <p>Kikapták a kezéből:</p>
               <p>- Lássuk!</p>
               <p>Mindenki egyszerre akarta látni s a szerkesztő urnak már a kocsin ki kellett
                  bontani a csomagot, melyben az összes példányok voltak. Arra aztán nekiestek mint
                  az éhes farkasok s szétragadozták.</p>
               <p>Másnap vasárnap reggel kellett volna a lapot ünnepélyesen széthordani, de senki
                  sem várta meg, már szombaton délután mindenki elvitte a lapját. Minden háznál
                  olvastak, magyaráztak, vitatkoztak. Ilyen lázas napja nem volt Ugaros-Karádnak a
                  képviselőválasztás óta.</p>
               <p>Keresték, hol találják levágva a bárót, de nem találták sehol. Kétszer, háromszor
                  elolvasták a hires czikket, hogy »mit kivánunk a képviselőtől«, mig végre
                  ráakadtak valahol eldugva egy sorra, mely így szólt: »kivánjuk azt is, hogy
                  feddhetlen életü legyen s botrányra okot ne szol­gáltasson.«</p>
               <p>- Hát ennyi az egész? - kérdezték csalódva.</p>
               <p>A vegyes hirek közt még szerényebb alakot öltött a levágás. Itt csak annyi állt,
                  hogy a kép­viselőház egy tagja megszöktetett egy fiatal asszonyt, a mit
                  általánosan kárhoztatnak. A mi pedig a szerkesztői üzenetekben foglaltatott, azt
                  annyira elburkolta a szerkesztő ur óvatossága, hogy egy árva szót sem lehetett
                  megérteni belőle.</p>
               <p>- Nem így kell azt, hallja, - magyarázta Tihanyi Ábris ur, a ki annyira belejött a
                  sok kaszinói értekezleten a hirlapirás mesterségébe, hogy most már maga
                  vállalkozott annak a czikknek a megirására.</p>
               <p>Csak az ortografiai hibákat javítsa ki a tanitó ur, mert arra a szamárságra nem ér
                  rá Tihanyi Ábris.</p>
               <p>Meg is irta a czikkét. Igaz, hogy a jogász fia segítségével; de az mindegy, a
                  helyesiráshoz meg a nyelvtanhoz az sem sokkal többet értett, mint az apja, a
                  tanitó urnak maradt még elég kijavitni való.</p>
               <p>Ez már aztán czikk volt, rövid és velős, a szegény tanitónak ég felé állt minden
                  hajszála, mikor elolvasta. Czudarság, komiszság voltak benne a legszelidebb
                  szavak. A bukott párt elnöke beleöntötte szivének minden keserűségét.</p>
               <p>A szegény tanitó, helyesirás ürügye alatt, kihuzgált ugyan belőle nehány
                  komiszságot, de így is maradt benne annyi őserőtől duzzadó kifejezés, hogy a
                  szegény tanitó halálos remegés közt várta a második szám megjelenését. Mi fog
                  történni szerencsétlen fejével? Ha a méltóságos báró ur elolvassa azt a czikket,
                  lelövi őt, mint a veszett kutyát.</p>
               <p>Szerencséjére a báró urnak soha sem akadt kezébe a lap s ha a kezébe akadt volna,
                  akkor is csak mosolygott volna, mint a hogy olyan nagy ur ilyen szegény emberkének
                  a kapálózásán mosolyogni szokott. De a szegény tanitó soha életében meg nem
                  szabadult többé a félelemtől s nagyon örült, mikor az »Ugaros-karádi Hirlap« a
                  második száma után megszünt, mert a pénz elfogyott, a szükkeblü vámosi nyomdász
                  pedig nem akart hitelezni.</p>
               <p>Igy vesztette el a magyar hirlapirodalom ezt a legujabb sarjadékát s így maradtak
                  kiadatlan az asztal fiókjában az ugaros-karádi tanitó ur versei, melyekben soha
                  sem lesz alkalma gyönyör­ködni a magyar olvasó közönségnek.</p>
               <p> </p>
            </div>
            <div type="chapter">
               <head>
                  IV. A betegek.
               </head>
               <p>E szellemi mozgalomban, mely Ugaros-Karádon oly nagy hullámokat vert, fájdalom,
                  Elemér részt nem vehetett. Sebe nagyon lassan gyógyult, a genyedés gyakran
                  megujult, beszélnie nem volt szabad, enni is csak holmi leves-félét kellett, hogy
                  a nyak és torok izmai ne legyenek erős mozgásnak kitéve. Sőt egy időben oly
                  veszélyesnek látszott a seb, mely a légcsőt is érintette, hogy az orvosok nem
                  mertek semmiről jót állni.</p>
               <p>Az öreg doktor összeránczolt homlokkal járt-kelt. Ha kérdezték, olyan feleleteket
                  adott, mint a dodonai orákulum; mindenki azt érthette belőle, a mit akart.</p>
               <p>Szegény öregnek nagyon gyönge lábon állt a tudománya, de jó ember volt, a kinek
                  messze földön kellett párját keresni s évek hosszu során át úgy összebarátkozott
                  az ugaros-karádi urakkal, hogy másutt már talán élni sem tudott volna.</p>
               <p>Mint afféle nőtlen agglegény, a kinek nincs kiről gondoskodni, se kicsi, se nagy,
                  nem sokat törődött a pénzzel. Ha fizettek a pacziensei, jó volt; ha nem fizettek,
                  az is jó volt. Ilyen doktor kellett Ugaros-Karádra.</p>
               <p>A tudományával nem sokat törődtek. Csak annyit tudjon, hogy a skizt meg tudja
                  különböz­tetni a pagáttól, meg aztán hánytatót és hashajtót tudjon irni, ha
                  szükséges valakinek.</p>
               <p>Ugaros-Karádon nem is igen szoktak betegek lenni az emberek, legfeljebb ha valami
                  disznó­toron elrontják a gyomrukat, akkor is rendbe hozza azt egy pohár budai
                  keserüviz, aztán hegyibe egy kis jó ó-szilvórium.</p>
               <p>Ha vasárnaponkint fejbe verik egymást a legények a korcsmában, abból sem
                  keletkezik nagy veszedelem. A sebesültek hidegvizes borogatást raknak a fejökre, a
                  doktor megirja a látleletet a szolgabiró kedvéért s azzal vége.</p>
               <p>De most Elemérrel meggyült az öregnek a baja.</p>
               <p>A vámosi fiatal zsidó orvos annyit összehadar s az öreg ur maga is látja, hogy
                  bizony nem igen halad előre a javulás. Nagy izzadságcseppeket törül le homlokáról
                  az öreg ur. Szereti a fiut s aggódik érte. Néha rá is mordul:</p>
               <p>- Az ördög vitt téged abba az istenverte párbajba. Végezte volna el Tihanyi Dezső
                  maga a dolgát a báróval. Azokért nem lett volna kár egyikért sem.</p>
               <p>Olykor-olykor meglátogatták a beteget a rokonok is, bár nem igen gyakran, mert nem
                  nagy mulatság olyan emberrel társalogni, a ki hallgat, s a kinek nem szabad
                  beszélni.</p>
               <p>Most, hogy a báró ellen fordult a közhangulat, megint fölébredt az atyafiságos
                  szeretet Elemér iránt; de soha sem lesz az valami nagyon meleg, Elemér mindig
                  olyan félig-meddig idegen marad köztük.</p>
               <p>Beszélnek neki a lap tervéről. Mosolyogva hallgatja, mintha valami mesét
                  hallgatna, a min hi­székeny gyermekkedélyek lelkesedhetnek, de a mi neki csak
                  szánakozó mosolyt csal ajkaira.</p>
               <p>A szerkesztő is teszi nála tiszteletét. Bátorkodik remélni, hogy az »Ugaros-karádi
                  Hirlap« ő nagyságát is dolgozótársai közé számíthatja.</p>
               <p>- Majd később, - igéri Elemér.</p>
               <p>Sejti, hogy az a később soha sem fog bekövetkezni s az ő életében nem fog
                  Ugaros-Karádon más irodalmi foglalkozás virágzani, mint a mit eddig is gyakoroltak
                  a váltó ürlapokon.</p>
               <p>- De legalább segíthetnél a bárót lebunkózni, - nógatják az urak.</p>
               <p>Hiába nógatják, nem akar résztvenni a lebunkózásban. Azzal áll elő, hogy a
                  lovagiasság tiltja párbaj után.</p>
               <p>- Fütyülök én az olyan lovagiasságra, - jelenti ki Tihanyi Ábris.</p>
               <p>S az egész Ugaros-Karád Tihanyi Ábrisnak ad igazat, mert nem szép dolog az, ha
                  valaki ki­huzza magát abból, a mit az egész közbirtokosság egy szivvel-lélekkel
                  megkezd. Az osztályos atyafiak ne hagyják el egymást.</p>
               <p>Lám Elemért nem hagyják el. Még az asszonyok is fölkeresik. Sőt Tihanyi Ábrisné
                  mind a négy leányát elviszi magával. Ilyen beteges állapotban érzékenyebb szivü
                  szokott lenni az ember, ilyenkor eszébe jut, milyen jó volna, ha az óbégató vén
                  gazdasszony helyett fiatal feleség ápolgatná.</p>
               <p>A gondos anya nem szól ugyan leányainak, de azok már értik s a gyöngédségnek oly
                  kiapad­hatatlan kincses tárházát hozzák magukkal, hogy igazán csoda, ha Elemér
                  kimenekül ennyi gyöngéd kéz közül.</p>
               <p>De Buksy Gidáné jobban tudja azt. A kit neki nem sikerült lefülelni, hiába
                  ólálkodnak a körül ezek a Tihanyi Ábrisék. Nem fog megházasodni soha, olyan
                  agglegény marad, mint Ádám bácsi volt. Czirógathatják azt, járhatnak annak a
                  kedvében, mind hiába, olyan annak a fajtája, hogy nem házasodik. Nem is volna nagy
                  kár, ha kiveszne.</p>
               <p>Csakhogy aztán mikor olyanformán fordult a dolog s az orvosok megijedtek, hogy
                  üszkösödés járul a sebhez s a fiatal ember belehalhat, akkor kellett volna
                  megnézni ezt a pörlekedő, kemény katonás asszonyt, hogy sirt, mint valami gyerek.
                  Bezzeg nem szidta akkor Elemért, hanem zokogva kérte az istent, hogy tartsa meg
                  életben ezt a szegény fiut.</p>
               <p>S a hány uri ház van Ugaros-Karádon, mindenünnen fölszállt egy sóhaj vagy egy
                  imádság az egek urához Elemérért. Az urak, a kik nem szoktak imádkozni, a doktort
                  szidták:</p>
               <p>- No te gyámoltalan felcser, hát azt a kis karczolást sem tudod meggyógyítani
                  másod­magad­dal?</p>
               <p>Molnár tanár ur is átjött néhányszor Vámosról meglátogatni Elemért. Olyankor
                  tudományos dolgok kerültek elő. De a jó ember nagyon kedvetlennek látszott s most
                  már szemlátomást őszült.</p>
               <p>Óra hosszat elüldögélt ott az ócska bőrpamlagon, alig ejtve ki egy-két szót.
                  Egyszer végre elő­hozta a baját. Nincs szerencséje, a tanfelügyelő, a kinek a
                  helyére ő lett volna kiszemelve, megmaradt; az öreg ember nem akar elmenni, mig
                  csak erővel nyugalomba nem teszik s a milyen szívós természetü, isten tudja,
                  meddig kibirja még.</p>
               <p>- Előbb kidőlök én, - sóhajt föl az elkeseredett ember. - S ha meggondolom, hogy
                  most már tizennégy éve, a mióta várunk az én áldott jó angyalommal, hogy
                  egybekelhessünk, igazán kétségbeejtő.</p>
               <p>- De hát miért várnak, édes Molnár ur? - kérdezte Elemér.</p>
               <p>Molnár ur elpirult föl egészen a homloka tetejéig. Dadogott valamit, de a miből
                  Elemér nem tudott semmi egyebet megérteni, csak annyit, hogy nagy család, előkelő
                  család, hogyan merne oda mint kérő bekopogtatni egy egyszerü tanár?</p>
               <p>- De ha a leány szereti, - vetette ellen Elemér.</p>
               <p>- Mindegy, kérem, mig rang nincs, addig nem lehet.</p>
               <p>Elemér nem firtatta tovább a dolgot s Molnár ur nem ment tovább vallomásaiban.
                  Csak a csuzról panaszkodott, melyet egy idő óta a bal vállában érez, meg a gyomra
                  sincs rendjében, étvágya semmi. Már csakugyan Karlsbadba kell mennie a jövő
                  nyáron.</p>
               <p>- Bizony megöregszik, elbetegesedik az ember, - sóhajtott busan.</p>
               <p>- De hiszen még negyven éves sincs.</p>
               <p>- A jövő évben leszek, kedves Elemér. Fél év mulva negyven éves. Öreg vagyok,
                  beteg vagyok, érzem.</p>
               <p>A zsebében mindig hord egy skatulya Morison-pilulát vagy más afféle orvosságot.
                  Magas termete meggörnyed, előre nyujtja a nyakát s olyan lassan huzza a lábát maga
                  után.</p>
               <p>- Ugyan ne hypochondrizáljon - dorgálja az öreg orvos; nem való az olyan fiatal
                  embernek. Ugorjon egyet. Tudja még, mikor a paraszt lakadalmakba jártunk? Jobb
                  lenne bizony, ha most is ott tánczolna. Hiszen ménkü baja sincs.</p>
               <p>De a tanár ur érzi, hiába tetszik neki beszélni. Karlsbad kellene már neki meg
                  Pöstyén.</p>
               <p>- Az isten nyila kellene, - felel rá magyaros őszinteséggel az öreg orvos. -
                  Feleség kellene: az a baja.</p>
               <p>Erre aztán a tanár ur is elhallgat, mert hej! egy kedves feleség bizony többet
                  érne Karlsbadnál, Pöstyénnél, meg a világ minden fürdőjénél s hihető, hogy attól
                  el is mulnék gyomorhurut, csuz és mindenféle betegség.</p>
               <p>- Rólam ne tessék példát venni, - utasítja a páczienst a doktor. - Nagy hiba volt
                  tőlem, szarvas hiba, hogy meg nem házasodtam. Nem ér így az élet egy fabatkát. De
                  már késő, nem lehet segítni.</p>
               <p>A tanár nem felel, csak magában gondolja nagy busan: vajjon nem fog-e az ő dolga
                  is addig-addig huzódni, mig egyszer késő lesz?</p>
               <p>Igy száll meg lassankint mindnyájunkat a rossz kedv s a rossz kedvvel a
                  betegeskedés, ez a két gyászos vendég, a kik ellátogatnak Ugaros-Karádra is és
                  beszállnak a Buksy Tamás uri házá­hoz, a hol lassan, mint a szú, őrleni kezdik egy
                  kedves, derék leány vidámságát és egész­ségét.</p>
               <p>- Többet kellene mozogni, - tanácsolja az öreg doktor.</p>
               <p>- Hát mi egyebet tanácsoljon, mikor nem tudja, szegény, hogy mit kellene
                  tanácsolni? A mozgás mindenesetre jó lesz, kissé fölpezsdíti a lusta vért s
                  egyenletesebbé teszi a vér­keringést. Egy kávéskanállal borkősav egy pohár vizben
                  reggelenkint, az is jó lesz.</p>
               <p>Majd kiszaladt a száján, hogy:</p>
               <p>- Tessék férjhez adni Jolán kisasszonyt, az legjobb lesz.</p>
               <p>De még jókor eszébe jutott, hogy a harmincz éves leányokat már nem igen szokták
                  nőül venni, ámbár ő a maga részéről, ha választania kellene, az egész
                  Ugaros-Karádról ezt a leányt választaná, a ki dolgos, okos és nincs benne egy
                  csepp hiuság sem. Igazán nem érti, hogy nem akadt kérője.</p>
               <p>Buksy Tamás és Buksy Tamásné maguk sem értik ezt. De Jolán mindig úgy viselte
                  magát, hogy a fiatal emberek, a kik körülte jártak, nem merték megkérni. Azt
                  hiszik a szülői, hogy valakire vár. De kire?</p>
               <p>Buksy Tamás ur egy időben Szarvady Gusztit gondolta. Az kitünő párti lett volna.
                  Kamarás, két ezer holdnak az ura. De már öt vagy hat éve, hogy megházasodott,
                  valami grófkisasszonyt vett el.</p>
               <p>A mostani főispánra is gondolt Tamás ur. Az akkor alispán volt s nagyon
                  forgolódott Jolán körül egy vámosi bálban. Igaz, hogy akkor még élt a felesége, de
                  olyan tüdővészes beteg asszony volt, a ki már nem élhet sokáig.</p>
               <p>A Tihanyi Dezső lakadalmán, mikor itt járt a főispán, még egyszer megujult a Tamás
                  ur reménye. Most már özvegy ember volt a főispán, javakorabeli férfi. De hiába,
                  ebből a partiból sem lett semmi.</p>
               <p>- Csak nem Szilvásy Jenőre vár? - gondolja magában Tamás ur.</p>
               <p>S mennél tovább gondolkozik rajta, annál hihetőbbnek látszik a dolog. Már
                  csakugyan úgy lesz, hogy a báróra vár.</p>
               <p>Tamás ur nem valami szerfölött örül ezen, mert a báró nagyon haszontalan ember, de
                  ha ez az isten rendelése, hát megnyugszik benne, nagyon fél azonban, hogy ez a
                  remény is füstbe megy, mert a milyen higeszü a nemes báró, még nőül veszi a
                  szemtelen portékát, a ki meg­szökött vele.</p>
               <p>- Szegény Jolán! - sajnálkoznak a szülei.</p>
               <p>De a rossz kedv és a betegség nem állnak meg a Buksy Tamásék házánál s
                  bekopogtatnak abba a nagy fehér házba is, hol Petheő Lászlónét ágyba döntik.</p>
               <p>Az öreg doktor ir egy kis hánytatót ő nagyságának; de ezuttal nem használ a
                  szokott orvosság. Ő nagysága még rosszabbul lesz s elhivatták a vámosi fiatal
                  orvost. Tifusztól félnek s különö­sen az aggasztja az orvosokat, hogy ő
                  nagyságának ereje az utolsó egy pár év alatt rohamosan csökkent. Nagyon sokat
                  bánkódott, sokat gyöngélkedett s úgy megöregedett, hogy már csak a váza a régi
                  imponáló urnőnek.</p>
               <p>Mióta Olga elment, néma és szomoru lett az egész ház. Ő nagysága folyvást azon a
                  házassá­gon tépelődött, mely az ő akarata ellen köttetett. Milyen fényes jövőt
                  akart ő készítni unoka­hugának s mily könnyelmüen dobta el az azt magától!</p>
               <p>A hirek, melyeket Budapestről hallott, hogy mily pazar életet folytatnak oda fent
                  Tihanyi Dezsőék, még jobban elszomorította. Előre látta már, mint pusztulnak el,
                  mert ennek az őrült életmódnak más vége nem lehet.</p>
               <p>Még rosszabbtól is félt. A kártya, a börze sokra ragadja az embert, csunya,
                  piszkos dolgokra, a melyek az elbukott embernek még a nevét is beszennyezik.</p>
               <p>Irt hugának. Sürgette, hogy jőjjenek haza addig, mig valamit megmenthetni a
                  vagyonukból. S ha az a haszontalan ember nem akar, hagyja ott és jőjjön ő maga.
                  Jobb ma elválni, mint később, mikor már minden elveszett.</p>
               <p>Olga azt felelte, hogy az ő helye férje oldalán van s azt soha el nem hagyja.</p>
               <p>- Majd elhagyod te még, ha elköltötte mindenedet s téged elver magától, - szólt
                  magában Petheő Lászlóné.</p>
               <p>Budapestről Tihanyi Dezsőék felől mindegyre rosszabb hirek érkeztek. Az ősz
                  kezdetén Petheő Lászlóné még egyszer irt hugának s megint csak olyan feleletet
                  kapott. Már akkor nagyon megharagudott Olgára.</p>
               <p>Ha valami ostoba liba volna az az Olga, a ki az urába fülig szerelmes szegényke,
                  nem csodálná ő nagysága az ilyen feleletet. De olyan eszes asszony, hogy dobhatja
                  az oda prédául egész vagyonát ilyen embernek.</p>
               <p>Lám, ő nagysága óvatosabb volt, ő nem bizta a Petheő László ur kénye-kedvére a
                  vagyonát, hanem a saját kezében tartotta a gyeplőt. Meg is őrizte hál’ istennek a
                  mije volt, még szerzett is hozzá, pedig senki sem mondhatja, hogy nem uri módon
                  éltek. Az ő házuk volt mindig Ugaros-Karádon az első, nagy ebédeket adtak, a mikre
                  meghitták az egész vidéket, nálok mulatott az agarász-társaság minden évben s a
                  képviselőválasztásnál sem fukarkodtak soha.</p>
               <p>A beteg urnő oda tolatja a támlásszékét a kályhához, mert most mindig fázik. Ez a
                  csunya, nedves, hideg őszi levegő átjárja az embernek a bőrét. Pedig ő nagysága
                  már oly régóta nem ment ki, csak itt gunyaszt a meleg kályha mellett s elmereng a
                  régi szép időkön. Mikor a megye székhelyén a vörös-kereszt-egylet nagy bálját
                  tartották és József főherczeg is jelen volt s három perczig beszélgetett vele. Oh,
                  az volt a fényes idő! Az ő halvány lilla moirée antique ruhája az áttört arany
                  levelekkel diadalmasan legyőzte a többit valamennyit. Fejedelmi ruha volt.
                  Megbámulta mindenki.</p>
               <p>Aztán a Kompolthy Lenke lakadalmára gondol. Ott halvány tengerzöld ruhát viselt,
                  sötétzöld bársony uszálylyal s valódi brabanti csipkével. Akkor is elismerték,
                  hogy az ő ruhája a leg­pompásabb. Gróf Hátszeghy vezette a karján s az ebédnél is
                  ő ült mellette, mig a másik oldalán az öreg exczellencziás ur, gróf Kacsándy
                  ült.</p>
               <p>Azután még régibb időre gondol, mikor fiatal asszony volt s épen a magyar ruha
                  divatja járta és gróf Keveházy Béla, a ki azóta miniszter lett, hanem akkor még
                  csak olyan bálrendező fiatal emberke volt, a negyvennyolczas rokkant honvédek
                  fölsegélésére rendezett bált Vámo­son s egy muszka herczeg is, ki akkor a
                  Keveházyék vendége volt, megjelent a bálon s azt kérdezte:</p>
               <p>- Ki az az előkelő szép hölgy?</p>
               <p>Mily jól esik a visszaemlékezés azokra az időkre. Ő nagysága bágyadtan mosolyog.
                  Az az ara­nyos kis fejkötő pompásan illett fekete hajához. Piros bársony
                  pruszlikja gomb helyett való­di gyöngyökkel volt kirakva. A muszka herczeg kétszer
                  tánczolt vele akkor este s Keveházy Béla gróffal eljött egyszer látogatóba is
                  Ugaros-Karádra.</p>
               <p>Petheő Lászlóné örömmel időzik régi dicsőségének ez emlékeinél. Ezek a fénypontok,
                  melyekből világosság árad rideg egyformaságban eltelt életére. Mert ő mindig okos
                  és számi­tó asszony volt, s hiába csalogatták előkelő ismerősei a fővárosba. Ő
                  tudta, hogy nekik leg­jobb Ugaros-Karádon, hol a rendkivüli alkalmat leszámítva, a
                  mikor ki kellett tenni magukért, józanul, takarékosan éltek.</p>
               <p>Bár követték volna Olgáék is az ő példájukat. De az a hitvány Dezső mindent
                  elprédál s az a bolond asszony engedi.</p>
               <p>Szorongó aggodalom és elkeseredés szállja meg Petheő Lászlónét arra a gondolatra,
                  hogy ez az ő vagyona is prédára jut, ha Tihanyi Dezsőék kezébe kerül.</p>
               <p>- Nem, nem engedem, - ragaszkodik görcsösen a vagyonához.</p>
               <p>De tudja, hogy a másvilágra nem viheti magával s ha egyszer behunyta a szemeit,
                  nem tilta­koz­hatik többé, hogy az örökösök el ne prédálják.</p>
               <p>Pedig érzi, hogy nem fog sokáig élni. S ez a gondolat még jobban elgyötri, még
                  betegebbé teszi.</p>
               <p>Nem fogja engedni, hogy az ő vagyonát is elpusztitsák. De nem tudja mit csináljon
                  s azon töpreng szüntelen.</p>
               <p>Napról-napra jobban megtelik szive elkeseredéssel, gyülölettel, örökösei iránt.
                  Előbb csak Dezsőt gyülölte, azt a nyomorult pazarlót, a ki koldusbotra fogja
                  juttatni a feleségét. Aztán lassankint a gyülölet kiterjedt Olgára is.</p>
               <p>- Megmondtam neki, nem hallgatott rám. Elleneztem; daczolt velem. Még most is
                  daczol. Ő lássa a következését.</p>
               <p>Vannak pillanatok, midőn ő nagysága szeretné mindenét elajándékozni a
                  szegényeknek, idegeneknek, akárkinek, csak Tihanyi Dezsőéknek nem.</p>
               <p>- Hiába lesik halálomat, - sziszeg lázasan; - hiába!</p>
               <p>S egész álmatlan éjszakákon át ezen tépelődik.</p>
               <p>- Pajtás, - szólitja meg Petheő László ur az orvost, - sehogy sem tetszik nekem a
                  feleségem állapota.</p>
               <p>- Magamnak sem, - viszonozza mogorván az öreg orvos.</p>
               <p>- Hát segítsetek rajta, az isten áldjon meg benneteket, - könyörög Petheő László
                  ur.</p>
               <p>Mert igaz ugyan, hogy egész életében léha egy uri ember volt László bátyánk s most
                  vén korában sem hagy békét a szobaleányoknak és paraszt menyecskéknek, de azért
                  mégis szereti a maga módja szerint a feleségét. A harmincz évi együttélés
                  összeszoktatta őket s az öreg meg­rémül arra a gondolatra, hogy a halál
                  elválaszthatja.</p>
               <p>Meg aztán még más baj is van. Mi lesz vele, ha a felesége meghal? Gyermek nincs, a
                  vagyon átszáll a rokonokra, vén napjaira kicseppen a jólétből, ki kell költöznie
                  ebből a házból. Felesége ugyan bizonyára hagyna neki valamit, a miből megélhetne;
                  de hátha végrendelet nélkül hal meg?</p>
               <p>Szepegve jár-kel a nagy csöndes házban, mely most még zajtalanabb, még inkább,
                  mint máskor. Ritkán, nagyon ritkán látják a kaszinóban s ha elmegy is, leül egy
                  sarokba s szótalan olvassa az ujságokat, hetek elmulnak a nélkül, hogy csak
                  egyszer is leülne kártyázni s jókor hazasiet, mert otthon beteg az asszony.</p>
               <p>Ott tipeg-topog a beteg asszony körül, szeretne segítni rajta, próbálja
                  szórakoztatni, mulat­tatni, ha tudná mivel. Beszél neki nagyon régi dolgokról,
                  előszed hajdani tréfákat, fölelevenit elavult adomákat, mig csak a beteg asszony
                  félbe nem szakítja:</p>
               <p>- Ugyan ne fecsegj össze annyi ostobaságot. Nem nekünk való már az.</p>
               <p>Akkor elnémul Petheő László ur s lesütött fejjel kullog a felesége támlásszéke
                  körül. Nagy, üres koponyájában hiába keresgél, hogy mivel szórakoztassa az
                  asszonyt. Hátha talán a kártya? Az mégis csak a legjobb szórakoztató.</p>
               <p>- Nem játszanánk egy parti pikétet, lelkem?</p>
               <p>A beteg asszony rááll. De csakhamar megunja. Fárasztja őt a játék, nem bir oda
                  figyelni s idegesen csapja le a kezéből a kártyát.</p>
               <p>- Nem kell. Nem kell.</p>
               <p>Petheő ur ajánlkozik, hogy elolvassa az ujságot. A beteg asszonynak az sem
                  kell.</p>
               <p>A cselédek alig birják kiállni a zsémbelődését. De az még semmi ahhoz képest, a
                  mit férjének kell kiállani. Szegény Petheő László bátyánk egy lépést sem tehet, a
                  mi gyanusításra ne adna okot; egy szót sem mondhat, a mi korholást ne vonna maga
                  után.</p>
               <p>Ha kimegy, hogy egy pohár vizet hozzon a feleségének, ő nagysága reá förmed, hogy
                  bizo­nyo­san azért ment ki, hogy odakint megölelgesse a szobaleányt.</p>
               <p>Már minden nőcselédet, a kinek csak kissé türhető ábrázata volt, elcsapott ő
                  nagysága; csupa csunyák és vének veszik körül, de ő nagysága még most sem bizik.
                  Bizony szomoru lábon áll a Petheő László ur hitele tisztes ősz szakála
                  daczára.</p>
               <p>Legjobb, ha nem is szól, hanem hallgat, mert hiába esküdöznék, ő nagysága akkor
                  sem hinne neki, s hiába csinálna szegény ember akármit, ő nagysága akkor is csak
                  olyan véleménynyel volna felőle, mint most tudniillik, hogy haszontalan
                  földterhe.</p>
               <p>De a jó ember csak türi némán, csöndesen, mindazt a korholást, vádat, szidást, a
                  mit felesége rázudit. Hej, nem bánná ő, szivesen elviselne ő mindent, csak
                  felesége lenne jobban.</p>
               <p>De a beteg asszony nem lesz jobban, hanem mindig rosszabbul lesz. Karácsony-táján
                  annyira rosszul lett, hogy nem maradhatott a támlás széken, hanem megint ágyba
                  kellett feküdnie. Ismét meghütötte magát, ámbár nem tudhatni, hogy hol, mert
                  hiszen ki sem ment a szobából.</p>
               <p>A doktor fejét csóválja. A vámosi orvos is fejét csóválja. Petheő Lászlónak
                  elszorul a szive s könyek gyülnek szemeibe.</p>
               <p>És mikor az orvosok eltávoztak és azt hiszi, hogy a beteg alszik, mert szemeit
                  behunyta, az öreg ur félrehuzódik a szoba egyik sarkába és csöndesen sir.</p>
               <p>Egyszerre csak hallja, hogy a beteg megszólalt:</p>
               <p>- Laczi.</p>
               <p>Az öreg ur hirtelen letörli könyeit, hogy felesége észre ne vegye s oda megy az
                  ágyhoz:</p>
               <p>- Parancsolsz valamit, lelkem?</p>
               <p>- Jer közelebb, szólt a beteg halkan, ülj ide az ágyam szélére. Úgy, édes
                  öregem.</p>
               <p>Hangja annyira megváltozott, oly szeliden hangzott, hogy Petheő László urnak
                  eszébe jutottak, a miket hallott a halálos betegekről, kik az utolsó napokban
                  egyszerre megváltoztak s az öreg ember nem birta magát tovább tartóztatni és sirva
                  fakadt.</p>
               <p>A nő gyöngéden megfogta férje kezét:</p>
               <p>- Ne sirj, Laczikám, az isten rendelésében meg kell nyugodni.</p>
               <p>De az öreg ember csak annál jobban sirt, mialatt a beteg bágyadtan fölült ágyában
                  s elsová­nyo­dott kezét czirógatva huzta végig férje arczán.</p>
               <p>Régi idők elevenedtek föl mindkettejük lelkében, azok az idők, mikor harmincz
                  évvel ezelőtt ültek így, kezet kézbe fogva, fiatalon, szerelmesen. S az öreg férfi
                  és az öreg asszony könyei­ken keresztül egy más arczot láttak, nem azt, a mely
                  előttük állt, ránczosan, ősz hajjal, hanem egy másikat, azt a régit, melyből
                  ifjuság és szerelem ragyogott egymásra.</p>
               <p>Fejeik összehajoltak és megcsókolták egymást.</p>
               <p>- Emlékszel még, édes? - szólt az öreg ember.</p>
               <p>S házasságuk első napjairól beszélt. Azokról a verőfényes napokról, melyek az élet
                  minden sötétségén, gyászán és viharán keresztül tündökölnek.</p>
               <p>- Emlékszem, édes, - szólt a nő és ujra megcsókolta férjét.</p>
               <p>S úgy érezték mindketten, mintha az élet végső határán újra feltalálnák, amit oly
                  régóta elvesztettek: az igazi szeretetet.</p>
               <p>- Te nem voltál rósz hozzám, Laczi, soha sem - szólt a nő. - Isten tudja, miért
                  boszantottalak, bántottalak mégis annyit. Bocsáss meg, kérlek.</p>
               <p>Az öreg ember nem tudott szólni, csak fuldoklott:</p>
               <p>- Oh! édes... édes!...</p>
               <p>Egy ideig nem szólt egyik sem. A nő férje vállára hajtotta lankadt fejét:</p>
               <p>- Nagyon sokszor megbántottalak. De már nem haragszol, úgy-e? És szeretettel fogsz
                  reám gondolni az örök elválás után?</p>
               <p>Az öreg ember beteg feleségének lesoványodott kezét csókolgatta:</p>
               <p>- Ne beszélj így, a szivem meghasad.</p>
               <p>- Igy kell beszélnem, mert érzem, hogy nemsokára eljön utolsó órám. De előbb
                  gondoskodni akarok rólad, édes Laczim, szegény öreg férjem.</p>
               <p>S az öreg pár, mintha minden gyöngeség, minden gyarlóság, minden salak egyszerre
                  el­mosódott volna sziveikből, zokogva borult egymásnak nyakába.</p>
               <p> </p>
            </div>
            <div type="chapter">
               <head>
                  V. A múzsák templomában.
               </head>
               <p>Zuzmarás, havas januáriusi este volt, farsang ideje, mikor a gazdagok mulatnak s a
                  szegények dideregnek. Mikor a vidékről fölhozzák a leányokat a fővárosba bálokra
                  és följönnek a család­apák, hogy megismerkedjenek a művészet legujabb haladásával
                  az orfeumokban s a király-utczai zengerájokban.</p>
               <p>Egy ilyen derék családapát láttunk e zuzmarás, havas januáriusi este is, amint a
                  Somossy-féle műintézet felé baktatott, egész csoport kisérőtől körülvéve, a kik ma
                  mind az ő kontójára fognak mulatni. Mert az ilyen vidéki uri ember nagylelkü s
                  összeszedi itt a fővárosban minden pereputyját, a ki csak bele akar kapaszkodni s
                  fizet értök szinházban, kávéházban, vendég­lőben, mindenütt, ahol csak fizetni
                  lehet.</p>
               <p>Ez a derék családapa Buksy Gida ur Ugaros-Karádról, a ki negyednapja idefent mulat
                  Buda­pesten, hová bizonyos törlesztési kölcsön végett jött, mert 4¾ perczentes
                  pénzt igértek neki s hol van olyan uri ember Magyarország területén, a ki a 4 és ¾
                  perczentes pénzt föl ne vegye, még ha nincs is rá szüksége? Hát még a kinek mindig
                  szüksége van rá, mint Buksy Gida urnak?</p>
               <p>Egy hirlapi hirdetés tette figyelmessé Buksy Gidát, rövid, de velős pár sor,
                  melyben valami névtelen jóakarója a magyar földbirtokos osztálynak 4 és ¾
                  perczentes pénzt kinál harmincz évi törlesztésre, a 4 és ¾ perczentbe beleértve
                  kamatot és tőketörlesztést együtt.</p>
               <p>- Tyü, az áldóját! - kiáltott föl Buksy Gida - ez már aztán beszéd!</p>
               <p>Ez kell neki. Négy és háromnegyed perczent! S nagy örömében összeütötte még a
                  bokáját is és a szemei csak úgy nevettek:</p>
               <p>- No, Háj Fülöp, kiteszszük a szürét, öreg, nem szorulunk már a segítségére, -
                  gondolta magá­ban, kifeszítve széles mellét s félrevágva még a kalapját is.</p>
               <p>Csodálatosnál csodálatosabb gondolatok keringtek fejében össze-vissza mindenféle
                  nagy ebédekről, őzpecsenyékkel, szarvasgombákkal, pezsgővel, uj selyemruhákról az
                  asszony és Vilma számára, uj lovakról, almásszürkékről és vasderesekről, hires
                  agarakról, a kik elnyerik a billikomot, egy szóval mindazokról a szép és dicső
                  dolgokról, melyeket a négy és három­negyed perczentes kölcsönpénzen
                  megszerezhetni.</p>
               <p>Ezek a vidám gondolatok oly ragyogó szint árasztottak a jókedvü uri ember
                  pirospozsgás arczára, hogy mikor hazatért a kaszinóból, felesége azt hitte,
                  valahol beboroztak az urak, a mi nem lett volna rendkivüli eset az ugaros-karádi
                  kölcsönös barátság és vendégszeretet mellett.</p>
               <p>De ezuttal borról szó sem lehetett, csak afféle szellemi részegség volt, a mi
                  Buksy Gidának a fejét megszállta.</p>
               <p>- Nem kell busulni, Miczi lelkem, lesz pénz, mint a pelyva! - kiáltott már az
                  ajtóból.</p>
               <p>S kihuzta kabátja belső zsebéből az ujságot, kiterítette felesége előtt s oda
                  mutatott a kérdéses hirdetésre, a hol a 4¾ perczentes pénzt kinálják.</p>
               <p>Ő nagysága előkereste a pápaszemét, a mit végre valamelyik asztalfiókban
                  megtaláltak, akkor elolvasta a nevezetes hirdetést s maga is helyeslőleg bólintott
                  fejével.</p>
               <p>- Csak meg ne csaljanak, - tette utána mégis óvatosan.</p>
               <p>- Már hogy csalnának meg? - viszonzá a férje; - hiszen van az embernek esze.</p>
               <p>Ő nagysága ugyan azt hiszi, hogy valami nagyon sok nincs s legjobban szeretné, ha
                  ő maga is fölmehetne; de szegény Petheőné halálán van s ilyenkor talán még sem
                  illenék, hogy mind a ketten elmenjenek s egyikök se legyen itt a temetésen.
                  Megegyeznek tehát abban, hogy csak Gida ur megy föl Budapestre, a mi kevesebbe is
                  kerül. Legalább az álnok férj, a kinek már akkor is az orfeumon és egyéb a dal
                  muzsájának szentelt műintézeteken jár az esze, úgy tetteti, mintha kevesebbe
                  kerülne.</p>
               <p>A gondos nő ellátja utasításokkal férjét, mint hasonló alkalommal szokta. Aztán
                  következik a kommissiók végtelen hosszu serege. Festeni való selyemruhák,
                  tisztitni való csipkék becso­ma­goltatnak. Különféle hosszuságu keskeny
                  papiros-szeletek elhelyeztetnek Gida ur zsebei­ben. Ő nagysága mindegyikre
                  rájegyzi: ez a czipő mértéke, ez a Vilma derékbősége, ez az ő nagyságáé, ez a ruha
                  hossza. Mert természetes, hogy ha az ember már Budapestre megy, akkor uj ruhák és
                  uj czipők nélkül nem jöhet haza.</p>
               <p>De még sok más egyéb nélkül sem jöhet, a mi mind föl van irva papirdarabkákra a
                  Buksy Gida ur vastag pénztárczájában. Ezzel hát tisztában volnának; csak a pénz
                  hol van még, a mi mind arra kell?</p>
               <p>Hát hol volna? Háj Fülöpnél van, a kitől ki kell még előbb csikarni. De az olcsó
                  és sok pénz reménye olyan önbizalmat önt Buksy Gida urba s oly vakmerő föllépésre
                  bátorítja, hogy a vén uzsorás, a ki nagy psychológus és az emberek arczából meg
                  tudja itélni, kinek lehet, kinek nem kölcsönözni, azt hiszi, hogy Buksy Gida ur
                  váratlanul valami nagy örökséghez jutott vagy isten tudja, miféle nagy szerencse
                  érte s azt megy most fölvenni.</p>
               <p>Máskép nem birja magának megmagyarázni Háj Fülöp ezt a szokatlan bátorságot, hogy
                  Buksy Gida ur nem himez-hámoz, mint máskor, hanem egyenesen előáll, hogy:</p>
               <p>- Nyolczszáz forint kell!</p>
               <p>S olyan nagyurias leereszkedéssel megveregeti az öregnek a vállát, mintha csak azt
                  akarná mondani:</p>
               <p>- No szolgám, mégis csak jó ember vagyok ugy-e, hogy hozzád jövök?</p>
               <p>- Nyolczszáz forint, az sok pénz, - vakargatja fejét a vén uzsorás.</p>
               <p>De amint látja, hogy Buksy Gida urnak egy csepp szándéka sincs kunyorálni, egészen
                  el­álmélkodik s minden további szó nélkül kihuzza a pénzt a zsiros
                  bugyellárisából.</p>
               <p>Persze, hogy csak hat darab százast. De mikor látja, hogy az Buksy Gida urnak nem
                  elég, keser­ves sóhajtással még egy ötvenest tesz mellé.</p>
               <p>- Az öreg Fülöpnek is tessék egy kis hasznot juttatni belőle - ravaszkodik
                  nyájasan.</p>
               <p>Buksy Gida nagylelküen megadja, a mit kér tőle a vén jebuzeus. Üsse a kő, úgy is
                  ez az utolsó nyeresége.</p>
               <p>Másnap már utban van Gida ur Budapest felé és este már a Király-utcza egyik
                  dalcsarnokában váltja föl az egyik száz forintos bankót, a mi örvendetes
                  meglepetést szül a művésznők közt, kik szegénykék egy kis pezsgőre szomjasak.</p>
               <p>S attól fogva egész idő alatt, mig csak Budapesten tartózkodik Buksy Gida ur, az
                  estéket mindig a művészetnek szenteli, oly buzgósággal, hogy néha hajnal felé
                  vetődik haza.</p>
               <p>Egész csoport kiséri mindenhová. Ahány Buksy, Tihanyi, Kókay jogászfiu van a
                  fővárosban, az mind vele jár, vele ebédel, vele vacsorál, vele mulat. S a kik az
                  ugaros-karádi rokonságból ide fölszakadtak, a számtisztek a különböző
                  minisztériumokban, Buksy Pali, Kókay Józsi, Tihanyi Kari, azok is minden este
                  körülveszik, úgy hogy egy egész seregért kell neki minden este belépti dijat és
                  vacsorát fizetni, sőt némely részének még egy-két forintot is adni mert isten
                  uccse nincs egy garasuk sem holnapra.</p>
               <p>Csodálatos hatalma van mégis a rokoni szeretetnek s kell valami láthatatlan büvös
                  összekötő erőnek lenni; mert máskép nem tudhatták meg ezek az ingyenélők, hogy egy
                  rokon itt van a Pannoniában, telt tárczával és telt szivvel, aki örül, ha őket
                  vacsoráltathatja és itathatja.</p>
               <p>Csak Rezső nem meri mutatni magát, az a szerencsétlen, a ki elvette egy
                  házmesternek a leányát. Az otthon ül és nem jár a más pénzén orfeumokba és
                  vendéglőkbe mulatni, s két forintot sem kér kölcsön, mert a felesége olyan
                  takarékos asszony, a ki nem tart cselédet, hanem maga főz, maga sepri ki a szobát
                  s minden évben két-háromszáz forintot a takarék­pénztárba rakat a férjével.</p>
               <p>Buksy Gida ugyan a milyen jószivü rokon, ezt is ép oly szeretettel ölelné magához,
                  mint a többit, ennek is olyan czuppanó csókot nyomna mind a két orczájára, mint a
                  többinek, ezt is csak ugy etetné, itatná, sőt bizonyára nagyon szivesen
                  összecsókolóznék a feleségével is, a ki csinos kis menyecske; de hát ezek már
                  kiestek a családból s maholnap elszakad köztük és az ugaros-karádiak közt minden
                  rokonsági kapocs.</p>
               <p>A többi azonban, a kik nem áldozták föl a rokonsági kapcsot egy csinos képü
                  házmesterleány végett, a többi minden este bejárja a mulatóhelyeket Buksy Gidával
                  s ama zuzmarás, havas este is, mikor Buksy Gida az orfeumba ment, hiven kisérték,
                  mint az jó rokonokhoz illik.</p>
               <p>A jogász fiuk szerették volna ugyan, ha Tihanyi Karit lerázhatták volna a
                  nyakukról, mert ilyen kopott ruháju emberrel nem nagy dicsőség egy társaságban
                  mulatni; de a hű rokon beleakasztotta magát, mint a piócza, Buksy Gidába, nem
                  lehetett azt lerázni, be kellett vinni magukkal.</p>
               <p>Jókor jöttek, hogy az egész előadást végig élvezhessék, a betanított kutyákat, a
                  kaucsuk-embert, a japáni akrobatákat s valamennyi énekesnőt. Buksy Gida ur
                  kimeresztette szemeit, nagyokat nevetett a művész-kutyákon, szörnyüködött a japáni
                  akrobaták nyaktörő mutatvá­nyain s lelkesen tapsolt az énekesnőknek hatalmas két
                  tenyerével, úgy hogy föltünt az egész közönségnek, melynek figyelme lassanként reá
                  irányult.</p>
               <p>Itt-ott gúnyos mosoly lebbent át az ajkakon; mosolyogtak a jámbor falusi ember
                  lelkesedésén. De a hölgyvilág, az az elegáns, parfümös, ledér hölgyvilág, az az
                  éjjeli lepkesereg, melynek épen az ilyen falusi ártatlanság kell, kiváncsi
                  érdeklődéssel tekintett feléje.</p>
               <p>Suttogva terjedt el a hir, hogy dúsgazdag földesur. Valamelyik Buksy fiu
                  kottyantotta ki tréfá­ból egy ismerős hölgynek ebből a félvilági társaságból. Az
                  aztán tovább adta, s nemsokára sovár pillantások és bájos mosolyok egész özöne
                  szállt Buksy Gida felé, ki irulni-pirulni kezdett.</p>
               <p>- A biz’ isten, reám kacsingatnak - szólt egészen megzavarodva egyik jogász
                  unokaöcscséhez.</p>
               <p>No ezt sem hitte volna soha. Hát még azt, hogy holnap egy csomó szerelmes levelet
                  kap gyöngéd kezektől? Érzékeny szivek nyilatkozatát, melyek a dusgazdag
                  földesurért dobognak. Hja, kérem, a szerelem nem törődik a külsővel, hogy
                  szürke-e, elhizott-e valaki, hanem csak a belsőt nézi, a mi a zsebben van.</p>
               <p>Eleinte a mindenfelől reá irányuló pillantások közt lesüti szemeit Buksy Gida ur;
                  hanem aztán bátrabb lesz s körüljártatja tekintetét a páholyokon.</p>
               <p>Nini, az ott Tihanyi Dezső két másik fiatal gavallérral. Most jöhettek nem rég,
                  mert az előbb még nem látta Gida ur.</p>
               <p>- Szervusz, Dezső, - integet feléje.</p>
               <p>De az nem veszi észre. Hogy is venné észre, mikor két olyan előkelő gavallér
                  társaságában van, mint a hires Pelikán Tibor és Hársfalvy Iván gróf?</p>
               <p>De Buksy Gida ur egészen más okot gondol:</p>
               <p>- Restelli előttem, hogy itt találom ilyenkor, mikor tegnapelőtt halt meg
                  feleségének a nagy­nénje. Hát biz az nem is illik. Ha már a temetésre nem ment el,
                  mulatságba még sem kellene járni.</p>
               <p>Persze hogy nem kellett volna, ha Pelikán Tibor nem hítta volna. De ma egy kedves
                  kis chansonette énekesnő lép föl először, a kit Pelikán Tibor magas pártfogása alá
                  vett. Kedves kis filigrán jószág, valóságos baba, olyan iczi-piczi kezecskékkel,
                  lábacskákkal.</p>
               <p>- Kurta szoknyában fog fellépni, olyan lesz, mint valami kis iskolás leányka -
                  magyarázta Pelikán Tibor. - Azt tanácsoltam neki, hogy könyvestáskát akaszszon a
                  nyakába.</p>
               <p>Az eszme tetszett Tihanyi Dezsőnek. Kurta szoknyában, könyves táskával, az érdekes
                  lesz.</p>
               <p>- Franczia chansonetteket fog énekelni, - folytatta Pelikán Tibor. - Hangja nincs,
                  de minden moz­dulata olyan sikkes, olyan... nem tudom, hogy mondjam... nagyszerü!
                  Most jött Párisból, a hol egy kis kéjkiránduláson volt, mert nem franczia, ide
                  való, a Terézvárosba, a szülei most is élnek. Afféle erényes polgár-család. Na,
                  képzelem, milyen örömük telik benne.</p>
               <p>A másik két gavallér nevet rajta. Szeretnék látni itt a papát, meg a mamát.</p>
               <p>- Magam is szeretném, - viszonzá Pelikán Tibor. - De úgy kell a zsugori pohos
                  bugrisoknak. Gazdagok, még sem akartak semmit adni a leányuknak, hanem
                  erőnek-erejével azt akarták, menjen vissza a férjéhez, a kitől megszökött. Most
                  aztán nagy a rémület az egész családban. Három nap óta szaladoznak a rokonok a
                  főkapitány nyakára, hogy tiltsa el a föllépést. No csak az kellene még. Micsoda
                  jogon merészlik akadályozni a kicsikét művészi pályáján? Meg­mondtam a
                  főkapitánynak. Csak arra kért, hogy a kicsike ne lépjen föl a saját neve alatt.
                  Van is eszében? Ki az ördögnek kellene olyan toprongyos burger név? Blanche Angot
                  lesz a neve a szinpadon. Én kereszteltem igy. Tetszik?</p>
               <p>Mind a két gavallérnak tetszik. Blanche Angot nagyon szép név.</p>
               <p>- Bemutathatnál minket neki - szól Tihanyi Dezső, a ki ma szokatlan jó kedvében
                  van, mert a Petheő Lászlóné-féle örökség épen jókor jött.</p>
               <p>Már nagyon a végét járta a derék gavallér. Csunyául ellene fordult a szerencse a
                  kártyában is, a börzén is. Talán ki sem tudta volna már fizetni a
                  differencziákat.</p>
               <p>A renoméja is nagyon alászállt az előkelő világban. Észrevehette a kaszinóban,
                  hogy kerülik. Ez a fiatal Hársfalvy Iván gróf, a ki ma együtt mulat vele, néhány
                  nap előtt nem akart vele végig­menni az utczán s az alatt az ürügy alatt, hogy
                  sürgős dolga van, bérkocsiba ült és tovább sietett.</p>
               <p>Lépten-nyomon érezhette, hogy sülyed. Nagy szorultságában váltók aláirására
                  kellett kérni néhány gavallér barátját. Egy része megtagadta, a másik rész savanyu
                  arczczal megtette ugyan, de azóta nagyon kezdtek visszahuzódni tőle.</p>
               <p>Füle hallatára történt, jól hallotta, hogy a másik szobában egy idősb koru mágnás
                  kérdezte a másiktól:</p>
               <p>- Miféle ember az a Tihanyi Dezső? Olyan gyanus exisztencziának látszik.</p>
               <p>Mire a másik mágnás csak kicsinylő vállvonitással felelt.</p>
               <p>S Tihanyi Dezső nem mert elégtételt kérni tőlük, hanem úgy tett, mintha semmit sem
                  hallott volna s magába fojtotta a haragot, mely büszke szivét mardosta.</p>
               <p>Az örökség igazán jókor jön. Ma már érezhette hatását. Az ilyen dolognak hire fut
                  azonnal, főkép ha az ember maga igyekszik terjeszteni. A számok aztán gyorsan
                  nőnek, mert a szá­moknak az a természetök, mihelyt egyszer emberi ajkakra kerültek
                  s este a kaszinóban már háromszázezer forintos örökségről beszéltek, a jövő héten
                  pedig föl fog szaporodni ötszáz­ezerre.</p>
               <p>Még Pelikán Tibor is, a ki nagy emberismerő, úgy vélekedik, hogy nagyon szép
                  örökség lehet, mert Tihanyi Dezső, a ki rendesen oly komor, most mintha ki volna
                  cserélve, dudolva megy le a lépcsőn s ismeretséget keres a szinfalak közt, a hol
                  eddig soha sem látták.</p>
               <p>Blanche kisasszony öltözködik s az uraknak egy kissé várni kell. Azalatt Pelikán
                  Tibor, a ki mindenkivel ismerős a művészvilágban, bemutatja Tihanyi Dezső barátját
                  egy pár csinos kis művésznőnek, a kik nem énekelnek ugyan, tánczolni sem
                  tánczolnak, hanem az élő képekben mint antik görög szobrok nagy hatással
                  szerepelnek.</p>
               <p>- És szivesen segítnek neked az örökségen tuladni - jegyzi meg Pelikán Tibor.</p>
               <p>A mire négy gyöngéd kacsó fogja be egyszerre a rágalmazó gavallér száját.</p>
               <p>Eközben Blanche kisasszony annyira mennyire felöltözött s kegyeskedett szine elé
                  bocsátani az urakat.</p>
               <p>Pelikán Tibor bemutatta két barátját. De egyszerre csak hangos kaczagás tört ki a
                  Blanche kisasszony ajkain s Tihanyi Dezső is elneveti magát:</p>
               <p>- Hát maga az?</p>
               <p>- Persze, hogy én vagyok, látja - kaczag a művésznő.</p>
               <p>S kisleányos kurta szoknyájában körül perdül Tihanyi Dezső előtt:</p>
               <p>- Látja, hogy megfiatalodtam? De maga ugyan nem fiatalodik. Milyen ránczos lett a
                  homloka s itt a halántékán már ősz hajszálak is látszanak. No magának sem valami
                  nagyon ütött be a házasság.</p>
               <p>- Hátha én is kirándulást tennék Velenczébe, Párisba? - veti oda Tihanyi
                  Dezső.</p>
               <p>- Velem ugyan nem - rázza fejét Blanche, a kit azelőtt Dankó Árpádnénak hittak. -
                  Megelégel­tem magukat ugaros-karádiakat valamennyiöket.</p>
               <p>- A képviselőnket is beleértve? - kérdezte Tihanyi fanyar mosolylyal.</p>
               <p>- Azt még leginkább. Megszökött tőlem a gyáva. Attól félt, hogy majd egyszer
                  sarokba szorítom s feleségül kell vennie, a mit, isten bizony, meg is tettem
                  volna. De látja, nincs sze­ren­csém, azért adtam magamat a művészetre.</p>
               <p>- Gratulálok. Ennyi tehetséggel biztos a fényes siker.</p>
               <p>A kis patikáriusné összehuzta szemöldökeit:</p>
               <p>- Ne gratuláljon előre. Nagyon félek. Papa és mama ki akarnak fütyültetni, hogy
                  elvegyék a kedvemet a művészettől.</p>
               <p>Most bele szólt Pelikán Tibor is, a nagylelkü pártfogó.</p>
               <p>- Ne féljen, aranyos. Elhelyeztem az embereimet mindenfelé. Olyan tapsolást fognak
                  végbe­vinni, hogy csak úgy rengenek bele a falak.</p>
               <p>A művésznő félig megnyugtatva szólt:</p>
               <p>- Jó, jó. De már most menjenek a helyökre. Mindjárt rám következik a sor.</p>
               <p>A három gavallér visszament a páholyba s pár percz mulva csakugyan kilépett a
                  szinpadra a kis leány könyves táskájával, kurta ruhácskájával.</p>
               <p>Alig lépett ki, a három gavallér egyszerre elkezdett tapsolni s arra a helyiség
                  minden részéből hatalmas tenyerek összecsapkodása felelt visszhang gyanánt s
                  teljesen elnémította az egy-két helyütt fölhangzó pisszegést. Az ellenség
                  tájékozatlan volt, a Pelikán Tibor tapsonczai pedig jól szervezve, kitünő
                  összhangban működtek.</p>
               <p>Blanche kisasszony kecsesen meghajtotta magát s elkezdett énekelni, gyönge, hamis
                  hangon, de kitünő temperamentummal, a hogy művész nyelven mondani szokták, oly
                  élénk gesztiku­láczióval, hogy a műértő gavalléroknak a páholyokban gyönyörűség
                  volt nézni.</p>
               <p>Mindenfelé mozgás, suttogás támadt a közönség sorai közt. Egyes hangok a Tihanyi
                  Dezsőék páholyának közelében is hallatszottak, meg lehetett érteni:</p>
               <p>- Szégyen! Gyalázat!</p>
               <p>Pelikán Tibor büszkén tekintett végig a zugolódó polgárnépségen s csak a couplet
                  végét várta, hogy jelt adjon az övéinek, törjön ki ujra a tapsvihar.</p>
               <p>- Ejnye - szólalt meg most Buksy Gida, nagyot bámulva - isten engem, ez a franczia
                  kis lyány a mi patikusnénk.</p>
               <p>A jogász fiuk is reá ismertek.</p>
               <p>- Az bizony. Tapsoljunk neki.</p>
               <p>- Abba hagyjátok, veszett adta kölykei! - támadt rájok Buksy Gida ur. - Csak nem
                  fogjuk még dicsőitni ezt a semmirevaló asszonyt, a ki ott hagyta a derék,
                  becsületes urát?</p>
               <p>Az egész Ugaros-Karád becsülete forgott szóban s azt nem engedheti Buksy Gida.</p>
               <p>Ekkor egyszerre pisszegés hangzott a terem különböző oldalairól. Előbb gyöngébben,
                  mint­egy próbálkozva, aztán erősebben, úgy, hogy egészen elfojtotta a Blanche
                  kisasszony énekét.</p>
               <p>Pelikán Tibor és két barátja ellenben fölállt a páholyban s úgy tapsolt tüntetően.
                  Mire zajos tap­solás támadt. De a pisszegést, melybe most már éles füttyök is
                  vegyültek, nem birta elfoj­tani.</p>
               <p>Buksy Gida is a pisszegők közé állt s arra az egész gárdája, a Buksy, Tihanyi,
                  Kókay-had, a számtisztek és jogász-gyerekek rettenetes pisszegést és fütyölést
                  visznek végbe. A jogász fiuknak úgyis mindegy, akár tapsolnak, akár fütyülnek,
                  csak heccz legyen; Pali, Kari, Józsi pedig a Gida bácsi kedvéért meg egy jó
                  vacsoráért kifütyülnék magát Pattit is.</p>
               <p>A Buksyék példája buzdítólag hatott. A terézvárosi polgárság vérszemet kap s
                  szembe száll a nemzeti kaszinó fiatal és öreg gavallérjaival. A demokráczia
                  legyüri az arisztokrácziát. A fülsiketítő zajban a pisszegők és fütyülök elnyomják
                  a tapsolókat.</p>
               <p>Blanche kisasszony a kurta szoknyácskában s a könyvestáskával kétségbeesetten áll
                  ott a szinpadon s szája görbülése mutatja, hogy mindjárt elpityeredik. Hogy énekét
                  tovább folytat­hassa, arról szó sem lehet.</p>
               <p>Segítséget keresve fordítja szemeit pártfogóinak páholyára. Azok el is követnek
                  mindent, a mi emberileg kitelik tőlük, de hiába. Ezzel a tomboló sokasággal nem
                  birják ki a versenyt. Hiveik lankadnak, a taps fogy.</p>
               <p>Bármerre tekint, mindenünnen ellenséges pisszegés riasztja vissza. Látja a
                  vetélytársnők gúnyos mosolyát. Az igazgató kezeit tördeli s boszus pillantásokat
                  vet reá a szinfalak közül. És végül megpillantja a nagy közönség közt a Buksy Gida
                  kövér, piros arczát, a ki úgy látszik, mintha vezére volna ennek az egész
                  tüntetésnek. Tehát Ugaros-Karád? Még itt is üldözi Ugaros-Karád? Jaj, ha most
                  tigris lehetne és darabokra téphetné őket!</p>
               <p>De hiába akarna tigris lenni, ez a metamorfózis nem megy oly könnyen és mérgében
                  nem tehet egyebet, csak sir s szégyenkezve elkotródik a szinpadról.</p>
               <p>Már akkor lent várta a három gavallér. Vigasztalni próbálják. Pelikán Tibor
                  megigéri, hogy holnap olyan tapsoncz hadat hoz ide, hogy kiszoritják az egész
                  Terézvárost s mukkanni sem mer senki.</p>
               <p>De a menyecske dühös és nem ad semmit a Pelikán Tibor igéreteire.</p>
               <p>- Ma is azt mondta, aztán ihol ni. Hagyjanak nekem békét.</p>
               <p>- De édesem - iparkodik kiengesztelni Pelikán Tibor.</p>
               <p>- Nem vagyok a maga édese, - felelt az ingerülten.</p>
               <p>S földhöz vágja a könyves táskát, rátapos a virágokra, melyekkel a hires gavallér
                  kedveske­dett.</p>
               <p>- Haza megyek a mamához meg a papához! - kiáltja pityeregve.</p>
               <p> </p>
            </div>
            <div type="chapter">
               <head>
                  VI. Elemér fölkeresi Tihanyi Dezsőt.
               </head>
               <p>Mikor ama zajos orfeumi este után, melyet még egy kis kártyázás követett a
                  kaszinóban, ugy két óra tájban hazatért Tihanyi Dezső, egy névjegyet adott át
                  inasa azzal a megjegyzéssel, hogy ez az ur már kétszer járt itt az este s holnap
                  reggel ujra eljön, mert okvetlen beszélnie kell a nagyságos urral.</p>
               <p>Tihanyi Dezső rátekint a névjegyre: Kókay Elemér. S abban a pillanatban hideg
                  borzongás futott át a hátán, mintha a halál ujjának fagyos érintését érezné. Amugy
                  is sápadt arcza még sápadtabbá vált s lábai tántorogtak.</p>
               <p>Egy gondolat villant át agyán s elsötétült minden egyéb ott, csak ez az egy maradt
                  meg: most már mindennek vége!</p>
               <p>De a szolga előtt igyekezett nyugalmat szinlelni s iparkodott hangját
                  megerősíteni, hogy ne remegjen az.</p>
               <p>- Ha reggel korán találna jönni az az ur, költs föl, hogy beszélhessek vele.</p>
               <p>Mikor azonban hálószobájában egyedül maradt, a végső elcsüggedés és kétségbeesés
                  gondo­lata ujra visszatért. Mindennek vége!</p>
               <p>És most, mikor sorsa jobbra fordult volna, mikor egy nagy örökség előtt áll s a
                  szerencse bolond isten-asszonya, a mint az ennek a szeszélyes istennőnek szokása,
                  nyájas arczát fordítja feléje minden dolgában. Másfélezer forintot nyert a kártyán
                  egy óra alatt; Csomortányi Dénes pedig arról értesítette, hogy egy képviselői hely
                  legközelebb megüresedik. Biztos kerület s támogatni fogják.</p>
               <p>És most kellett beütni a villámcsapásnak? Most kell elbuknia gyalázatosan,
                  nyomorultul?</p>
               <p>Megfordul elméjében az a gondolat is, hogy talán a reggelt sem várja be. Minek
                  várná be? Jobb mennél előbb menekülni. Ha Elemér eljön, már csak hült testét fogja
                  itt találni, átlőtt koponyával.</p>
               <p>Előkeresi revolverét s megnézegeti. Benne van mind a hat töltés.</p>
               <p>Leteszi maga elé az éjjeli szekrényre s félig levetkőzve föl és alá járkál a
                  szobában, szemeit folyvást a revolverre szögezve. Csak föl kell venni, csak
                  megnyomni a ravaszt s egy golyó egyszerre véget vet minden kinlódásnak. Hiszen más
                  vége úgy sem lehet.</p>
               <p>Néha-néha megáll a revolver előtt. Hát miért nem nyul hozzá? Miért haboz mégis?
                  Hiszen készen lehetett rá. Minden pillanatban bekövetkezhetett ez az eset. Két év
                  óta hordja zsebében a töltött revolvert; utczán, társaságban, mindig készen arra,
                  hogy egyszer homlokára nyomja.</p>
               <p>Oly nyomorult volt ez az élet, hogy igazán nem volt érdemes idáig sem hurczolni.
                  Mi hasznát vette ennek a gazdag házasságnak? Csak oly zaklatottság közt folyt az
                  élete, mint azelőtt. Szenzálokkal, uzsorásokkal alkudozni szüntelen, váltókat
                  irni, giránsokat keresni, kunyorálni, szégyenkezni, komiszkodni és végül
                  belekeveredni abba az örvénybe, a hol minden elvész, becsülete, élete.</p>
               <p>Ez az a boldogság, a mit teremtett magának, a miért úgy esengett, a mi után éveken
                  át oly lélekszakadva futott. Hitvány, gyötrelmes élet tele hazugsággal,
                  becstelenséggel.</p>
               <p>A vége teljesen illik a kezdetéhez. Választhat a börtön vagy a halál közt.</p>
               <p>Sokáig járt föl és alá lázas, vad felindulásában, csak egy szót ismételve
                  szüntelen:</p>
               <p>- Vége, vége!</p>
               <p>Aztán leroskadt egy székre, lihegve, fáradtan, mintha mértföldeket járt volna.
                  Olyan zsibbadt lett egész teste, olyan fásult lelke.</p>
               <p>Végre a reménynek egy sugára világított át a sötétségen. Hátha hiába való ez az
                  egész ijedség? Hátha Elemér nem azért jött, a miért ő úgy remeg? Ki tudja, milyen
                  ártatlan szándék hozta ide? Bizonyára nem jöhetett ellenséges indulattal, mert
                  akkor nem kereste volna föl őt kétszer is.</p>
               <p>Nem, nem, ez oktalan remegés, nincs semmi oka kétségbeesni. Elemér nem tudhat
                  semmit. Honnan tudhatná? Háj Fülöpnek van esze, hogy nem szól. Főkép most, mikor
                  tudja, hogy Tihanyi Dezsőék dus örökséghez jutnak.</p>
               <p>Lassanként lecsillapul a Tihanyi Dezső lázas izgatottsága, legalább
                  annyira-mennyire. Le­fekszik. Aludni próbál. De hiába, nem jön álom szemeire.
                  Szörnyű aggodalma meg-megujul s az éji sötétség még ijesztőbb rémképeket hoz
                  szemei elé. Veríték gyöngyözik homlokán, egész teste tüzes, mint a lázbetegé s így
                  vergődik egész reggelig.</p>
               <p>Szokása ellenére korán fölkel és várja Elemért. Igyekszik nyugalmat erőszakolni
                  magára, de kezei reszketnek s minden idege lázasan kifeszül. A revolvert zsebébe
                  teszi, kéznél legyen.</p>
               <p>Inasa belép s jelenti, hogy a tegnapi ur itt van.</p>
               <p>- Ereszd be - szól Tihanyi Dezső.</p>
               <p>De nem megy elejébe. Lábai mintha a földhöz ragadtak volna, mozdulatlan áll a
                  szoba köze­pén, sápadtan, némán.</p>
               <p>Elemér belépett. Az ő arcza is sápadt volt, nagyon sápadt; nyaka selyem kendővel
                  körül­teker­getve, mert sebe nem hegedt be még akkor sem teljesen. De mindjárt
                  látszott az első pillanat­ban, hogy ellenséges szándék nem vezeti. Kezét nyujtva
                  közeledett Tihanyi Dezső felé.</p>
               <p>Dezső föllélegzett s ideges mozdulattal, csaknem görcsösen szoritotta meg a feléje
                  nyujtott baráti kezet.</p>
               <p>Néhány szót váltottak egészen közönyös tárgyakról. Dezső kérdezősködött az otthon
                  lévőkről; Elemér felelt pár szóval, aztán elhallgatott. Látszott, mily zavarban
                  van, hogyan kezdje, a mit mondani akar.</p>
               <p>Tihanyi Dezső is elhallgatott. Komor, fürkésző pillantással szögezte szemeit
                  Elemérre s a világban jártas férfi hideg nyugalmával várta, mit fog mondani.</p>
               <p>Elemér habozott, akadozott, barátságukra hivatkozott.</p>
               <p>- Tudod, hogy kész vagyok érted áldozatokra is.</p>
               <p>- Tudom - viszonzá Tihanyi azzal a nyugalommal, - mely imponálni akart.</p>
               <p>Elemér ujra elakadt.</p>
               <p>- Szeretném rendbe hozni a dolgaidat, ha bizol bennem - szólt némi szünet
                  mulva.</p>
               <p>Dezső nem vette le fürkésző szemeit barátjáról:</p>
               <p>- Beszélj világosabban, kérlek.</p>
               <p>Szomoru, komoly hangon felelt Elemér:</p>
               <p>- Azt hiszem, megértesz így is.</p>
               <p>- Jó, hát tegyük föl, hogy megértelek - viszonzá Dezső - de rendbe fogom hozni a
                  dolgaimat magam, bizd csak reám. Nem foglak megkárosítani. Köszönöm, hogy
                  eljöttél.</p>
               <p>Egy ideig ismét elhallgattak mind a ketten. Elemér szólalt meg előbb.</p>
               <p>- Lesz rá pénzed?</p>
               <p>- Tudod, hogy Petheőné meghalt. Olga örököl utána.</p>
               <p>- Petheőné végrendeletet csinált s mindenét a férjére hagyta.</p>
               <p>Mint a vadállat ordított föl Tihanyi Dezső:</p>
               <p>- Akkor elvesztem.</p>
               <p>Elemér barátjának vállára tette a kezét:</p>
               <p>- Én megmentelek.</p>
               <p>- Mi hasznod belőle? - kérdezte komoran Dezső. - Miért akarsz te megmenteni egy
                  embert, a ki visszaélt barátságoddal? Miért nem hagyod sorsára, hadd vesszen el?
                  Nem jobb az úgy neked?</p>
               <p>- Ne kérdezd, hogy miért; tedd azt, a mit mondok. Ird össze minden adósságodat.
                  Aztán adjatok nekem teljes fölhatalmazást, te és feleséged, hogy ügyeiteket
                  rendezzem s te meg­igéred, hogy ezentul józanul és takarékosan fogsz élni.</p>
               <p>Keserü kaczagással válaszolt Dezső:</p>
               <p>- Hát ér még valamit az én szavam?</p>
               <p>- Nekem igen, - viszonzá Elemér. - Hiszem, hogy te csak eltévedtél s nekem, a ki
                  rokonod és barátod vagyok, kötelességem visszavezetni téged a becsület utjára.</p>
               <p>Mélyen megindulva tekintett Tihanyi Dezső a gyámoltalan ideálistára, e lusta,
                  álmodozó emberre, kit annyiszor kigunyolt, annyiszor kizsákmányolt, s ki oly
                  magasan állt most fölötte, oly szilárdan és nyugodtan, hogy Dezső csaknem kezét
                  szerette volna megcsókolni.</p>
               <p>Valami nemesebb érzés lobbant föl a romlásnak indult ember szivében. Valami belső
                  szózat arra unszolta: ragadd meg a mentő kezet, fordulj vissza, még talán
                  megmenthetni valamit a vagyon romjaiból. Keze remegve nyult ki:</p>
               <p>- Hát mindazok után, a mik történtek, te még barátom maradhatsz?</p>
               <p>- Az vagyok, Dezső.</p>
               <p>- Mikor elraboltam tőled a leányt, a kit szerettél s a kit szeretsz még most is.
                  Ne tagadd, tudom, hogy szereted. És most kezedben tartod sorsomat. Nálad van a
                  nyolczezer forintos váltó Háj Fülöptől. Azért jöttél. Igaz?</p>
               <p>Elemér némán intett fejével, hogy igaz. Aztán kihuzta zsebéből a váltót s apró
                  darabokra tépte.</p>
               <p>- Nincs okod többé aggódni. Ez a váltó most már nem létezik.</p>
               <p>Mélyen lehajtott fejjel némán állt Dezső. A büszke gavallér a porig volt lealázva.
                  Csak hosszabb szünet után birt szóhoz jutni:</p>
               <p>- Ha így ismertelek volna, Elemér, sok dolog máskép történt volna. De már azon
                  változtatni nem lehet. Irasd meg valami ügyvéddel azt a fölhatalmazást és jőjj el
                  hozzám ma este. Vagy fölkereslek lakásodon. Melyik fogadóba szálltál?</p>
               <p>Elemér megnevezte a fogadót.</p>
               <p>- Jó, hát este hétkor - szólt Dezső.</p>
               <p>Elemér kezet nyujtott s Dezső hosszasan tartotta kezébe szorítva barátja kezét.
                  Valamit akart mondani; de aztán még sem szólt, csak erősen megszorította az Elemér
                  kezét.</p>
               <p>Ismeretlen ellágyulás vett rajta erőt s Elemér távozása után csüggedten
                  ereszkedett le egy székre.</p>
               <p>Ugy érezte, hogy ez az utolsó kézszorítás volt köztük. Elemér elfelejtheti, a mi
                  történt, ő soha el nem felejtheti. Soha többé szeme közé nem tudna nézni ennek a
                  nagylelkü embernek, ő, a hitvány váltóhamisító. Nem, ők többé nem
                  találkozhatnak.</p>
               <p>Ujra visszatértek agyába a sötét öngyilkos gondolatok. Nincs menekülés, nincs
                  semerre. A hamis váltót széttépte Elemér; de ez nem az egyetlen. Még van egész
                  csomó a felesége nevére. Bevallja hát Olga előtt is gyalázatát.</p>
               <p>Ha egy kis szerencséje lett volna a börzén, mindezt elintézhette volna. Most, hogy
                  elestek az örökségtől, Háj Fülöp nem fog tovább várni s ha egyszer megindul a
                  lavina, az mindegyre nő legördültében, mig csak őt el nem temeti.</p>
               <p>Ha ezzel a szégyennel, mely most már kitárva áll Elemér előtt és nemsokára Olga
                  előtt is, ha ezzel tovább birna is élni, mily nyomorult élet lehetne az?
                  Szegényül, elaljasodva, kinosan tengődve. Annál jobb a halál.</p>
               <p>Mi maradna még föl a vagyonnak romjaiból? Próbálja magában összeszámitni
                  adósságainak halmazát. Hiába, nincs menekülés. Minden eluszik, minden az utolsó
                  talpalatnyi földig. Talán még elég sem lesz.</p>
               <p>Abba hagyja a számítást. Fölösleges. Ezt az életet eljátszotta. És mily hitvány
                  módon játszotta el? Mit akar még? Olga utálattal fog elfordulni tőle, ismerősei
                  megvetik, talán a hamis váltóknak hire is fog futni. A börtönt már elkerüli, de a
                  szégyent hogy kerüli el?</p>
               <p>Ki akar szökni külföldre, mint a közönséges tolvajok és sikkasztó pénztárnokok?
                  Egy pillanatig föltámad az élet ösztöne a kétségbeesett emberben. Hátha elválnék a
                  feleségétől, hogy Elemér nőül vehesse? Tizezer forint, huszezer forint, nem volna
                  drága a szerelmes ember­nek. Abból meg lehetne élni egy darabig, azalatt a
                  szerencse megfordulhatna.</p>
               <p>De kiveti fejéből ez aljas gondolatot. Nem, nem akar több alávalóságot. Elég, a
                  mibe idáig keveredett.</p>
               <p>Keze a revolvert tapogatja zsebében. Nincs más menekvés, csak az az egy. Az a
                  golyó min­dent elintéz. Olgát is fölszabadítja, ujra férjhez mehet, boldog
                  lehet.</p>
               <p>Igen, igen, ha maradt még egy szikrányi becsület benne, ezt az eszközt kell
                  választania, úgy érzi Tihanyi Dezső. Mintegy kiengesztelés lesz ez mindazért, a
                  mit elkövetett. S valami nemes gondolat is vegyül a zord elhatározásba: Olgát
                  megszabadítja vele.</p>
               <p>Perczről-perczre jobban megérlelődik benne az elhatározás és mennél inkább
                  megerősödik, annál inkább érzi, hogy tisztul lelke a sok salaktól, mely reá
                  tapadt.</p>
               <p>Leül és levelet akar irni Olgának. El akar bucsuzni tőle. De nem tudja, mit irjon.
                  Tiz levélbe is bele kezd, mind összetépi.</p>
               <p>Nem talál szavakat. Minden, a mit leir, úgy tünik föl előtte, mint megannyi
                  utálatos kép­mutatás. Érzi, hogy nem kapcsolja őt e nőhöz semmi, csak a pénz.
                  Hajdan talán egyébért is szerette, de az az érzés rég elpárolgott. Mit irjon neki?
                  Minek irjon?</p>
               <p>De van még egy gondolat, a mi lelkét nyomja. Van valami, a mit el kell végeznie ez
                  életben, mielőtt itt hagyja. Egy leányt kell még egyszer látnia, kinek képe egy
                  idő óta oly gyakran merül föl lelkében.</p>
               <p>Tudja, hogy Csaby Elekék ide költöztek a fővárosba. Tudja lakásukat, de eddig
                  sohasem merte őket fölkeresni. Most még egyszer vágyik látni Margitot, még egyszer
                  beszélni vele, bocsánatát kérni, midőn oda megy, ahonnan nincs visszatérés.</p>
               <p>Déltájban kiment hazulról. Nem ült kocsiba, mint máskor szokott, gyalog ment át a
                  láncz­hidon Budára, a hol Csabyék laktak, valami távol eső utczácskában, hol olcsó
                  lakásokat kaphatnak szegény kis hivatalnokok.</p>
               <p>Olyan időt választott, a mikor Elek még a hivatalban van s nem találkozhatnak; de
                  elkészült arra is, hogy ha találkozik vele. Az idő megenyhitette a bősz ember
                  haragját. Talán ha ma találkoznak, nem fognak már mint ellenségek szembeállni. De
                  ha az idő nem engesztelte ki Csaby Elek elkeseredett szivét, ám törjön ki haragja,
                  Tihanyi Dezső ma már mindent elvisel.</p>
               <p>Belépett a kis, alacsony házba. A gyors járástól, az izgatottságtól és a hidegtől
                  sápadt arcza egészen kipirult s szive minden blazirtsága mellett is erősen
                  dobogott. A régi Tihanyi Dezső állt a leány előtt, a mint a szegényes lakás
                  küszöbén átlépett, a régi délczeg, büszke Tihanyi Dezső. De Csaby Margit nem a
                  régi viruló szép leány volt, hanem egy meggörnyedt, beteges, sápadt alak, a kiről
                  egészen eltünt a régi szépség nyoma.</p>
               <p>- Megváltoztam, úgy-e? - szólt a leány, a mint látta, hogy Tihanyi Dezső
                  megdöbbenve megáll a küszöbön.</p>
               <p>Dezső nem felelt. Szótlan, komoran, földre sütött szemekkel állt ott egy
                  pillanatig.</p>
               <p>A leány minden harag nélkül nyujtotta feléje kezét:</p>
               <p>- Én mindig vártam, hogy egyszer el fog jönni, Dezső. Apa nincs itthon, csak egy
                  óra mulva jön haza a hivatalból. De megvárja, úgy-e?</p>
               <p>- Nem, Margit, nem várhatom meg - szólt Dezső - én jobban szeretem, hogy egyedül
                  találom.</p>
               <p>- No egyedül épen nem - mosolygott Margit s az a mosoly kissé földerítette
                  halvány, beteges arczát.</p>
               <p>A két kis leányra mutatott, a kik ott bábuztak a sarokban s az idegen urtól úgy
                  megijedtek, hogy mukkanni sem mertek szegénykék.</p>
               <p>- Ezek nem emlékeznek magára - mentegette Margit - nagyon kicsikék voltak, midőn
                  Ugaros-Karádról eljöttünk. Ilonka megnőtt, de nem mutathatom be, mert ép most ment
                  el az iskolába. A fiuk is.</p>
               <p>A két kis leány a Margit hivó szavára még mindig félénken ugyan és tartózkodva, de
                  közelebb jött s odasimultak Margithoz, mintha az édes anyjok volna.</p>
               <p>- Látja, milyen jó, hogy ha egy nagy leány van otthon, a ki már nem kell senkinek,
                  - szólt mosolyogva Margit.</p>
               <p>De Tihanyi Dezsőnek valami átnyilalt a fásult szivén. Eszébe jutott, mily gyönyörü
                  büszke leány volt ez még pár év előtt.</p>
               <p>- Apának is nagyon jó, hogy itt vagyok, - folytatta a leány. - Igazán nem tudom,
                  hogy mit csinálna nélkülem. Látja Dezső, egy kissé leszállt a sorsunk. Mikor
                  elmentünk Ugaros-Karádról, apa bérelni próbált nagyobb birtokot, de nem volt
                  szerencsénk, sokat vesztettünk. Most itt kapott apa egy kis hivatalt. De miért
                  panaszkodnánk? Megvan a mindennapi kenye­rünk és hány ember van, a kinek nincs meg
                  az! Látja, még fényüzést is folytatunk.</p>
               <p>S az ablakok közt álló virágcserepekre mutatott.</p>
               <p>A nyugodt hang jól esett Tihanyi Dezsőnek s lázas izgatottsága csillapult. Ugy
                  érezte, mintha valami tiszta, nemes levegő töltené be e kis lakást, s mintha az a
                  levegő behatolna az ő lelkébe is. A két kis leány, kik nénjökhöz simulva, ölébe
                  hajtották szőke fejeiket, a virágok az ablak­ban, a tiszta fehér függönyök, minden
                  mély benyomást tett e pillanatban Dezső lelkére s a vad keserüség, mely benne
                  kavargott, valami csöndes szomoruságnak engedett helyet.</p>
               <p>- Megbocsátott nekem, Margit? - kérdezte halkan.</p>
               <p>- Mit kellett volna megbocsátanom? - szólt Margit szeliden, csöndesen. - Hisz nem
                  vétett nekem soha, Dezső.</p>
               <p>Csak egy elfojtott sóhajból állt a Tihanyi Dezső felelete, aztán fölállt.</p>
               <p>- Már megy? - szólt Margit.</p>
               <p>- Mennem kell, - viszonzá Dezső. - Csak látni kivántam, Margit, mert nem
                  tudom...</p>
               <p>Nem merte kimondani, a mire gondolt s félbeszakította szavait.</p>
               <p>- Isten áldja meg, Margit.</p>
               <p>Hangja elfult. Lehajolt, hogy megcsókolja a leánynak a kezét, de az hirtelen
                  visszavonta.</p>
               <p>- Mit gondol? Csak nem fog nekem kezet csókolni?</p>
               <p>Nevetéssel palástolta a leány megzavarodását s kissé elpirult.</p>
               <p>- Csókolom Olgát. Mondja meg neki, hogy szeretném látni s hogy szivemből örülök
                  boldog­ságukon.</p>
               <p>Egy pillanatig azt hitte Dezső, hogy guny az, a mit mond. Az ő boldogságuk?
                  Gyönyörü boldogság! De Margit arcza oly őszinte volt, szemei oly tiszták és
                  jóakarók. Dezső még egyszer megszorította a leány kezét s a következő perczben már
                  kint járt az utczán, a hóban.</p>
               <p>Hideg, éles szél vágott arczába s szemei közé hordta a háztetőkről lefujt finom
                  apró havat. De alig érezte. Gondolatai másutt jártak, messze szülőföldjén. Mintha
                  zöld mezőket látott volna maga előtt elterülni a rideg házsorok helyén, mintha
                  ákáczvirágok illatát érezné a hideg téli szélben. Mintha látná, hogy kocsikáznak
                  ki az erdőre, a hol lombos tölgyfák alatt tánczolnak a gyepen s a madarak éneke
                  vegyül a falusi majális vidám zajába.</p>
               <p>S eszébe jut az az este, mikor Csaby Margittal oly sokáig tánczolt s mikor egyszer
                  az a gon­dolat villant át fején: ez a leány volna igazán neki való, ezt tudná
                  igazán szeretni, ezzel lenne igazán boldog.</p>
               <p>És a mint most eszébe jut, éles nyilalást érez szivében. Milyen őrült volt, hogy a
                  gazdagság után szaladozott! Ha ujra kezdhetné az életet? De mivel? Annak már
                  vége.</p>
               <p>És mégis valami mintha nógatná: hátha még lehet? Valami rongyos kis hivatal talán
                  neki is jutna. Mások is megélnek belőle; hátha ő is? Elválnék Olgától, elvenné ezt
                  a leányt, a ki már hozzá szokott a szegénységhez, élnének elfelejtve,
                  összehuzódva.</p>
               <p>De visszariad ettől a gondolattól s hideg borzongás fut át hátán. Hát aztán
                  boldogság volna ez? A napról-napra való nyomoruság egy beteges, megcsunyult nővel,
                  a ki iránt csak szánal­mat érez, aztán a multak mardosó emléke, mindaz, a mit soha
                  elfelejteni nem lehet.</p>
               <p>Egész testében fázik, be egészen szive közepéig. Olyan erőtlen és eltompult lett.
                  Bezzeg hajdan milyen hidegeket kiállt egész nap hóban, fagyban, vadászatokon.
                  Hátha még egyszer próbálná? Ha visszatérne Ugaros-Karádra?</p>
               <p>A régi dacz ujra emelkedik lelkében, de rögtön le is hanyatlik. Olyan életet
                  éljen, mint Aba Géza vagy Tinódy Zsiga? élősködjék a rokonok kegyelem-kenyerén?
                  Hisz Bokor Gyuri is elélősködik köztük, a ki bankócsinálásért volt bezárva, nem
                  rugják ki, nem taszítják ki. De Tihanyi Dezső nem élhet a mardosó szégyennel a
                  lelkében.</p>
               <p>Este hét órakor hiába várta őt Elemér. Nyolcz óra is elmult, Tihanyi Dezső még sem
                  jött. Kilencz órakor már nem győzte tovább várni Elemér, nyugtalan lett s
                  elindult, hogy fölkeresi Dezsőt otthon.</p>
               <p>A ház előtt nagy tolongás volt, alig tudott bejutni a kapun. A lépcsőn is
                  embereket látott, hogy jönnek-mennek. Az első emeleten egy rendőr
                  megállította:</p>
               <p>- Hová tetszik?</p>
               <p>- Tihanyi Dezső urhoz, - válaszolt Elemér.</p>
               <p>- Nem szabad, kérem, - tolta vissza a rendőr.</p>
               <p>- Miért? - csodálkozott Elemér.</p>
               <p>- Mert a kapitány ur nem engedi. De tessék egy kicsit várni, mindjárt kijönnek a
                  szobából az urak.</p>
               <p>- Elfogták Tihanyit? - kérdezte rémülten Elemér.</p>
               <p>- Agyonlőtte magát.</p>
               <p> </p>
            </div>
            <div type="chapter">
               <head>
                  VII. Hogyan végződött a Buksy Gida ur pénzügyi
                     müvelete.
               </head>
               <p>Az orfeumban aratott diadal után, melyet természetesen még nagy áldomásivás
                  követett, későn kelt föl Buksy Gida ur; de oly későn nem kelhetett, hogy egy pár
                  jogász-fiu a familiából, a kiknek tudvalevőleg semmi dolguk, ne várt volna rá a
                  »Pannonia« kávéházában. Ott aztán megállapíttatott a mai napi mulatságok
                  sorrendje.</p>
               <p>- Még is csak nagyszerü vig élet ez a budapesti - gondolta magában elégedetten a
                  derék uri ember.</p>
               <p>S nagyon óhajtotta, hogy bárcsak minél hosszabb idő kellene annak a pénzügyi
                  műveletnek lebonyolitásához, mely őt ide vezette.</p>
               <p>No, ha csak ez kellett neki, hát ebben az óhajtásában minden kitelhető módon
                  segítségére jöttek a szenzálok. Ötödik nap is csak ott állott a dolog, a hol első
                  nap állt, egy lépést sem haladott tovább, csak a személyek változtak, a kikkel
                  Buksy Gida urnak tárgyalni kellett.</p>
               <p>A legelső, a ki nála megjelent s a ki majd egy óra hosszáig értekezett vele,
                  miután figyel­mesen megtekintette a telekkönyvi kivonatot, a becslési ivet és
                  egyéb okiratokat, tudtára adta Buksy Gida urnak, hogy minden rendben van s délután
                  majd elhozza egyik barátját, a ki az üzletet megköti. A mi a saját fáradozását
                  illeti ez ügyben, annak a dijazását egészen a nagy­ságos ur belátására bizza.</p>
               <p>Buksy Gida ur sokáig habozott, vajjon mennyit adjon ennek az embernek? Tiz
                  forintot? Huszat? Huszonötöt? De oly elegáns öltözetü ur volt, olyan nagy arany
                  lánczot hordott, ujjai tele voltak gyémántos gyürükkel, hogy Buksy Gida ur csak
                  pironkodva mert neki a markába nyomni harmincz forintot, azon aggódva, vajjon nem
                  fogja-e keveselni ez az elegáns ur?</p>
               <p>De bár nagyon fitymáló arczczal dugta zsebre a három darab tizforintosat, a
                  gavallér szenzál egy szóval sem követelt többet s délután elhozta magával a
                  barátját, ki majd az üzletet meg­csinálja. Ez is gyémánt-gyürüs, aranylánczos
                  gavallér volt s teljes bizalmat költhetett a felek­ben, mert saját fogatán
                  jött.</p>
               <p>Egy kis bökkenő volt azonban a dologban. Ez az ur sem volt még az igazi, hanem
                  ennek a barátja az, a kit majd holnap hoz magával, természetesen előbb megkapván a
                  saját fáradozá­sának a diját.</p>
               <p>De ez már nem elégedett meg harmincz forinttal, mert olyan nagy üzlettől, a milyet
                  ő szerez a nagyságos urnak, méltányosabb dijazást vár. S tekintve, hogy neki
                  fogatot is kell tartania, nem is mondható soknak az a száz forint, a mit Buksy
                  Gida ur szorongva kiszurt. Mert sehogysem tudott megbarátkozni ezzel a budapesti
                  szokással, otthon Ugaros-Karádon, ha két forintot adott a sárgafogu Izsáknak, hát
                  még kezet is csókolt érte.</p>
               <p>No de a 4 és ¾ %-os pénzből telik, abból költhet az ember uriasan. Költ is. Ha így
                  halad, a nyolczszáz forintnak nagyon hamar vége lesz.</p>
               <p>Ez azonban ne ejtsen senkit aggódásba, mert a pénz el nem vesz, hanem a gavallér
                  szenzálok kezéből csakhamar tovább vándorol vendéglősök, kávésok, virágkereskedők,
                  divatárusnők és ékszerészek s még sok egyéb üzletág képviselőinek kezeibe, hol a
                  gavallér szenzálok költe­keznek és bevásárolnak maguk és hölgyeik számára.</p>
               <p>Igy gyarapodik a főváros abból, mit a vidék ide hoz. Mert azt a nevezetes
                  hirdetést a 4¾ perczentes pénzről nemcsak Ugaros-Karádon olvasták, hanem az ország
                  minden részében s nincs olyan bolond hirdetés a világon, a mivel lépre ne lehetne
                  csalni egy pár hiszékeny embert. Hát még ha ilyen olcsó pénzt kinálnak az
                  embernek?</p>
               <p>S ugyanakkor, midőn Buksy Gida ur Budapestre érkezett, megérkeztek oda más
                  födbirto­ko­sok is, az ország különböző részeiből s az ügynök urak egész nap
                  lótnak-futnak s kocsikáznak számozatlan fiákereiken, hogy a közszükségletnek
                  képesek legyenek megfelelni, a Pannoniá­ból a Hungáriába, a Hungáriából a Nemzeti
                  Szállodába és így tovább, mert mindenütt vannak földbirtokosok, kik telekkönyvi
                  kivonatokkal, becslő-ivekkel s több vagy kevesebb százas­bankóval följöttek, hogy
                  valamennyien részesüljenek a 4 és ¾ %-os kölcsön jótékonyságában.</p>
               <p>Az ügynökök alig győzik a sok látogatást. Mindenütt bemutatják barátaikat, ezek
                  megint az ő barátjaikat s mindenütt felszedik a honoráriumot, a mi természetesen a
                  kötendő ügylet minő­sé­géhez s a jámbor vidéki uraság hiszékenységének mértékéhez
                  képest, különböző. Végre azonban több rendbeli dijak kifizetése után, az ügynök
                  jóbarátjának a barátja elhozza az igazit, a ki majd valami külföldi bankkal létre
                  fogja hozni az üzletet.</p>
               <p>- De mennyi időbe kerül az? - kérdezi Buksy Gida ur, a kinek már nagyon megapadt a
                  tárczája.</p>
               <p>Biztosítást nyer, hogy nagyon rövid idő alatt kész az üzlet s megkapja a pénzt,
                  bizonyos előlegek azonban szükségesek, a miket Buksy Gida ur természetesen
                  kifizet. Aztán aláiratnak vele mindenféle irományokat, melyeket csak félig-meddig
                  ért, de melyekre restelli bevallani, hogy nem érti.</p>
               <p>De mindegy, 4 és ¾ százalékos kölcsönért sok mindenfélét alá lehet irni, azt is,
                  hogy az ügynök ur a kölcsön kieszközléséért öt százalékot kap.</p>
               <p>Másnap korán reggel bekopogtat aztán egy nemkevésbbé elegáns és gyémántos
                  gyürükkel ellátott uri ember, a ki arról értesült, hogy a nagyságos urnak pénz
                  kellene. Ő tudna 4 és ¼ perczentes pénzt ajánlani. A 4 és ¼ perczentben már benne
                  van a törlesztés is.</p>
               <p>- Ejnye miért nem jött előbb? - kiáltott föl Buksy Gida ur.</p>
               <p>A szenzál megmagyarázta Buksy Gida urnak, hogy még most sem késő. Ne hagyja a
                  nagy­sá­gos ur, hogy kifoszszák. Gondolja meg jól. Az a fél perczent harmincz év
                  alatt, ha a kamatok kamatját is hozzávesszük, óriási összegre nő.</p>
               <p>S czeruzával a kezében egy darab papiroson kiszámítja azt a rengeteg veszteséget,
                  melyet harmincz év alatt szenvedne Buksy Gida ur, ha négy és háromnegyed
                  perczentre venné föl a törlesztési kölcsönt.</p>
               <p>Buksy Gida ur egészen elrémül attól a tömérdek számtól, de mit csináljon?</p>
               <p>- Vegye vissza a nagyságos ur attól az embertől a megbizást, - tanácsolja az uj
                  ügynök.</p>
               <p>Buksy Gida ur követi is a tanácsot; de sok lótás-futásba kerül, mig megtalálják az
                  előbbi megbizottat. Akkor aztán elkezdődik a parlamentirozás. A megbizott férfiu
                  nem akarja vissza­adni megbizatását, vagy tessék neki kifizetni a diját; öt
                  százalékot harminczezer forint után, összesen ezerötszáz forintot. Birósággal
                  fenyegetőzik. Még a nagyságos ur lovagiasságára is hivatkozik, mert nem illik
                  szegény ügynökkel így bánni, a ki hiven és becsületesen szolgálta a nagyságos
                  urat. Még a lapok nyilt-terét is emlegette, kiirja a nagyságos urat.</p>
               <p>Buksy Gida megijedt:</p>
               <p>- De hát ne lármázzon úgy, áthallatszik a szomszédba, - csititotta a becsületében
                  megsértett hű ügynököt.</p>
               <p>Hanem az annál jobban lármázott. Ő nem bánja, ha meghallják is. Neki igazsága van.
                  Hadd hallja az egész világ.</p>
               <p>Végre megegyeztek ötszáz forintban. Az ügynök nagylelküen lemondott követelésének
                  többi részéről, lássa a nagyságos ur, hogy ő benne is van gavallérság.</p>
               <p>De mikor a fizetésre került volna a sor, Buksy Gida ur nem tudott fizetni, csak
                  köte­lez­vénynyel akarta volna kielégíteni az ügynököt.</p>
               <p>- Kérem, az nem járja, - szólt ez az uri ember méltatlankodva. - Én elengedek ezer
                  forintot s a nagyságos ur még sem fizet?</p>
               <p>Ezen a nehézségen is átestek azonban. Az ügynök annyira ment az engedékenység
                  terén, hogy végre megigérte, hogy hoz egy embert, a ki váltók eszkomptálásával
                  foglalkozik. A nagysá­gos ur majd kiállít egy váltót, s beszélni tetszik azzal az
                  emberrel.</p>
               <p>Buksy Gida ur beszélt is vele még azon nap, de abból a beszélgetésből vajmi kevés
                  vigasz­talást merített. Mindössze annyit tudott meg, hogy a pénz nagyon drága, de
                  Schwarz ur igyekezni fog. Egyébként ő maga nem eszkomptál váltókat, ő csak
                  közvetít s reméli, hogy a nagyságos ur illő jutalomban fogja részesíteni
                  fáradozását.</p>
               <p>A váltót hatszáz forintról állították ki, mert ilyen pénzszük világban három
                  hónapra száz forint kamat nem is sok. Schwarz ur ismer előkelő uri embereket,
                  mágnásokat, katona­tiszteket, a kik ezer forintot is aláirnak néha, hogy ötszázat
                  kapjanak.</p>
               <p>Schwarz ur nagy buzgalommal járt el küldetésében. Naponként háromszor is eljött a
                  Panno­niá­ba, fájdalom, mindig azzal a hirrel, hogy még nem sikerült a váltót
                  elhelyezni, de van még egy ur, a kivel beszélni fog s reméli, hogy az
                  eszkomptálja.</p>
               <p>Valahányszor eljött a Pannoniába jelentést tenni, mindig volt hátra még egy ur, a
                  kivel beszélni fog. Majd Bécsből várta az illetőt, majd Temesvárról vagy Aradról.
                  Igy tartott ez a huzavona három napig.</p>
               <p>Annyi fehér kávét, kapuczinert és feketét még soha életében nem ivott Buksy Gida,
                  sem annyi ujságot nem olvasott, mint ez alkalommal; mert az ügynökök rendesen a
                  kávéházban szerettek találkozót adni.</p>
               <p>A mint így ült ott egy izben Buksy Gida és forgatta az ujságokat, egyszerre
                  ismerős névre akadtak szemei. Szenzácziós öngyilkosság,... Tihanyi Dezső....
                  Kiejtette a lapot kezéből és elsápadt. Hanem aztán reszketve ujra kezébe vette és
                  végig olvasta. Az öngyilkosság oka isme­retlen. Csak egy levelet hagyott hátra
                  jóbarátjához Kókay Elemér ugaros-karádi föld­birtokoshoz czimezve. De mint a lap
                  külön tudósítója, ki megintervievolta Kókay Elemér urat a Nemzeti Szállodában,
                  biztosan állíthatja, a Kókay Elemérhez intézett levél sem tartal­maz
                  fölvilágosítást az öngyilkosság oka felől.</p>
               <p>Mélyen megrendülve tette le a lapot Buksy Gida s kalapja és téli kabátja után
                  nyult. A kik tegnap látták e piros-pozsgás, jókedvtől és erőtől duzzadó férfit,
                  azok nem ismertek reá ma, a mint lehajtott fejjel, megrogygyant inakkal kifelé
                  botorkált a kávéházból.</p>
               <p>Schwarz ur elejébe ugrott s el akarta mondani jelentését a hatszáz forintos váltó
                  sorsának legujabb stádiumáról. Addig ne méltóztassék elmenni.</p>
               <p>De Buksy Gida bágyadtan intett a kezével:</p>
               <p>- Majd holnap.</p>
               <p>Nem birt ma semmi egyébre gondolni, csak arra a szegény Tihanyi Dezsőre. Ki hitte
                  volna? Kegyetlenül pusztit a halál az ugaros-karádi közbirtokosság sorai közt.
                  Fogynak, egyre fogynak. Eddig csak az öregek, most már a fiatalok is.</p>
               <p>Mindenütt a halál lehelletét érzi maga körül ma ez az erős ember, a ki csupa élet,
                  csupa egészség. Mindenfelé azt a félelmetes kaszást látja, a ki elől nincs
                  menekülés. Szorongó, aggódó félelem fogja el s fölébred benne a honvágy. Csak már
                  otthon volna. Felesége, leánya forog az eszében, úgy szeretne már köztük
                  lenni.</p>
               <p>A főváros elveszti varázsát. Nem kiván már tovább mulatni. A kiterített halott
                  sápadt képe kisértgeti. Még ebédelni sem tud jóizüen; mindig maga előtt látja a
                  halott arczát, kendővel felkötve, mely eltakarja halántékán a lyukat, hol a golyó
                  behatolt s honnan egy pár csepp vér szivárog ki még most is a kendő alól. Haja a
                  jobb oldalán véres és összecsapzott s szakálából sem birták egészen kimosni a
                  vért. Megüvegesedett szemei nincsenek lezárva, hanem mereven tekintenek a
                  nézőre.</p>
               <p>Buksy Gida sajnálja, hogy elment megnézni a holtat; de hát rokoni kötelesség. Ugy
                  érzi, mintha nagy felelősség nyugodnék most az ő vállain is. Tanácskozik
                  Elemérrel, utasításokat ad a ravatal mellett a két személyből álló diszőrségnek,
                  elrendeli, hogy a Tihanyi czimert azon­nal festessék meg, a mi a gyászpompához
                  elkerülhetetlen szükséges. Megkérdezi, hogy a boldogult nem hagyott-e hátra valami
                  rendelkezést a temetésére nézve?</p>
               <p>Elemér az Olga megérkezését várja. Ő fogja majd meghatározni, hogy itt történjék-e
                  a temetés vagy haza szállitsák a holttestet Ugaros-Karádra? Buksy Gida azt
                  kivánja, hogy szállítsák haza. Elég már, hogy Gáspár bátyánk itt nyugszik idegen
                  földben s Pali, Józsi, Kari is itt fognak pihenni, mert a közbirtokosság nem ad
                  össze annyi pénzt, hogy ezeknek a szegény számtiszteknek haza szállíttassa a
                  holttesteit; Dezsőt azonban nem szabad itt hagyni, hadd adja meg neki otthon az
                  egész rokonság a végtiszteletet.</p>
               <p>A temetésre leutazott Buksy Gida maga is, másnap azonban már visszatért a
                  fővárosba, miután előbb háromszáz forintot kicsikart még Háj Fülöptől. A nagy
                  hitelműveletre bizo­nyo­san szükséges lesz még holmi előleges kiadás. A fent levő
                  Buksy, Kókay, Tihanyi rokonság sem marad el tőle, az is bizonyos és sem a szinház,
                  sem az orfeum, sem a vacsora nem lesz olcsóbb, az is bizonyos.</p>
               <p>Mikor megérkezett, Schwarz ur mindjárt sietett jelentést tenni nála eddigi
                  lépéseinek ered­ményéről. A buzgó ember fáradozása sikertelen maradt. Ha azonban
                  megengedi a nagyságos ur, be fogja mutatni egy barátját, Weisz urat, a kinek nagy
                  összeköttetéseinél fogva bizonyára sikerül a váltót- elhelyezni. Veisz ur azonban
                  ötven forint proviziót köt ki magának. A mi Schwarz urat illeti, ő megelégszik
                  azzal, a mivel a nagyságos ur belátása szerint jutalmazni méltóztatik az ő négy
                  napi ernyedetlen fáradozását.</p>
               <p>Buksy Gida szeretné kidobni az ajtón Schwarz urat is, meg Weisz urat is, meg az
                  egész zsaroló, rabló hadat; de nem teheti, mert a legelső ügynök folyvást a
                  nyakára jár s követeli a maga ötszáz forintját. Igy hát kénytelen nyájas arczot
                  mutatni, elfogadni Weisz urat, meg­igér­ni az ötven forintos proviziót és Schwarz
                  urat is biztosítani, hogy róla sem fog megfeledkezni.</p>
               <p>A szenzálok tudják, hogy a hurt nem szabad a megpattanásig feszíteni, nem feszítik
                  hát tovább. Weisz ur sikeresen jár el megbizatásában s a 600 forintos váltóért hoz
                  480 forintot. Abból aztán még lehuzza a maga ötven forintját s átad Buksy Gida
                  urnak 430-at.</p>
               <p>- De hiszen ez szörnyüség! - fakad ki Gida ur.</p>
               <p>- Kérem, nem muszáj fölvenni, - viszonozza Weisz ur szárazon.</p>
               <p>De Buksy Gida ur tudja, hogy muszáj. Átveszi hát a négyszázharmincz forintot.
                  Abból még harminczat Schwarz urnak ad, ki azonban nem elégszik meg vele, mert négy
                  egész napi fáradság után többet érdemelt volna s tulajdonkép a pénz beszerzését
                  mégis neki köszönhetni, mert hiszen Weisz urat is ő hozta.</p>
               <p>A zugolódásra aztán Buksy Gida ur oda lökött neki még egy tiz forintos bankót,
                  mire Schwarz ur is, Weisz ur is ajánlották magukat, méltóztassék parancsolni velök
                  máskor is.</p>
               <p>- Parancsol veletek az ördög, - mormogott Buksy Gida ur.</p>
               <p>Igaz, hogy a 390 forintot még 110-zel kell kell kipótolnia, de legalább lerázza
                  magáról az első ügynököt, a ki mint a kullancs belekapaszkodott. A 4 és ¼
                  perczentes törlesztési kölcsönből kitelik ez a veszteség is, olyan fényes üzlet
                  az.</p>
               <p>Csak egy dolog kezdi aggasztani az ugaros-karádi földesurat. Az ügynök, a ki ezt a
                  4 és ¼perczentes pénzt kinálta, nem mutatkozik. Nap-nap után mulik s az ügynök nem
                  jön.</p>
               <p>Nagy gondatlanság volt, hogy a lakását meg nem kérdezte - teszi most magának a
                  szemre­hányást Gida ur. De már azon segíteni nem lehet. Kérdezősködik fütől-fától,
                  a fogadóban, a kávéházban, senki sem tud neki felvilágosítást adni, senki sem
                  ismeri Goldstein Albert urat.</p>
               <p>- Valami svihák lesz, valami csaló - fejezi ki véleményét a főpinczér, a kitől már
                  nem egy föld­birtokos kérdezősködött erről meg arról az ismeretlen nevü
                  ügynökről.</p>
               <p>- Ej dehogy - válaszolt Buksy Gida ur; - ennek olyan becsületes képe volt s nem is
                  kért előleget.</p>
               <p>- Az meglehet, kérem, - viszonzá arra a főpinczér, - de azért bizonyosan benne
                  lesz a bandá­ban. Olyanokra is szükségük van, a kiknek a képök becsületes és a kik
                  nem kérnek előleget. Ez kérem, egész szervezett rabló társaság. Most is itt van
                  két földesur Gömörből, meg egy Vasvár-megyéből, a kiket olcsó kölcsönszerzés
                  ürügye alatt teljesen kifosztottak s most nem tudnak elutazni, mig hazulról nem
                  kapnak pénzt.</p>
               <p>Buksy Gida ur fejét csóválta. De még most sem hihette, hogy ez az ügynök a 4 és
                  egynegyed perczentes pénzzel rá akarta volna szedni őt. Ugyan miért akarta
                  volna?</p>
               <p>A két gömöri földesur, a kikkel együtt ebédelt, fölvilágosította aztán, hogy
                  miért. Azért, hogy az első gazember megkapja a maga ötszáz, hatszáz, vagy ezer
                  forintját.</p>
               <p>Buksy Gida felbőszült:</p>
               <p>- Föl kell jelenteni ezeket a zsiványokat.</p>
               <p>- Megtették már mások, - viszonzá az egyik gömöri ur; - de mit ér? Okos gazemberek
                  ezek, nem követnek el semmi olyast, a mit a törvény büntethetne. Legjobb, ha
                  hallgatunk és szépen haza megyünk, hogy ráadásul még ki ne nevessenek.</p>
               <p> </p>
            </div>
            <div type="chapter">
               <head>
                  VIII. Az özvegy-fátyol.
               </head>
               <p>Tihanyi Dezső kint fekszik immár az ugaros-karádi kis temetőben s el vannak vele
                  temetve nagyravágyása és kevélysége, hibái és bünei, erkölcsi botlása és szégyene,
                  minden el van temetve s neve tisztán marad itt fent a jóbarátok és rokonok közt,
                  kik sokáig fogják emlegetni, milyen gavallér volt, milyen délczeg lovas, milyen
                  kitünő vadász és jó czimbora.</p>
               <p>Csak az életének korábbi szakára emlékeznek vissza, mikor még itt lakott
                  Ugaros-Karádon s azt hiszik, most is élne, ha innen el nem ment volna.</p>
               <p>Hogy miért lőtte magát agyon, annak magyarázatát megtalálják zilált anyagi
                  viszonyaiban. A budapesti lapok sem feszegették tovább az öngyilkosság okát,
                  miután »saját külön tudósitóik« hiába interviewolták meg a nemzeti kaszinó
                  különböző tagjait, a kik semmit sem tudtak mondani s e szerint a tudósító uraknak
                  saját külön fantáziájokból kellett kiegészíteni a véres dráma ama lélektani
                  motivumait, melyeket az olvasó elvár a hivatása magaslatán álló modern
                  hirlaptól.</p>
               <p>De a mi kitelt a tudósító urak saját külön fantáziájától, az nagyon csekélység.
                  Egy-egy elburkolt czélzás, melyet az iró sem értett, mikor leirta, az olvasó sem
                  érti, mikor olvassa. Csak Ugaros-Karádon boszankodnak rajta: mit akar az a
                  lap?</p>
               <p>Miért emlegeti, hogy halála előtt való este az orfeumban látták Tihanyit? Hogy egy
                  fiatal hölgy iránt érdeklődött, a ki akkor lépett föl először, de a kit a közönség
                  nagyon kedve­zőtlenül fogadott?</p>
               <p>- Szamárság, - határozzák el egyhangulag az ugaros-karádi kaszinóban. - Olyan
                  ember, mint Dezső, nem lövi magát agyon holmi orfeumi hölgyekért.</p>
               <p>De a gyanakodásnak valami kis magva mégis elhull az emberek lelkébe, mert egy
                  koszoru érkezett Budapestről a Tihanyi Dezső koporsójára, minden fölirás nélkül és
                  senki sem tudja, hogy ki küldte.</p>
               <p>Olgának azonban nem került szemei elé sem az a koszorú, sem az a hirlapi czikk,
                  sem egyéb, a mit mind gondosan elrejtett előle Elemér. Soha semmit meg nem tud a
                  nő az elhunyt férj viselt dolgairól, soha semmit a hamis váltókról. Csak annyit
                  tud, hogy Dezső sok adósságot hagyott hátra; de az özvegy elrendeli, hogy mind ki
                  kell fizetni, akár vállalt kezességet a férjéért, akár nem.</p>
               <p>Az ügyvéd kötelességének tartja figyelmeztetni:</p>
               <p>- Nagyságos asszonyom, az egész birtok rámehet.</p>
               <p>- Ám menjen, - felelt a nő szilárd elhatározással.</p>
               <p>Elemér is közbe avatkozik:</p>
               <p>- A törvény nem kivánja, Olga, hogy mindenét föláldozza, sem a kegyelet, sem a
                  méltányos­ság.</p>
               <p>De Elemértől még kevésbé kivánhatja akár a törvény, akár a kegyelet, vagy a
                  méltányosság, hogy ő is áldozatul hozza vagyonát s titokban összevásárolja Tihanyi
                  Dezső hamis váltóit, melyeket aztán eléget.</p>
               <p>Még egyebet is cselekszik titokban. Egyezséget köt azokkal a hitelezőkkel, kik
                  foglalást intéztetnek az özvegy Tihanyiné házára vagy butoraira. Azoknak ő köti le
                  magát, hogy köve­teléseiket nagyobb vagy kisebb részletekben, ekkor meg ekkor
                  kifizeti, váltókat ad nekik s betábláztatni engedi birtokára, ha elállnak a
                  foglalástól.</p>
               <p>A ház tehát és a butorok érintetlen maradnak. Nyugodtan lakhatik ott a szép,
                  szomoru özvegy asszony, ki itt élte át házas életének első, ha nem is boldog, de
                  csöndes, nyugalmas szakát.</p>
               <p>Most, midőn ujra látta e szobákat, föléledt emlékezetében az az idő. Néha úgy
                  rémlik neki, mikor egy-egy ajtó megnyilik, mintha férje lépne be azon. Nem szereti
                  és most mégis úgy érzi, mintha fájna a szive utána. Ki tudja, bekövetkezett
                  volna-e az a gyászos katasztrófa, ha ő gyöngédebb, szeretőbb hitvese lett volna
                  férjének?</p>
               <p>Örökké szemrehányást fog tenni magának, hogy hidegségével válaszfalat emelt maga
                  és férje közt. A szeretet talán visszatartotta volna a büszke, daczos férfit, hogy
                  őrült költekezésben ne keressen kárpótlást azért, a mit otthon föl nem talált, a
                  családi boldogságért.</p>
               <p>De már semmi bánat, semmi köny föl nem támasztja a sirban alvót s a szegény fiatal
                  özvegy asszony hiába epeszti magát vádakkal, melyek talán nem is igazak, vagy csak
                  félig igazak.</p>
               <p>Egész Ugaros-Karádon azt hiszik azonban, hogy nem sokáig fog epekedni s nem sokáig
                  fogja hordani az özvegyi fátyolt, mert világos, hogy Kókay Elemér szerelmes belé.
                  S Ugaros-Karádon a közvélemény mindig pártfogásába veszi a szerelmeseket. Még
                  Miczi néni is, a ki leg­engesztelhetetlenebb ellensége volt Elemérnek, kijelenti,
                  hogy ez a házasság teljesen meg fog felelni mindnyájok óhajtásának, mindnyájan
                  igyekezni fognak, hogy az minél előbb meg­történjék, s mindnyájan örülnek, hogy
                  Olga itt marad köztük.</p>
               <p>Szegény Olga, most már közszeretet- és közsajnálkozás tárgya lett, mióta tudják,
                  hogy a gazdagságnak vége, s egymás után dobra kerül minden darab föld és nem marad
                  semmi, csak az a ház, negyven holdnyi földdel és kerttel, a hol épen elég gyümölcs
                  és zöldség terem arra, hogy az ember éhen ne haljon.</p>
               <p>S még az a ház és az a negyven hold sem maradt volna, ha Elemér nem lótott-futott,
                  alku­dozott, egyezkedett volna, s ha az adósságok egy részét magára nem vállalja,
                  a miről azonban sem Olga, sem más, meg nem tud soha semmit.</p>
               <p>Csak azt látják, hogy mennyit jár-kel ez a máskor oly csöndes vérü, lusta ember.
                  Mintha egészen kicserélték volna, oly lázasan tevékeny lett egyszerre.</p>
               <p>- Lám, lám, - csóválták fejeiket az ugaros-karádi urak, mikor látták, hogy megint
                  kocsiján ül s Vámosra hajtat.</p>
               <p>Néha egyik-másik jó tanácscsal szolgált neki:</p>
               <p>- Ne fizessétek ki azt a sok bitang uzsorást.</p>
               <p>Elemér szomoru mosolylyal vont vállat. Olga azt kivánja, hogy mindenkit
                  kifizessenek.</p>
               <p>S ha meg kell vallani az igazat, bár ellene nyilatkozott, titokban ő maga is azt
                  kivánta s telje­sen meg volt elégedve az Olga elhatározásával. Ne maradjon semmi
                  folt annak a szeren­csét­len Dezsőnek az emlékezetén.</p>
               <p>Néhány hónapba bele telt, mig ezek az ügyek mind bevégződtek. Akkor Elemér még
                  egyszer elővette iróasztalának elzárt fiókjából a levelet, melyet halála előtt irt
                  hozzá Tihanyi Dezső.</p>
               <p>Elolvasta azokat a sorokat, melyekben őszinte vallomást tett neki, a hogy
                  cselekedni kell annak, ki az utolsó utra készül.</p>
               <p>- Miért titkoljam el előtted, hogy Olga szeret téged s hogy árulást követtem el
                  ellened, midőn lemondásra birtalak, mert már akkor is sejtettem, hogy téged
                  szeret? Tőled nem érdemeltem volna gyülöletnél és megvetésnél egyebet s te
                  barátsággal és hűséggel fizetsz. És most érzem, hogy ha semmi aljasságot sem
                  követtem volna el, a mi miatt nem élhetek tovább, még akkor is meg kellene halnom,
                  hogy utatokban ne álljak tovább.</p>
               <p>Elemér összehajtotta a levelet s ujra visszatette az elzárt fiókba, mialatt egy
                  könycseppet törült ki szeméből. Aztán a holtról visszatért gondolata az élőre.</p>
               <p>- Vajjon igazán szeret-e?</p>
               <p>Elindult, hogy megkérdezze Olgától; de a fele utjáról visszaindult. Még korán
                  volna, még gyöngédtelenség volna, mikor még alig mult el néhány hónapi gyász.</p>
               <p>És a következő hónapokban még gyakran elindult így és visszatért így a fele
                  utjáról, mert még mindig azt hitte, hogy korán lesz, még várnia kell.</p>
               <p>Nem tudta elhatározni magát. Egyik hang szivében nógatta, a másik visszatartotta:
                  várj, ne félj, hisz úgy is a tied lesz, úgy is téged szeret.</p>
               <p>Egyszer aztán egészen váratlanul, minden előkészület nélkül, minden ünnepélyesség
                  nélkül s a nélkül, hogy fontolgathatta volna, vajjon elérkezett-e már az ideje,
                  kitört belőle az eddig elfojtott szó.</p>
               <p>Egy nyári délután volt, midőn Elemér elhozta a szerződést, melyet a megmaradt
                  negyven holdra kötött Grósz Simonnal, ki azt évenkinti négyszáz forintért bérbe
                  vette.</p>
               <p>- Mily jó maga, Elemér, hogy gondoskodik rólam - szólt Olga s meghatottan
                  szorította meg a fiatal ember kezét.</p>
               <p>Az nem felelt, csak hallgatott, de kezéből nem bocsátotta el a nőnek kezét.
                  Látszott, hogy szólni akar; de mintha habozott volna, mintha gondolkozott volna,
                  hogy mit mondjon. Végre sem szólt semmit, csak lehajolt és megcsókolta a nőnek
                  kezét és aztán ujra megcsókolta.</p>
               <p>Olga mélyen elpirult. A fiatal ember is elpirult. A nő most vissza akarta vonni
                  kezét, de az ifju nem eresztette.</p>
               <p>- Ezt a kezet, Olga, meg akarom tartani örökre; - szólt a fölindulástól reszkető
                  hangon.</p>
               <p>- Hallgasson, - viszonzá a nő s az ő hangja is reszketett; - az nem lehet, soha
                  sem lehet.</p>
               <p>Mély megdöbbenés tükröződött a fiatal ember arczán, mely most sápadttá vált a
                  pirosság után.</p>
               <p>- Miért? - dadogta csaknem öntudatlan, annyira megzavarodott s elbocsátotta a
                  nőnek kezét.</p>
               <p>A legnagyobb zavar és fölindulás uralkodott Olgán is.</p>
               <p>- Miért? Istenem! ne kérdezze, hogy miért? Ha mondom, hogy lehetetlen.</p>
               <p>- Hát nem szeret? - szólt az ifju csüggedten.</p>
               <p>Olga elfordította fejét:</p>
               <p>- Ne faggasson. Kérem, esdeklek önnek, ne kérdezzen többet.</p>
               <p>S kinosan összekulcsolta kezeit és egész alakja mintegy meggörnyedt a fájdalom
                  sulya alatt, melyet neki, a mint látszott, ez a jelenet okoz.</p>
               <p>Elemér hallgatott. Vajjon merészelje még tovább faggatni Olgát? Nem kell-e
                  elnémulnia annak a szenvedő szép arcznak láttára? S mit mondhatna még arra a
                  végzetesen ismétlődő feleletre, hogy: lehetetlen?</p>
               <p>De nem birta elhinni, hogy ez Olgának utolsó felelete. Nem birta megérteni, mit
                  jelentsen az a szó, hogy: lehetetlen? Hát csalódás volt, a mit eddig hitt?
                  Csalódás volt, a mit halála előtt utolsó órában irt Dezső? Hát az az érzés, mely
                  az ő szivét elárasztotta, nem talált viszonzásra az Olga szivében? Hát nem
                  szerelem, csak barátság volt az, a minek ő ezer jelét képzelte, hogy látja
                  mindenben, az Olga nyájas arczában, szavaiban, hangjában, ragyogó szép szemei­ben,
                  mindazon apró nyilatkozatokban, melyek oly gyönyörrel töltötték be az ő szivét?
                  Hát ebből semmi sem igaz? Üres képzelődés mind, kezének remegéséig, arczának
                  pirulásáig, mind, mind csak üres képzelődés?</p>
               <p>Vagy van valami titok, mely utjába áll boldogságának? Valami rejtélyes hatalom,
                  mely szét­szakítja sziveiket s nem engedi egyesülni? A halott emlékezete? Az
                  özvegyi fátyol? Valami igéret? Valami fogadás?</p>
               <p>Mi lehet az? Meg kell tudnia. Szemébe kell tekintenie annak a rejtélyes
                  hatalomnak.</p>
               <p>Hát gyáván engedje, hogy egy ismeretlen akadályon törjön meg kettejök életének
                  boldog­sá­ga? Reszketve szólt:</p>
               <p>- Olga, ha szeret engem, ha szeretett valaha, ha szivében van egy kis irgalom
                  irántam, mi kényszerítheti, hogy ily kegyetlenül elütasítson? Vagy ha nem szeret,
                  miért nem mondja ki azt nyiltan, becsületesen, a milyen nyiltan, becsületesen
                  szeretem én?</p>
               <p>A fiatal asszony nem felelt, csak összekulcsolt kezeit tördelte s a fájdalmas
                  vonások szép, büszke arczán jelezték, hogy mennyit szenved.</p>
               <p>- Miért nem szól, Olga? - könyörgött az ifju. - Miért nem szól?</p>
               <p>A fiatal nő összeszedte erejét s arcza nyugodtabb lett és hangja, csöndes,
                  komoly:</p>
               <p>- Egyebet nem mondhatok, mint a mit mondtam, Elemér. Volt idő, mikor nem kellett
                  volna észrevétlen hagynom az ön szerelmét; de az már elmult. Akkor lett volna
                  ideje, hogy meghall­gassam önt. Akkor, igen Elemér, akkor talán mind a ketten
                  boldogok lehettünk volna.</p>
               <p>- Édes, oh, édes! - kiáltott föl Elemér, megragadva az Olga kezét; - miért ne
                  lehetnénk boldogok most is?</p>
               <p>- Ne kivánja tőlem a magyarázatokat, mert azok megszégyenítnek, - felelt a nő s
                  arczára visszatért a büszkeség szokott kinyomata. - Én örökké hálás leszek azért,
                  Elemér, hogy érde­mesnek tartott, hogy nejéül válaszszon engem; de ez a házasság
                  köztünk lehetetlen. Önnek mást kell keresnie, mást, a ki önt igazán boldoggá
                  teszi.</p>
               <p>- Többet nem mondhat, Olga? - szólt Elemér leverten s elbocsátotta a nőnek
                  kezét.</p>
               <p>- Nem mondhatok, - viszonzá a nő halkan, alig hallhatóan.</p>
               <p>Büszkesége föntartotta egész addig, mig Elemér eltávozott. Csak akkor roskadt le
                  térdeire s könytől ázott arczát egy székre lehajtva, keservesen zokogott.</p>
               <p> </p>
            </div>
            <div type="chapter">
               <head>
                  IX. Házasság mindenfelé.
               </head>
               <p>A levegő ez időben Ugaros-Karádon telve volt házassági hirekkel. Minden háznál, a
                  hol csak uzsonnára összejöttek a nők, erről folyt a beszélgetés. Annyi findzsa
                  tejsürüs kávé, annyi befőtt és annyi vajas pogácsa régen nem fogyott el. S régóta
                  nem hizelegtek annyit egy­másnak és régóta nem beszéltek egymásról annyi rosszat,
                  mint ebben az időben.</p>
               <p>Néha egész társaságban nyiltan megvitatták a készülőfélben lévő házasságokat, néha
                  csak suttogva beszélgettek róla, ha érdekelt felek is voltak jelen. A rokonszenv
                  és ellenszenv hol ide, hol oda hajlik, ma lerángatják, a kit tegnap megdicsértek;
                  de azért mégis több a szeretet, mint a gonoszkodás.</p>
               <p>Olgától nem sajnálják Elemért. Szegény Olga, az megérdemli, hogy különb férjet
                  kapjon, mint az első volt, ki elprédálta mindenét. Jól fog esni most szegénykének,
                  ha lesz, a ki gondoskodik róla.</p>
               <p>Senki sem kételkedik abban, hogy ez a házasság meg fog történni. Talán még azt sem
                  várják be, hogy a gyászesztendő leteljék.</p>
               <p>A másik házasság - a Dankó Árpádé - már nem megy ily könnyen, annak akadályai
                  vannak. Előbb a válópört kell bevégezni s az sokáig eltart, minthogy az a kis
                  menyecske, a ki meg­szökött innen az urától, most már szeretne visszajönni.</p>
               <p>Mert keserves állapot az, mikor olyan gyöngéd lelkü hölgy hiába csavarogja be a
                  bárójával Bécset, Párist, Olaszországot, báróné még sem lesz belőle s hiába adja
                  össze magát a vén aksztófáravaló Pelikán Tiborral, a ki minden kezdő művésznőnek
                  pártfogója, még sem bir semmire haladni a művészi pályán sem. És most otthon kell
                  hallgatnia a papa és a mama szemrehányását, a mi naponként reggeltől estig eltart.
                  Nem akarják semmi társaságba vinni, sem a szinházba, s otthon kell ülnie szüntelen
                  és hallgatni, hogy milyen szégyent hozott a szüleire.</p>
               <p>Ez igazán türhetetlen, s nem csoda, hogy a kis menyecske visszasóvárog az ő kedves
                  férjéhez, a ki még sem olyan kiállhatatlan, mint a papa meg a mama. Az nem
                  zsörtölődik, morgolódik szüntelen s nyájas lesz ujra, ha kissé megczirógatják.
                  Rászánja magát s ir a muczinak egy levelet, olyan kedves levelet, hogy arra a
                  muczi, a milyen lágyszivű ember, talán rögtön vasutra ül s ott terem az ő kis
                  galambjánál.</p>
               <p>De a kis galamb várhat. Dankó Árpád ott marad Ugaros-Karádon s a finom irásu
                  illatos, kedves kis levélkét fidibusznak használja, hogy rágyujtson a
                  csibukjára.</p>
               <p>Nincs többé hatalma fölötte a kis galambnak, más galambja van már neki, jól
                  megtermett, piros, barna, jókedvű falusi leány, a kinek nincsenek szeszélyei.
                  Olyan leány, a milyen ennek az egyenes lelkü, becsületes embernek kell.</p>
               <p>Régóta nem siránkozik már Dankó Árpád eltünt felesége után. Lassanként
                  megvigasztalódott. A második hónap vége felé már nem kellett biztatni, hogy:</p>
               <p>- Igyál, pajtás.</p>
               <p>Jó kedve kerekedett bor nélkül is, ha czigány jött, megtánczoltatta a lányokat,
                  egymásután valamennyit. De legszivesebben tánczolt mégis a Buksy Gidáék Vilmájával
                  meg a Tihanyi Ábrisék Erzsikéjével.</p>
               <p>Az egyik olyan gyönyörü, gömbölyü volt, mint a piros alma, a másik meg könnyü mint
                  a pehely. S a leányok, a kikkel tánczolt és az anyák, a kiknek kezet csókolt, mind
                  egyértelmüen azt mondják:</p>
               <p>- Nagyon derék ember, nagyon kedves ember.</p>
               <p>De mit ér az, hogy derék ember, kedves ember? Arra még nem volt eset, hogy egy
                  patikus beleházasodhatott volna az ugaros-karádi familiákba. Ez a közbirtokosság
                  mint egy szikla­sziget állt a tizenkilenczedik század uralkodó eszméinek hullámzó
                  tengerében. Csupa demok­ra­ták laktak ugyan a szigeten, de olyan demokraták, a kik
                  sokat tartottak arra, hogy ők kama­rások is lehetnek, ha akarnak.</p>
               <p>Ám nincs olyan sziklasziget, melyen végre rést ne mossanak a tenger habjai, s
                  mikor oly sok az eladó leány és oly kevés a házasulandó fiatal ember
                  Ugaros-Karádon, nem csoda, hogy aggódó anyák és gondos apák engedményeket tesznek
                  a korszellemnek. A mit annál inkább megtehetnek, mert bebizonyul, hogy Dankó Árpád
                  jó magyar nemes családból szármázik. Czimere: jobb kezében kardot, baljában
                  levágott török fejet tartó vitéz. S ámbár ez a szelíd ember nem vagdalja ma már a
                  török fejeket, mint ősei hajdan, hanem flastromokat és pilulákat készít a szenvedő
                  emberiség javára, a mi nem oly nemes foglalkozás, mint a fejek vagdalása, de
                  őseire való tekintetből, no meg a vagyonáért is elnézik neki.</p>
               <p>Mert ez az egy ember Ugaros-Karádon, a kinek mindig van pénze s a kihez
                  számtalanszor befordul egyik vagy másik ur:</p>
               <p>- Pajtás, nem adhatnál vagy száz forintocskát?</p>
               <p>És Dankó pajtás soha sem mondja azt, hogy nem adhat.</p>
               <p>No, már ilyen derék embert csak befogadhat akárminő család.</p>
               <p>S Tihanyi Ábrisné tanácskozik is otthon Tihanyi Ábris urral a befogadás felől,
                  minek folytán Dankó pajtás sürü meghivásokban részesül. Majd ebédre, majd
                  vacsorára látják szivesen a Tihanyi Ábrisék uri házánál, hol a két idősebb leány
                  közé ültetik, mert hát először azokon szeretnének tuladni, de nem bánják,
                  akármelyiket veszi is el a négy közül.</p>
               <p>Csakhogy más anyák sem restek és más uri házaknál is szivesen látják a vendéget,
                  mind ebédre, mind vacsorára. Buksy Gidáné nem tanácskozik senkivel, mert azt nem
                  szokta, csak kommandirozni szokott s kikommandirozza Gida urat, hogy a patikust el
                  kell hozni vacsorára.</p>
               <p>Az asztali ezüst most is Grünbaumnál van ugyan Vámoson, de egy patikus miatt csak
                  nem csinálnak olyan nagy komédiát, mint annak idején Kókay Elemér vagy a báró
                  miatt, magyar vendégszeretetben azonban nincs hiány most sem, s enni és inni való
                  bőven van.</p>
               <p>Mire a vacsora véget ért, Dankó pajtásnak már annyit kellett koczintgatni, hogy a
                  lelkesedés alig fér meg benne s ha merné, rögtön megkérné a Vilma kezét, azt a
                  puha, kövér, bársonyos kezecskét, melynek szorítása olyan jól esik, hogy az
                  embernek minden csepp vére bizsereg a gyönyörüségtől.</p>
               <p>De még többrendbeli vacsorák szükségesek, mig Dankó Árpád bátorsága odáig
                  fejlődik, hogy ezt a vakmerő lépést megcselekszi. Csak homályosan emlékszik ugyan
                  másnap, hogy valami affélét követett el. Ugy hiszi, ünnepélyesen megkérte a Vilma
                  kezét szülőitől.</p>
               <p>Nagyon csodálkozik, hogy nem dobták ki, sőt ő nagysága még mellé ültette a divánra
                  és nyájasan beszélt hozzá, hogy:</p>
               <p>- Kedves Dankó, mi mindig nagyrabecsültük magát.</p>
               <p>Már nem tudja, hogy jött el, de olyanformán rémlik neki, mintha Vilma kikisérte
                  volna gyertyával az előszobába s ő akkor valami olyast cselekedett, a mire
                  borzadva gondol vissza. Elfujta a gyertyát és összecsókolta a szép leányt.</p>
               <p>Mindez zürzavaros khaoszszá keveredik agyában. Igazán megcselekedte a gyertya
                  elfujását és a többit? Vagy ezt már csak álmodta?</p>
               <p>Ezen tünődik egész délig, a mikor Buksy Gida beszól a patikába:</p>
               <p>- Pajtás, várnak ám ebédre Vilma meg a feleségem.</p>
               <p>Ebből sejti Dankó Árpád, hogy tegnap este csakugyan kellett valaminek történni. Ha
                  várják, hát nem haragszanak rá. Az a csókolózási jelenet a gyertyaelfujással tán
                  mégis csak álom volt? De hát a megkérés? Vagy azt is álmodta?</p>
               <p>Szeretné megkérdezni Buksy Gidától, de restelli. Valami történt tegnap este, az
                  bizonyos, csak a részletekre nem emlékszik tisztán. Valami olyanformát mondott ő
                  nagysága:</p>
               <p>- Édes Dankó, ez ugyan még korán van, mert hiszen a válópöre még nem végződött be,
                  de ha a sziveik egyetértenek...</p>
               <p>És arra az a kedves, aranyos Vilma úgy billegtette a fejét, hogy: igenis,
                  egyetértenek.</p>
               <p>A többire már nem emlékszik Dankó Árpád. De az a válópör! Az az istenverte
                  válópör! Az igazán bosszantja az embert. Hát mikor lesz már annak vége?</p>
               <p>S még valami kezdi nyugtalanítni a jó embert. Tegnap este, ugy emlékszik, nagyon
                  elvetette a sulykot. Mikor Vilmát megkérte vagy mit csinált, vagyoni viszonyairól
                  is beszélt s mintha a sátán bujt volna belé, olyanokat füllentett a nagy budapesti
                  házáról, a tőkepénzeiről, úgy hogy azok után a dicsekvések után bizonyosan
                  milliomosnak tartják.</p>
               <p>Már tegnap boszankodott magára ezekért a hazugságokért. Szerette volna kitépni a
                  nyelvét. Szeretett volna rákiáltani magára: ne hazudozzál. De a sok bor beszélt-e
                  belőle vagy micsoda, csak folytatta tovább. Olyan furcsa dolog volt az, mintha két
                  ember lett volna benne. Az egyik, a melyik füllent s a másik, a melyik dühös
                  azokért a füllentésekért.</p>
               <p>Hogy fogja már most ezt rendbe hozni? Gidának szólhatna, de az úgy sem hallgat oda
                  s csak azon jár az esze, a mivel végre előáll:</p>
               <p>- Pajtás, nem adhatnál vagy száz forintot?</p>
               <p>Dankó Árpád boldog, hogy adhat.</p>
               <p>- De otthon ne szólj, pajtás, - figyelmezteti Gida.</p>
               <p>- Hát mit gondolsz rólam?</p>
               <p>- Csak azért mondtam, tudod, - mentegetődzik Buksy Gida, - mert hát a feleségemnek
                  átkozott éles szeme van s kipuhatolja a legelrejtettebb dolgokat is.</p>
               <p>Dankó Árpád nem felelt, de titokban nem kissé szepegett, mert ha nagyon puhatolnák
                  az ő elrejtett dolgait, meglehet, hogy találnának más hasonló eseteket is, mint ez
                  a tegnapi. Attól fél, hogy tán Tihanyi Ábriséknál, vagy másutt beszélt már ő
                  afféléket, a mik nyilatkozat számba mehetnek.</p>
               <p>Mert nagy baj ez a lágy sziv, meg az a sok bor, meg ez az özvegyi állapot, a mikor
                  az ember egy szerető női szivért eped. De kapja csak meg azt, oly hűséges lesz
                  ahhoz az egyhez, a milyen hűséges csak lehet valaki a kerek földön.</p>
               <p>Vilma már az oszlopos tornáczról nézte, hogy mikor jönnek. Buksy Gida jókedvüen
                  integetett a leányának, de Dankó Árpád nem tudta, hogy mit csináljon, annyira
                  megzavarta a vissza­emlékezés a tegnapi nap eseményeire. Pirulva lépett be a
                  kapun, dadogott valamit s egyre emelgette a kalapját.</p>
               <p>A leány is elpirult. Ugy látszott, ő sincs tisztában azzal, hogyan fogadja Dankó
                  Árpádot, vajjon hátradugja-e a kezét, vagy oda nyujtsa? De mégis odanyujtotta,
                  félig haragosan, félig mosolyogva, azzal a kedves, duzzogó arczczal, mely Dankó
                  Árpád véleménye szerint, oly gyönyörűen illett neki.</p>
               <p>Csak mikor már bent voltak a szobában s Buksy Gida ur, a ki már a tornáczon finom
                  pecsenyék illatát érezte, kiment bővebb tájékozást szerezni, csak akkor fenyegette
                  meg a szép leány rózsás mutató ujjával az elbájolt gyógyszerészt, a kinek nagy
                  kedve lett volna ismételni a tegnapi esti históriát.</p>
               <p>- Ohó! majd ha elvált a feleségétől.</p>
               <p>- Hát csak egyetlen-egyszer, annak a jeléül, hogy nem haragszik, - esengett Dankó
                  Árpád.</p>
               <p>- Egyetlen-egyszer sem, - viszonzá kérlelhetlenül Vilma.</p>
               <p>De a szemei úgy mosolyogtak és ragyogtak, hogy Dankó Árpád, ha csak egy csepp esze
                  volt, biztos reményt merithetett, hogy a válópör befejezése előtt is teljesülni
                  fog az ő vágya s talán nemcsak egyetlen-egyszer.</p>
               <p>Most azonban meg kell elégednie azzal, hogy megcsókolhatja a Vilma kövér, fehér
                  kezecs­kéit, sőt abban is mértéket kell tartania; mert Vilma kijelenti, hogy:</p>
               <p>- No most már elég lesz.</p>
               <p>Aközben bejön a konyhából ő nagysága is és leülteti maga mellé a divánra a boldog
                  embert.</p>
               <p>- Ide, édes Dankó.</p>
               <p>Nem álom tehát, hogy ő vőlegény. Ilyen kedves szép leánynak a vőlegénye s ilyen
                  előkelő családba lép; mert hiszen, mióta Ugaros-Karádon lakik, mindig csak a
                  Buksy, Kókay, Tihanyi nemzetség dicséretét hallja. Hires családok azok messze
                  földön. A mult században egy Buksy vicze-nádorságig emelkedett. Alispánok,
                  főszolgabirák sürün voltak közülök. Igazán nagy szerencse egy vidéki
                  gyógyszerésznek.</p>
               <p>Ő nagysága ugyan példálózni kezd, hogy a patikát talán el is adhatnák. Ha nem
                  kénytelen vele az ember, hát minek fáradjon. Most nagyon olcsón lehetne földet
                  venni. A vámosi takarék­pénztár eladja azt a háromszáz holdat az Olga birtokából,
                  a mit a multkori árverésen meg­tartott. Mellette van Tihanyi Marczinak százötven
                  holdja, azt is meg lehetne venni.</p>
               <p>Dankó Árpád mindent helybenhagy. Hisz egyebet nem tehet. De magában szorongva
                  gondol arra, mi történik, ha majd kisül; hogy ő nem olyan milliomos, mint a
                  milyennek gondolják?</p>
               <p>Szeretne őszinte vallomást tenni; de nem mer. Mit mondanának, hogy ily
                  hazugságokkal csempészte be magát egy előkelő család bizalmába? Milyen
                  fölháborodás törne ki ellene! Talán meg is szakítnának vele minden összeköttetést,
                  csufosan elutasítanák és vége lenne min­dennek.</p>
               <p>Ez a félelem megmérgezi minden boldogságát, elrontja étvágyát s elveszi minden
                  vidámságát. Olyan szótlan, szórakozott az egész ebéd alatt, szemeit lesüti a
                  tányérjára vagy aggodalmasan függeszti menyasszonyára, úgy, hogy a nők mindjárt
                  észreveszik, hogy valami nyomja a szivét.</p>
               <p>Buksy Gidáné a szemével int a leányának: no Vilma? És Vilma visszaint a szemével
                  az anyjának: nem értem. De mikor az ebédtől fölkelnek s ő nagyságának sürgős dolga
                  akad kint és Gida urat is magával viszi, akkor már érti Vilma. A mama most reá
                  bizza az inkvizicziót.</p>
               <p>- Mi baja magának? - kezdi Vilma a vallatást. - Miért lett olyan rosszkedvü?</p>
               <p>Dankó Árpád, mint a vallatás alá fogott bünösök, rendesen megkisérti a tagadást.
                  De az nem használ. Akkor hát kibuvókat keres és valami tisztességes füllentésen
                  jártatja az eszét. Hanem fölülkerekedik benne a becsületes őszinteség és mindent
                  bevall: hogy az a budapesti ház nem valami háromemeletes palota, csak egy kis
                  földszinti házacska a Józsefvárosban, az a tőke­pénz pedig szóra sem érdemes
                  csekélység s azt arra tartogatta, hogy ha valahol valami jöve­delmezőbb
                  gyógyszertár volna eladó.</p>
               <p>A Vilma nyájas vidám arcza elborult s ajkainak széle és vállai megrándultak, mint
                  aki valami sirás kitörését fojtja el magában. Tegnap este még azzal a gondolattal
                  aludt el s ma reggel azzal ébredt föl, hogy gazdag asszony lesz s nem fognak
                  Grünbaumhoz szaladozni Vámosra, hogy zálogba tegyék az ezüst kanalaikat s nem kell
                  hitelbe kicsalni Sternéktől a köpenyeget és ruhaszöveteket. Most ime vége a
                  gazdagság álmainak, a szép hintónak, lovaknak, gyémántos ékszereknek.</p>
               <p>De csak egy perczig tartott ez a borulat, gyorsan elhuzódott, mint a nyári felhő s
                  ujra kisütött a nap, a Vilma ragyogó szeme.</p>
               <p>- No maga ugyan szépen felültetett bennünket, - szólt kaczagva. - De már most csak
                  arra vigyázzon, hogy a mamának meg ne mondja az igazat?</p>
               <p>- Szégyelném tovább is eltagadni. Meg kell mondanom az igazat.</p>
               <p>- Dehogy kell, - viszonzá Vilma. - Ne busuljon, a mama úgy sem hiszi csak a
                  tizedrészét annak, a mit maga beszélt. Ismeri már a mama az ilyen dolgokat.</p>
               <p>Ezzel azonban még nem volt lecsillapítva a Dankó Árpád lelkiismerete.</p>
               <p>- Hát mit akar? - kérdezte Vilma.</p>
               <p>- Azt akarom tudni, hogy kezét nyujtaná-e nekem, ha tegnap azt az ostoba
                  hetvenkedést nem csinálom, akkor is, így is, ha szegény vagyok is?</p>
               <p>Vilma mosolyogva oda nyujtotta kezét:</p>
               <p>- No tudja, jobban szerettem volna, ha magának nem kellett volna orvosságokat
                  kotyvasztani, hanem urak lehettünk volna; de ha már így van; hát isten neki és ha
                  maga engem igazán szeret, hát meglátja, hogy milyen igazán fogom én is magát
                  szeretni.</p>
               <p>Dankó Árpád elragadtatva tárta ki karjait s úgy magához szorította a szép barna
                  leányt, hogy majd megfojtotta.</p>
               <p>- No, no, még korán van, - szólt s igyekezett kibontakozni az ölelő karok közül; -
                  aztán a mama is bejöhet.</p>
               <p>Arra rögtön elbocsátotta Dankó barátunk, oly nagy respektusa volt attól a katonás
                  asszonytól. Hát még mekkora lesz, mikor majd valósággal mint anyósát
                  tisztelheti!</p>
               <p>Mindebből azonban, a mi a Buksy Gidáék házának falain belül történt, nem szivárog
                  ki semmi s csak olyan homályos sejtelmek keringenek a Dankó Árpád házasodási
                  szándéka felől.</p>
               <p>Különben is egészen eltereli erről a figyelmet egy ujabb házassági hir, mely mint
                  a villám­csapás sujtja le az egész Ugaros-Karádot. Petheő László, a hatvanhat éves
                  Petheő László házasodni készül. El akarja venni azt a szobaleányt, a ki három
                  hónappal a nagyságos asszony halála után ujra visszaköltözött a nagy fehér házba s
                  azóta oly szemtelenül viseli ott magát, mintha már ő volna a ház asszonya.</p>
               <p>Nagy a megbotránkozás mindenfelé.</p>
               <p>- Megbolondult az a vén ember? - kérdezik egymástól, a kik találkoznak.</p>
               <p>Az asszonyok erősen készülnek, hogy megmossák a fejét. Hogy sirt az öreg képmutató
                  a felesége temetésén s ihol ni, alig mult el egy félév, hát mire vetemedik! Hogy
                  sajnálták akkor! Azt hitték, mindjárt összeroskad, úgy reszkettek a térdei.
                  Nemsokára sirba viszi a bubánat a felesége után, gondolta mindenki.</p>
               <p>Persze, tudnak is a férfiak sokáig busulni! Még ilyen vén korukban is kiüt belőlük
                  a csapodár természet.</p>
               <p>Hát ezért hagyta rá felesége azt a szép vagyont, hogy most ilyen semmirevalót
                  ültessen be oda nagyságos asszonynak? Hogy nem ég ki a szeme?</p>
               <p>Szörnyüség? Mit csináljanak? Egész Ugaros-Karád lázong s azon tépelődik, hogy
                  hárítsa el ezt a nagy szégyent és nagy veszedelmet.</p>
               <p>Lelkére akarnának beszélni Petheő Lászlónak, de nem férnek hozzá. Bujkál, nem
                  mutatkozik sehol; hetek óta nem látták már a kaszinóban sem. S ha otthon keresik,
                  ott sem találják.</p>
               <p>Akkor aztán a papnak járnak a nyakára. Meg ne engedje ezt a házasságot, össze ne
                  eskesse, ki ne hirdesse őket.</p>
               <p>- De kérem, hiszen én nem tehetek semmit ellene, - szabadkozik a pap. - Ha ide
                  jönnek, nem gátolhatom. Kérem, nincs semmi törvényes akadály.</p>
               <p>- Muszáj lenni, - felelik az asszonyok.</p>
               <p>Még a saját hitestársa is ellene támad a szegény papnak. Muszáj akadályt
                  találni.</p>
               <p>De a szegény pap hiába forgatja a kánonokat, nem talál, sehol sem talál; mert az,
                  hogy valaki szobaleány volt, az lehet ugyan botránykő az egész közbirtokosság
                  szemeiben, de a házassági jogban nem képez sem bontó, sem tiltó akadályt.</p>
               <p> </p>
            </div>
            <div type="chapter">
               <head>
                  X. A kis patikáriusné még egyszer megjelenik a
                     láthatáron.
               </head>
               <p>Már vacsoránál ültek Buksy Gidáéknál, mert Gida urnak megvan az a jó szokása, hogy
                  szeret korán ülni az asztalhoz s későn kelni föl onnan. Épen a libapecsenyénél
                  voltak s Dankó Árpád épen tizedszer szorította meg az abrosz alatt titokban a
                  Vilma kezét, mikor egy cseléd jött a patikából, hogy tessék hamar hazasietni, mert
                  vendégek érkeztek.</p>
               <p>- A tatár pusztítsa el vendégeidet, - tört ki Buksy Gida ur, aki nem szerette, ha
                  az élet legfon­to­sabb dolgában, az evésben háborgatták; - legalább várd meg a
                  vacsora végét.</p>
               <p>S egy gyöngéd kézszorítás az abrosz alatt szintén azt fejezte ki érthetően: no, ne
                  menjen még.</p>
               <p>Végre azonban mégis csak menni kellett, a vendégeket nem várakoztathatta meg
                  tovább.</p>
               <p>Mikor haza jött, a gyógyszertáron ment keresztül, hol a segéd fontoskodó arczczal
                  közeledett feléje, minthogy azonban Dankó ur nem kérdezett semmit, a segéd is
                  okosabbnak tartotta, ha nem szól. Igy ment be egészen gyanutlanul Dankó Árpád a
                  második szobába, honnan világosság ömlött ki s beszédet hallott oda bent.</p>
               <p>Alig nyitotta ki az ajtót, egyszerre a nyakába röpült egy könnyű női alak, olyan
                  pehelykönnyű iczi-piczi jószág, s egy jól ismert parfüm illatát érezte és gyöngéd
                  csókot ajkain.</p>
               <p>- Muczikám úgy örülök, hogy ismét nálad lehetek, - hangzott a jól ismert csicsergő
                  hang.</p>
               <p>De a muczika cseppet sem örült. Nem épen valami gyöngéden lefejtette nyakából az
                  ölelő karokat s összeránczolt homlokkal, boszusan, bambán bámult a kis
                  menyecskére, a ki nyájasan kaczérkodva közeledett ujra hozzá, s kis kacsóját
                  czirógatva végighuzta Dankó Árpád barátunk ábrázatán:</p>
               <p>- Haragszik, muczika, hogy hazajöttem?</p>
               <p>Dankó Árpád elvörösödött. Ez a szemtelenség mégis sok:</p>
               <p>- Minek köszönhetem ezt a szerencsét?</p>
               <p>A kis menyecske látta, hogy az első meglepetés alatt intézett roham nem sikerült.
                  Az a szép érzelmes kibékülési jelenet, a mit fejecskéjében az egész uton oly
                  pompásan készített, nem ment oly könnyen, mint gondolta. Ez a nagy mamlasz
                  makacskodik.</p>
               <p>A hölgyecske egy zsölyeszékbe dőlt s finom csipke-zsebkendőjével könyeit
                  törülgette.</p>
               <p>E közbeneső időt legalkalmasabbnak vélte kisérője, hogy bemutassa magát. Ő doktor
                  Kapos­vári Iván ügyvéd, a kit a család fölkért, hogy ő nagyságát kisérje el. Neki,
                  ha meg méltóztatik engedni, a család részéről is volna némi előterjeszteni
                  valója.</p>
               <p>- Csak tessék, - szólt Dankó Árpád, ki nem tagadhatta meg udvarias természetét,
                  bár magában szidta gyávaságát, hogy azt az asszonyt miért nem dobja ki kisérőjével
                  együtt.</p>
               <p>A fiatal ügyvéd nagy feneket kerített annak, a mit mondani akart. A család a
                  legjobb indulattal viseltetik Dankó ur iránt s nagyon óhajtaná a házi béke
                  helyreállítását, e végett áldozatokra is kész. Hiszen méltóztatik ismerni azokat a
                  tiszteletreméltó szülőket, kik Dankó urat mindig úgy tekintették, mint a saját
                  gyermeköket.</p>
               <p>Dankó ur csak hallgatta egy darabig ezt az áradozó ékes beszédet, aztán közbeszólt
                  nem nagyon barátságosan:</p>
               <p>- Hát mit akarnak? Hogy visszavegyem ezt az asszonyt?</p>
               <p>Az ügyvédet nem riasztotta vissza ez a barátságtalan kérdés. Alkudozott már ő
                  pörlekedő felekkel, a kik sokkal dühösebbek voltak, mint ez a jámbor ember, s a
                  végén olyan szelidek lettek, mint a bárányok. Mert nagy hatalom az a pénz, s mikor
                  az embernek egyszerre harmincz­ezer forintot igérnek, ugyancsak meggondolja, hogy
                  rugdalózzék-e ellene?</p>
               <p>- Kérem, a család meg akarja alapitni a Dankó ur szerencséjét. Tisztelt megbizóim
                  azt óhajtják, hogy Dankó ur a fővárosban vehessen gyógyszertárat. S ha szükséges,
                  még nagyobb áldozatra is készek. Méltóztassék ezt meggondolni. Egy gyógyszertár a
                  fővárosban kincses­bánya, kérem.</p>
               <p>A könyező kis menyecske ujjai közt kukucskált ki, vajjon mily hatást gyakorol arra
                  a nagy mamlaszra; de a mit arczáról leolvasott, azzal nem igen lehetett
                  megelégedve, mert ujra zsebkendőjével kezdte törülgetni szemeit.</p>
               <p>Az ügyvéd is más eredményt várt a fényes ajánlattól s bámulva tekintett arra az
                  érzéketlen emberre. Talán nem bizik a szavában.</p>
               <p>- Kérem, ezt ne tessék üres igéretnek gondolni, - biztosította Dankó urat. Irásba
                  foglalhatom, ha tetszik. A gyógyszertárat is megnevezhetem, kérem, a mely eladó
                  volna. A kerepesi uton van, a legjobb helyen. Hetvenezer forint a vételár. Abból
                  harminczezret azonnal kifizet a tisztelt apósa, a többire nézve jótállást vállal,
                  úgy, hogy másfél év alatt ki tetszik azt fizetni. Nem kell magyaráznom, tisztelt
                  Dankó ur, hogy milyen szerencse ez.</p>
               <p>Ezt bevégezvén, az ügyvéd ur legczélszerübbnek vélte, ha a fiatal házaspárt
                  magában hagyja. Lovagias, diszkrét ember, a ki tudja, hogy az ilyen kibékülésnél
                  fölösleges a tanu.</p>
               <p>- Ha meg méltóztatik engedni, egy szivart szivnék el az udvaron. Gyönyörü
                  holdvilágos este van, szeretnék egy kicsit sétálni odakint.</p>
               <p>Dankó Árpád ki akarta kisérni vendégét, de az semmiképp sem engedte:</p>
               <p>- Nem, nem, kérem, csak méltóztassék maradni.</p>
               <p>Alig tette be az ajtót maga után az ügyvéd, az asszonyka hirtelen fölemelkedett a
                  zsölye­székből, de most már nem a nyakába ugrott Dankó Árpádnak, hanem térdre
                  omlott előtte s megragadta kezét. Most már a bűnbánó szerepét próbálta. Érzékeny
                  lelkekre, mint ez a nagy fajankó, az nem maradhat hatástalan.</p>
               <p>- Bocsáss meg, bocsáss meg! - tördelte fuldokolva.</p>
               <p>A legjobb szinésznő sem csinálhatta volna külömbül. Még könycseppek is hullottak a
                  Dankó Árpád kezére.</p>
               <p>A jó ember csakugyan elérzékenyült.</p>
               <p>- Keljen föl, keljen föl, - rebegte a legnagyobb zavarban.</p>
               <p>Nagyon hihető, hogy ha ezt a hatásos jelenetet korábban rendezi a nem csekély
                  művészi tehetséggel megáldott asszonyka, pár hónappal ezelőtt, Dankó Árpád
                  ellágyulva emelte volna föl s ölelte volna őt a karjai közé, a mikor az együtt
                  töltött édes órák emlékezete s a jöven­dőben együtt töltendők boldog reménye
                  teljesen elkábították volna a jó embert s forró csókok között pecsételték volna
                  meg a kibékülést.</p>
               <p>De most már vértezve állt itt minden ilyen támadás ellen. A csábításnak semmiféle
                  fegyvere nem hatott be szivébe. Csak Vilmára kellett gondolnia s a szirén minden
                  csalogató mester­kedése, hizelgése hiába volt.</p>
               <p>- Térdeimen könyörgök, édes Árpád, bocsáss meg szerencsétlen kis feleségednek.
                  Soha, soha többé nem teszem. Jó leszek, hű leszek, engedelmes leszek. Légy
                  irgalmas, csókolj meg és én visszaadom neked ezerszer és olyan boldogok leszünk,
                  mint az első héten... Tudod még? Emlékszel-e még?</p>
               <p>Dankó Árpád azonban nem hajolt le, hogy megcsókolja a térdelő asszonykát, a ki még
                  a haját is kibontotta, mert tudta, hogy az a vállaira omló dus barna haj még
                  elragadóbb kifejezést ad a bünbánó Magdolnának. Lehetetlen, gondolja magában, hogy
                  a férje sokáig ellentálljon.</p>
               <p>- Hát nem szólsz, édes? - suttogja hizelegve. - Hát nem szeretsz már? Hát nem
                  ölelsz meg és nem kellek már neked, mikor oly vágyva, esdekelve jövök hozzád?</p>
               <p>Dankó Árpád kinosan csavargatta fejét s vissza akarta huzni kezét, de a szép
                  Magdolna nem eresztette oly könnyen. Végre mégis megemberelte magát a lágyszivü
                  férfi s határozottan szólt.</p>
               <p>- Ne játszék komédiát, mert az nem használ. Mi nem egymáshoz valók vagyunk s
                  legjobb elválnunk.</p>
               <p>A kis menyecske egy darabig még nézte, vajjon nem lát-e biztató vonást a férj
                  arczán, de mikor nem talált ott semmi biztatót, fölugrott térdeiről s mint a
                  sárkány, villámló szemekkel, sziszegve támadt Dankó Árpádra.</p>
               <p>- Hát így vagyunk? Hát csakugyan el akar válni? Engem nem ámíthat el, én átlátok a
                  hamis lelkén. Az én hűtlenségem csak ürügy. El akar válni, mert mást szeret.</p>
               <p>Dankó Árpád elpirult és zavartan sütötte le szemeit. A kis menyecske diadalmasan
                  fölül­kerekedett:</p>
               <p>- Meri tagadni, hogy nincs úgy? Engem akar elitélni, mikor saját maga a bünös? De
                  velem nem fog oly könnyen elbánni. Én ragaszkodom jogaimhoz. Én nem megyek innen
                  el. Nem, nem, hiába lesi. Én törvényes felesége vagyok, még nem választott el a
                  biróság. Engem nem dobhat innen ki, itt maradok.</p>
               <p>S beült a zsöllyeszékbe és leomló Magdolna haját kezdte föltüzögetni.</p>
               <p>Dankó Árpád csak nézte, hüledezve, mi lesz ennek a vége. Hát az az asszony igazán
                  itt akar maradni?</p>
               <p>Ugy látszik, hogy igazán. Egészen elfogulatlanul fordul a férjéhez, mintha már
                  teljesen itthon volna:</p>
               <p>- Árpád, csengessen kérem, a cselédnek.</p>
               <p>Dankó Árpád csaknem kővé mered bámultában.</p>
               <p>A kis menyecske szeme közé kaczag:</p>
               <p>- No, maga nagyon kijött az udvariasság gyakorlatából, mióta a szárnyaim alól
                  kikerült.</p>
               <p>S fölugrik és kis kezeivel megrántja maga a csengetyü zsinórját.</p>
               <p>- Mit akar? - kiált föl Dankó Árpád kétségbeesetten. - Botrányt akar?</p>
               <p>- Vacsorát akarok, - viszonozza az asszonyka nevetve. - Utról jövök, éhes vagyok,
                  mint a farkas. Meg az az ur is, a ki ott kint sétál. Hijja be, kérem.</p>
               <p>A szakácsné megjelent az ajtóban.</p>
               <p>- Parancsolni tetszik?</p>
               <p>- Vacsorát. De valami olyat, a mi hamar elkészül, mert nagyon éhesek vagyunk. Jó
                  lesz rántott csirke, meg omelett. Aztán kérem, nekem az én szobámban vessenek
                  ágyat, annak az urnak pedig, a ki velem jött, majd a vendégszobában.</p>
               <p>A cseléd, a ki nem régóta szolgált ott s nem ismerte az idegen hölgyet, kérdőleg
                  tekintett urára.</p>
               <p>- Igen, igen, - szólt az s a jámbor emberből is kitört az ingerültség, - tegye,
                  ahogy ő nagysága mondja s egyuttal akaszszák ki a kapura a korcsma-czimert, hogy
                  itt ma minden nyitva áll mindenki számára.</p>
               <p>Azzal kalapja után nyult:</p>
               <p>- És most jó mulatságot és jóéjszakát kivánok.</p>
               <p>- Hová megy?</p>
               <p>- Keresek magamnak valami tisztességes kvártélyt arra az időre, mig itt tetszik
                  mulatni.</p>
               <p>- Árpád! - kiáltott a menyecske szivszakadva.</p>
               <p>De Árpád vissza sem nézett, csak ment.</p>
               <p>Az asszonyka széttépte mérgében csipke-zsebkendőjét. Jaj, csak így téphette volna
                  szét azt az embert is! Milyen gyönyörüség lett volna az.</p>
               <p>Aztán dühtől reszketve kinyitotta az ajtót, mely a folyosóra nyilt s kikiáltott az
                  ügyvédre, a ki még mindig ott sétált az udvaron szivarozva:</p>
               <p>- Jőjjön be már.</p>
               <p>- Elvégezték? - kérdezte az ügyvéd, a szép asszony felé kacsintva, a mint belépett
                  a szobába.</p>
               <p>- El, - válaszolt az asszonyka, finom, keskeny ajkait összeharapva.</p>
               <p>- No ugy-e, hatott az én beszédem? Oh, én ismerem az embereket.</p>
               <p>- Nagyon.</p>
               <p>- Nem vitatom, hogy a nagyságod szép szemei is hathatósan közreműködtek.</p>
               <p>Óvatosan körültekintett:</p>
               <p>- Bátran beszélhetek?</p>
               <p>- Egész bátran.</p>
               <p>- Nos, szép asszonyom, megkapom már most a csókot, a mit jutalmul igért?</p>
               <p>- Megkaphatja, viszonzá a szép asszony haragtól lángoló arczczal, - s ezt a vizes
                  palaczkot is megkaphatja a fejéhez vágva és a szemeit is kikaparhatom, ha akarja.
                  No ugyan jókor jön, épen csókolózni való kedvemben talál.</p>
               <p>A fiatal ügyvéd elámult. - Hát mi történt?</p>
               <p>- Hát az történt, hogy összeszedhetjük a sátorfánkat és mehetünk szépen vissza
                  Budapestre.</p>
               <p>Az ügyvéd meghökkent:</p>
               <p>- De csak nem méltóztatik gondolni, hogy most éjjel...</p>
               <p>- De azt gondolom.</p>
               <p>- Sötét éjjel?</p>
               <p>- Holdvilág van.</p>
               <p>- És vacsora nélkül?</p>
               <p>- Nem hal meg éhen s ha meghal, sem lesz nagy kár érte.</p>
               <p>Az ügyvéd könyörgésre fogta a dolgot.</p>
               <p>- Nagyságos asszonyom, nem kellene így elhamarkodni ezt a kedvező alkalmat.</p>
               <p>Idegesen szakította félbe a kis menyecske:</p>
               <p>- Jön, vagy nem jön?</p>
               <p>- Megyek, megyek, csak ne dühösködjék úgy.</p>
               <p>Gyönyörü holdvilágos este volt. Nyájasan fénylettek ki a fehér házak az akáczfák
                  sötét lombjai közül. Az emberek már lenyugodtak. Csak távolról hallatszott egy
                  pásztorfurulya hangja.</p>
               <p>A kis menyecske idegesen nógatta utitársát:</p>
               <p>- Siessen hát jobban. Ott a Zöldfa; látja? Költse föl a kocsist, a kivel jöttünk.
                  Fogjon be hamar és el innen!</p>
               <p> </p>
            </div>
            <div type="chapter">
               <head>
                  XI. Kinek öröm, kinek bánat.
               </head>
               <p>Az egész emberi élet olyan, mint az időjárás, majd kiderül, majd beborul. Az
                  örömre követ­kezik a bubánat, a reményre a csüggedés s a bánat és a csüggedés után
                  megint az öröm és a remény. Csak szegény Kókay Elemér látszik arra
                  kiválasztottnak, hogy nála mindig beborult maradjon az égbolt és soha se derüljön
                  ki.</p>
               <p>Most már egészen elvonul az emberektől s behuzódik hajlékába, mint a csigabiga.
                  Még a fejét sem nyujtja ki, akárhogy édesgetik s akárhogy zajongnak körülte.</p>
               <p>- Szakasztott olyan lesz, mint az öreg tekintetes ur volt, - véli a
                  gazdasszony.</p>
               <p>Épp olyan áldott jó ember, a ki nem bánja, akárhogy lopják s akármilyen poros,
                  pókhálós a szobája. Azt sem bánja, hogy a részeges takács Kesze Jancsi, a ki
                  kibékült a feleségével, itt élősködik az ő nyakán, elszivja előle a legjobb
                  szivarait s kiissza a legfinomabb borait. Nem bán már ő semmit.</p>
               <p>Hiába hivják barátságos vacsorákra, nem megy, jobban szereti ő otthon, magányosan
                  fogyasz­tani el a vén gazdasszony kozmás főztét. Olgához sem megy ama nyári
                  délután óta, mikor egész lelkében megtörve, sápadtan, tántorgó lábakkal jött onnan
                  haza.</p>
               <p>Csak egyszer találkozott azóta vele.</p>
               <p>- Haragszik reám? - kérdezte Olga.</p>
               <p>S tekintetét oly szomorun és esdőn függesztette Elemérre, mintha némán bocsánatot
                  akarna kérni tőle.</p>
               <p>- Miért haragudnám? - felelt Elemér.</p>
               <p>De hangja remegett, bár igyekezett, hogy hideg és nyugodt maradjon.</p>
               <p>Az Olga hangja is remegett, midőn halkan, akadozva kérdezte:</p>
               <p>- Miért nem látogat meg többé?</p>
               <p>- Jobb így - viszonzá a fiatal ember, elfojtva a melléből feltörő sóhajt. - Azért
                  jó barátok maradunk; de az után, ami köztünk történt Olga, sokkal jobb, ha nem
                  látjuk egymást.</p>
               <p>A nő, úgy látszott, mintha küzdene önmagával, mintha mondani akart volna valamit,
                  de még­sem szólt. Igy váltak el egymástól, néma, rövid kézszorítással, alig
                  érintve az egymás kezét.</p>
               <p>A rokonság bámulva vette észre, hogy a házasságból, melyet oly bizonyosnak
                  tartottak, semmi sem lesz. Kérdésekkel ostromolták előbb Elemért, s mikor attól
                  semmit sem tudhattak meg, Olgát:</p>
               <p>- Mi történt köztelek? Összeharagudtatok?</p>
               <p>Ki akarják őket békitni.</p>
               <p>- Nincs rá szükség, - utasítja el a jóakaratot Olga; - nincs köztünk semmi
                  harag.</p>
               <p>Látják, hogy nincs. Hát miért kerülik egymást?</p>
               <p>Olga nem ad magyarázatot. Hiába faggatják. Abba is hagynák, mert ismerik, hogy
                  ilyen büszke, ilyen különös volt már leánykorában; de szegény Elemért
                  sajnálják.</p>
               <p>- Csak nem adtál neki kosarat?</p>
               <p>Mindenki elszörnyed, mikor megtudják, hogy Elemér kosarat kapott. Hát miért?</p>
               <p>Ugaros-Karádon meg nem fogják azt érteni soha, hogy csak azért, mert Elemér gazdag
                  és Olga szegény. Hát annál inkább kapni kell rajta két kézzel.</p>
               <p>De Olga máskép okoskodik, mint az egész Ugaros-Karád.</p>
               <p>- Ha nem mentem hozzá gazdagon, nem fogok hozzá menni szegényen.</p>
               <p>Büszkesége hajlithatlan. Mindig gyötörné az a gondolat, hogy Elemér talán csak
                  szánalomból vette nőül. S gyötörné még egy másik gondolat, mely büszkeségét még
                  jobban lealázza: hát ha Elemér azt fogja róla gondolni, hogy csak azért ment
                  hozzá, mert most szegény és nem bir megélni, mig Elemér gazdag és jólétet
                  szerezhet neki?</p>
               <p>Nem, ezzel a kinzó gondolattal soha, soha sem lehet az Elemér nejévé. Inkább a
                  nyomorság, mint valaha ez a szégyen.</p>
               <p>A Buksynék, Tihanyinék nem értik őt, a leányok sem értik, csak azt a büszkén
                  kipirult arczát, azokat a villámló szemeket látják:</p>
               <p>- Nem, nem, soha!</p>
               <p>Nohát: soha. Abba hagyják a rábeszélést, mert hiszen annak úgy sem lehet
                  foganatja, ezzel a büszke teremtéssel nem bir senki. Ott ül hát busan, magányosan
                  a czifra uj házban, melynek diszes berendezése oly kiáltó ellentétben áll az ő
                  mostani szegény sorsával s elmélázó szemei kitekintenek a távolba, mint egykor
                  leánykorában, de most már nem azzal a büszke, fürkésző pillantással, mint hajdan.
                  Most már nem vár és nem remél semmit.</p>
               <p>Az uzsonnák alkalmával még sokáig tanakodnak, vitatkoznak azon az ugaros-karádi
                  asszo­nyok, hogy miért is kell ennek így lenni; de minthogy változtatni a dolgon
                  nem tudnak s erőnek erejével nem lehet összeadni egy fiatal párt, ha ők maguk nem
                  akarják, hát abba marad ez a házasság, nem foglalkoznak tovább vele.</p>
               <p>Annál többet foglalkoznak a Dankó és a Vilma ügyével, mely bármennyire titkolták
                  is, immár köztudomásu lett. Mert hiába akarják titokban tartani az olyan
                  eljegyzést, ahol a jegyesek uton-utfélen csókolóznak, mihelyt szerit ejthetik.
                  Lehetetlen, hogy egyszer vagy másszor rajta ne kapják őket, akárhogy
                  vigyáznak.</p>
               <p>A fölháborodás moraja zugott végig Ugaros-Karádon. Egy patikárius! Hát már odáig
                  jutot­tunk?</p>
               <p>Tihanyi Ábrisék legjobban megbotránkoztak. Mind a négy kisasszony a mamával együtt
                  orrát fintorgatta. No hiszen szép parti! Egy patikárius!</p>
               <p>Vilmát azonban nem tántorította meg ez a zaj. Csak hadd lármázzanak! Bezzeg jó
                  lett volna nekik is ez a patikárius. Bezzeg halászgattak utána, ebédeltették,
                  vacsoráltatták s most is elfognák, ha lehetne. De nem lehet. Nem bizony.</p>
               <p>Hiszen nem mondja, hogy nem látott volna szivesebben ő is egy ezer holdas
                  birtokost, aki pompás négy lóval jön érte; de ha már az isten úgy rendelte, hogy
                  ez legyen az övé, hát ezt szereti s szinte ragyognak szemei, hogy végre neki is
                  van valakije, a kit szerethet s a ki őt szereti.</p>
               <p>Buksy Gidát nem tántorítja meg a zaj. Ő is boldog, hogy ilyen vőt talált, a kihez
                  akármikor beszólhat az ember, hogy: »Pajtás, nem adhatnál vagy száz forintot?« -
                  hát mindig adhat; sőt azt a Budapesten hagyott hatszáz forintos váltót is
                  beváltja, mely még a nagy pénzügyi műveletből maradt ott s fenyegetően lebegett a
                  Buksy Gida ur feje fölött.</p>
               <p>Ilyen vő kellett Buksy Gidának. Ennek a segítségével haza hozzák Grünbaumtól az
                  asztali ezüstöt is és a lakodalmon ott fog az pompázni, valamint ennek az
                  aláirásával szerzik meg a kelengyére szükséges pénzt is és mikor majd elkövetkezik
                  a váltó lejárata, azt is Dankó Árpád fogja kifizetni. És még sok egyebet fog
                  kifizetni, mert Buksy Gidáéknak semmire sem lesz pénzük, pedig mindenfélére
                  kell.</p>
               <p>Ritka kincs az ilyen vő, a ki nem az apóst és anyóst zsarolja, hanem a kit az após
                  és az anyós zsarolnak folyvást, pedig még hivatalosan apósnak és anyósnak sem
                  mondhatók, mert a válóper még nem végződött be teljesen.</p>
               <p>De most már hamar vége lesz. A kis menyecske, mióta utolsó próbálkozása is
                  sikertelen maradt, nem gördit már elejébe akadályokat, sőt maga is sürgeti az
                  ügyvédjét, hogy végezzék már be, hadd mehessen férjhez. Harminczezer forintért
                  akad vőlegény, a ki még czifrább multtal is elveszi.</p>
               <p>Mialatt azonban a válópör folyik s az uri rendnek főkép női fele zsibong és
                  zugolódik Ugaros-Karádon, nevezetes változások történtek Dankó Árpáddal, a mik
                  jelentékenyen megváltoz­tatják a közvéleményt. Az augusztusi vámosi vásáron Dankó
                  Árpád megvette a Domby Pista négyes fogatát, a mire mindenki azt mondta
                  Ugaros-Karádon, hogy:</p>
               <p>- Ejnye!</p>
               <p>Egy héttel később megvette a Tihanyi Marczi száznyolczvan holdját s szeptember
                  elején már két agarat is szerzett.</p>
               <p>- No édes Dankó, már most csak a patikáján adjon tul, - intette Buksy Gidáné.</p>
               <p>Mert már semmi egyéb nem hiányzott ahhoz, hogy tökéletes ur legyen. Váltói is
                  voltak már a vámosi takarékpénztárban, meg Háj Fülöpnél, melyeket leendő apósa
                  kedvéért girált.</p>
               <p>De Vilma, a ki nagyon megelégelte már azt az uri életet, a mit kedves szülei
                  folytattak s nem kivánt maguknak is olyat, nem engedte, hogy a patikát is
                  eladják.</p>
               <p>- Hát igazán patikáriusné akarsz lenni? - kiáltott föl elszörnyedve az anyja.</p>
               <p>A leány megütközve tekintett anyjára.</p>
               <p>- Hiszen a mama akarta először, én csak azután.</p>
               <p>- Persze, hogy akartam, - viszonzá az anya, - most is akarom azt a házasságot, de
                  a patika nélkül. Érted már?</p>
               <p>- Értem, édes anyám, de én meg amugy akarom.</p>
               <p>Buksy Gidáné bámulva tekintett leányára. Évek hosszu során át annyira megszokta a
                  hatalmas asszony, hogy mindenki meghajoljon akarata előtt. Szinte hihetetlennek
                  látszott, hogy talál­kozzék valaki, a ki az ő akaratának a saját akaratát merje
                  ellenébe tenni.</p>
               <p>- Gida! - kiáltotta be férjét.</p>
               <p>Az afrikai oroszlán kiáltása remegtetheti meg úgy a sivatag arabjait, mint ez a
                  hang Buksy Gida urat. De azért jó kedvet mutatva, ajkait nevetésre nyitva, lépett
                  be.</p>
               <p>- Mi a baj, Miczi lelkem?</p>
               <p>- Hallgasd csak, mit beszél a lányod, - förmedt ő nagysága a mosolygó emberre. -
                  Nem akarja eladni a patikát. Hallottál már valaha ilyet?</p>
               <p>Buksy Gida csakugyan nem hallott ilyet. Nem adni el valamit, a mi eladható? Ő
                  eladja még azt is, a mi el nem adható. Hányszor adott ő már el Háj Fülöpnek buzát,
                  a mi nem volt, malaczot, a mi nem volt, hizott ökröket, a mik nem voltak és
                  gyapjut, a mi soha sem lesz!</p>
               <p>- Miért ne adnátok el, ha valaki jól megveszi?</p>
               <p>De a szülői vélemény daczára Vilma megmarad a mellett, hogy nem adják el. És Buksy
                  Gidáné, az a hatalmas, katonás asszony, a ki mindenkit akarata alá szokott
                  hajtani, nem ellen­kezik tovább, mert meglepetve, bámulva látta, hogy ez a leány
                  kinőtt az anyai hatalom alól s ezentul a saját akaratát fogja követni.</p>
               <p>Különös tüneménye a természetnek, a mi nem tudom, úgy van-e másutt is, vagy csak
                  Ugaros-Karádon, de valószinüleg ugy van: - hogy a nőknek sokkal inkább megvan és
                  sokkal inkább teljesül az akaratuk, mint a férfiaknak.</p>
               <p>Lám, Petheő László bátyánk, hiába elnöke az ugaros karádi közbirtokosságnak,
                  elnöke a kaszi­nó­nak, elnöke a karád-vizszabályozási társaságnak, s választási
                  elnök a képviselő-választásoknál s bizonyára elnöke lesz minden egyesületnek, mely
                  az ő életében Ugaros-Karádon létrejön, mégsem teljesülhet az akarata.</p>
               <p>Már ez az ő sorsa. Igy volt azelőtt, s igy lesz ezután is. Mig boldogult felesége
                  élt, addig csak egy asszony állt utjába, hogy a Petheő László bátyánk akarata
                  valamikor teljesülhessen; most, a hány asszony Ugaros-Karádon van, mind utjába
                  áll.</p>
               <p>Hiába bujkál előlük, végre mégis csak ráakadnak.</p>
               <p>- No Laczi bácsi, hát nem fél, hogy szegény felesége megfordul a sirjában?</p>
               <p>S reá zudulnak valamennyien és nincs az istennek az a büntetése, a mivel ne
                  fenyegetnék.</p>
               <p>A megrettent öreg ember először tagadni próbálja a dolgot, de ez nem használ; reá
                  bizonyít­ják, hogy már gyürüt is adott a leánynak.</p>
               <p>- Gyürüt?... gyürüt? - mentegeti magát az öreg és erősen törülgeti izzadó
                  homlokát. - Hát az csak annyi, mintha az ember egy tarka selyemkendőt ad.</p>
               <p>- De néni annyi - viszonozzák az asszonyok. - Nem szégyeli magát?</p>
               <p>Szégyenli bizony s igéri is, hogy megjavítja magát. De nem hisznek neki.</p>
               <p>- Hát kergesse el azt a szobalányt.</p>
               <p>Akkor majd hisznek. Meglehet azonban, hogy akkor sem hisznek. Mert az ilyen öreg
                  ember, ha egyszer a rossz utra tántorodott, soha sem tér meg.</p>
               <p>De a nők bölcsessége kitalálja, hogyan lehet segitni ezen a dolgon is. Ha már
                  ilyen telhetetlen vén ember, hogy fiatal feleség kell neki, hát válasszon legalább
                  a rokonságból, az uri rendből. Itt van a Tihanyi Ábrisné négy leánya, vegyen el
                  egyet azok közül.</p>
               <p>Petheő László bátyánk kimereszti szürke, zavaros szemeit:</p>
               <p>- Ez már beszéd, lelkeim!</p>
               <p>Nehezen birja ugyan megérteni, hogy odaadjanak neki egyet a közül a négy leány
                  közül, kiknek a legidősbike is majdnem negyven évvel fiatalabb, mint ő; de ha már
                  így áll a dolog, hogy szivesen oda adják, hát a legfiatalabbat választja, a melyik
                  a mult hónapban volt tizen­nyolcz éves.</p>
               <p>- Nem lesz nagyon fiatal? - próbálják Laczi bácsit lebeszélni.</p>
               <p>Mert hát a huszonnyolcz éves talán inkább illenék hozzá, mint a tizennyolcz éves.
                  De aztán megnyugosznak benne, mert a tizennyolcz évest talán mégis könnyebb lesz
                  rábeszélni, mint a huszonnyolcz évest, kinek már több az esze.</p>
               <p>Valami nagy kedvet egyik sem mutat ehhez a férjhez menetelhez, de mikor nincs
                  kilátás másra és Laczi bácsi megigéri, hogy vagyonának felét átiratja feleségére,
                  a másik felét pedig végrendeletileg fogja neki hagyni, arra kijelenti a legkisebb
                  Tihanyi leány, hogy jó, nem bánja, hát hozzá megyen ehhez az utálatos vén
                  emberhez.</p>
               <p>Az eljegyzés nagy ünnepélyességgel ment végbe. Az öreg ur kicsipte magát.
                  Levágatta hosszu ősz szakállát és simára borotvált arczczal, fölkunkorított és
                  csodálatos módon megbarnult bajuszszal, kifeszített mellel, behuzott hassal,
                  büszke léptekkel, csakhogy kissé megroggyant inakkal lépett be menyasszonyához, ki
                  azonban úgy vélte, hogy ebben a megifjodott kiadás­ban még undokabb.</p>
               <p>Az eljegyzés előtt való nap kiadták az utat a hires szobaleánynak is. Petheő
                  László ur pró­bálgatta ezt már idáig, de nem sikerült; most Tihanyi Ábrisné maga
                  vette kezébe az ügyet. A leány sokáig nem akarta megérteni, hogy miről van szó.
                  Lárifári. Hogy ő innen takarodjék? Szeretné látni, hogy ki hajtja ki őt innen?</p>
               <p>- Én, - felelt Tihanyiné mérgesen.</p>
               <p>Két béres kivitte a szobaleány ládáját.</p>
               <p>- Hányjátok ki mindenét az utcza közepére, - parancsolta Tihanyiné.</p>
               <p>Petheő László ur óvatosan félrehuzódott a zivatar elől s csak akkor dugta ki a
                  fejét egy percz­re az ablakon, mikor a leány már lent volt az udvaron.</p>
               <p>De az az egy percz elég volt arra, hogy a leány észrevegye.</p>
               <p>- Oh, te vén gazember! - kiáltott fel hozzá, öklével fenyegetve; - hát így tartod
                  meg a szava­dat? Ez a te hűséged?</p>
               <p>S olyan diszes neveket kiabált fel hozzá, hogy a »szemtelen vén bitang« még a
                  legszelidebbek közé tartozott. Átkozta a hamis lelkét s fenyegette hogy majd
                  megveri még az Isten gonosz­ságáért. Nem is hagyja veretlen.</p>
               <p>Az egész cselédség összecsődült a nagy lármára, a parasztasszonyok is a
                  szomszédságból, azok előtt folytatta a leány az átkozódást. Petheő László ur
                  hirtelen becsapta az ablakot s eltávozott onnan egy belsőbb szobába, de úgy
                  rémlett neki, mintha még oda is behallaná az átkozódást.</p>
               <p>Nagyon kellemetlenül érezte magát a nap egész hátralevő részén át. Ki és bejárt az
                  egyik szobából a másikba. Annak a czudar Zsuzsinak be kellene dugni a száját, mert
                  az egész helységet tele lármázza. Csak lehetne vele okosan beszélni.</p>
               <p>Alig várta Petheő bátyánk, hogy beesteledjék. Akkor zsebébe dugott egy pár száz
                  forintos bankót s lassacskán, mintha csak sétálni menne, a zöldfa felé haladt.
                  Beosont a nyitva álló kapun s felszólította a korcsmárosnét:</p>
               <p>- Ott a Zsuzsi?</p>
               <p>A korcsmárosné csodálkozva nézett a tekintetes urra:</p>
               <p>- Hát nem tetszik tudni, hogy Vámosra ment?</p>
               <p>- Nem is jön vissza?</p>
               <p>- Hát minek jönne vissza, ha a tekintetes ur házasodik és mást vesz el?</p>
               <p>Petheő László ur megkönnyebbülten sóhajtott föl s odább akart menni. De a
                  korcsmárosné megállította:</p>
               <p>- Én hallgatok tekintetes uram, tetszik tudni. De a jövő évi árendából csak el
                  tetszik engedni valamicskét?</p>
               <p>- El el, - igérte nagylelküen Petheő László, ámbár nyomta a lelkiismeret, hogy ő
                  most a közvagyonból igért oda valamit, a mi évek hosszu során át folytatott
                  elnöksége alatt soha sem történt.</p>
               <p>Mélyen megilletődve fordult hazafelé. Hát ő is letérne a becsület utjáról? Ő
                  is?</p>
               <p> </p>
            </div>
            <div type="chapter">
               <head>
                  XII. Még egy uj pár.
               </head>
               <p>Mint tizenöt év óta minden évben, az idén is eljött vakácziózni Ugaros-Karádra
                  Molnár József tanár ur.</p>
               <p>A tiszteletes, a ki ebben az évről-évre komolyabb és méltóságosabb férfiuban alig
                  ismert már reá az ő hajdani vig czimborájára, azért a szokott régi szivességgel
                  fogadta. A tiszteletesné előállt a szokott nyájas faggatózásával, hogy mikor
                  házasodik, már meg Molnár ur? A mire azonban Molnár ur most határozottabban
                  felelt, mint máskor szokott. Úgy hiszi, most már nemsokára itt lesz az ideje. Az
                  öreg tanfelügyelő végre nyugalomba ment s Molnár ur reméli, hogy kineveztetése
                  bizonyos.</p>
               <p>Ennek a reménynek kifejezést ad bizonyos uri háznál is, hol egy derék leány, a ki
                  tizenöt év óta vár reá, kijelentette, hogy tovább várni ostobaság.</p>
               <p>- De istenem, mit akar, Jolán? - suttogta Molnár ur ijedtében egészen
                  elsápadva.</p>
               <p>- Mit akarok? Hát meg akarok mondani mindent az édes anyámnak. Meg akarom mondani,
                  hogy tizenöt esztendeje szeretjük egymást. Én csak olyan tizenötéves kis
                  gyerekleány voltam akkor és hűségesen vártam magára, Józsi, mig csak vén leány
                  lettem. Látja? De ha annyi eszem lett volna, mint most, hát nem hallgattam volna
                  magára, hogy várjunk, mig csak maga tanfelügyelő és királyi tanácsos nem lesz,
                  mert ilyen hires családból, mint ez a mienk, nem mehet férjhez egy leány holmi
                  egyszerü tanárhoz. Hallatlan szentségtörés volna az! Olyan vak­merőség, a mit maga
                  el nem mert volna követni. De merik ám mások. Látja, még patiká­rius­né is lesz
                  ebből a mi hires családunkból.</p>
               <p>Molnár Józsi valóban nem foghatja meg azt s csak abból magyarázza ki, hogy talán a
                  pénzvágy, a gazdagság gyakorolta megvesztegető befolyását:</p>
               <p>- De én, látja, szegény vagyok, nincs egyebem, csak a kis fizetésem s nagyon
                  félek, hogy kedves szülei fölháborodva fognak visszautasítni.</p>
               <p>- Hát hagyja reám Józsi, majd beszélek én.</p>
               <p>- Hátha mégis várnánk? Az a kinevezés nem késhetik sokáig.</p>
               <p>A leány mosolyogva nézett az aggódóra:</p>
               <p>- Nagy oktalanság volt tőlünk, hogy idáig is vártunk. Ugyan mi történhetett volna,
                  ha tiz vagy tizenkét évvel ezelőtt megkér? Apáék kosarat adtak volna magának. Arra
                  én elkezdtem volna sirni, busulni. Az apáék szive még sincs kőből; mit tehettek
                  volna? Oda kellett volna adni magának. Ha okosak lettünk volna, úgy cselekedtünk
                  volna és nem vártunk volna, mig meg­öregszünk.</p>
               <p>De a tanár nem látta a dolgot oly bizonyosnak.</p>
               <p>- Félek, Jolán, hogy még most is korán lesz.</p>
               <p>A leány azonban nem akart tovább várni.</p>
               <p>- Nem bizom már én, Józsi, a maga kinevezésében. Soha sem lesz magából
                  tanfelügyelő s én lemondok már arról, hogy nagyságos asszony legyek.</p>
               <p>- De hát várjuk be legalább most, mig a kinevezés megtörténik.</p>
               <p>- Minek? Ha rosszul üt ki, akkor még kevesebb bátorságunk lesz. Most éppen jókor
                  jövünk. A Vilma példája nem marad hatástalan. Tihanyi Ella is férjhez megy. A
                  szülők ilyenkor restellik, hogy az ő leányuk otthon maradjon, mikor mások férjhez
                  mennek. Aztán, ha az egyiket odaadhatni egy patikushoz, a másikat is oda lehet
                  adni egy tanárhoz.</p>
               <p>- Csak óvatosan Jolán, óvatosan - aggodalmaskodik még mindig Molnár ur.</p>
               <p>- Bizza csak rám, Józsi. Apa nagyra becsüli magát. Tudja, még abból az időből,
                  mikor a római bort föltalálták.</p>
               <p>Pajkos mosoly játszadozott ajkai körül s ez a mosoly úgy megélénkítette arczát,
                  hogy Molnár Józsi még mindig a tizenötéves fürge, pajzán Jolánkát látta ebben a
                  harmincz éves nőben s gyöngéden oda hajolva susogta:</p>
               <p>- Édes kis angyalom!</p>
               <p>- No hiszen szép kis angyal vagyok én már, - nevetett Jolán. - Hanem maga az oka,
                  minek hagyott megvénülni.</p>
               <p>Molnár ur szólni akart, de Jolán mosolyogva befogta a száját:</p>
               <p>- Tudom, hogy mit akar mondani. Hogy én magának szép vagyok így is? No, ha nem
                  vagyok is, érek valamit, az bizonyos, mert olyan oktondi leányt nem minden
                  bokorban találhatni, a ki tizenöt évig vár egy hasonló oktondi férfira. Ilyen
                  leány már csak Ugaros-Karádon teremhet.</p>
               <p>Molnár ur áhitattal csókolta meg a nagylelkü leánynak kezét. Szive tele volt
                  boldogsággal, de aggodalommal is, mert mit fog mondani Buksy Tamás ur, ez a
                  dölyfös középkori főur, ha megtudja, hogy egy nevelő merte az ő leányára szemeit
                  emelni?</p>
               <p>Igaz, hogy mikor megtudta ezt Buksy Tamás ur, elhült minden csepp vére, oly
                  rettenetesnek, oly hihetetlennek tünt föl előtte ez a dolog. De az a félelemmel
                  vegyes mély tisztelet, melyet ez a fiatal ember a család iránt tanusított, midőn
                  tizenöt évig nem mert előtte mint kérő föllépni, tetszett Buksy Tamás urnak. Ez
                  becsülésre méltó benne.</p>
               <p>A tudományos téren is érdemeket szerzett férfi. Buksy Tamás még emlékszik a
                  régészeti ásatásra. Ez azonban nem ad neki jogosultságot arra, hogy ily előkelő
                  családból való leány kezét megkaphassa.</p>
               <p>- Megkérdezted-e, hogy legalább nemes ágból származik-e? - tudakozta leányától a
                  büszke főur.</p>
               <p>- Nem, apa, azt nem kérdeztem meg, - válaszolt a leány őszintén.</p>
               <p>- Elég rossz. Mert vannak ugyan rá példák a történelemben, hogy előkelő hölgyeket
                  meg­kaptak egyszerü vagyontalan köznemesek; de arra nem tudok példát, hogy
                  parasztoknak adták volna az előkelő hölgyeket.</p>
               <p>- De hiszen, apa, a ki tanár, az talán mégsem paraszt?</p>
               <p>- A ki nem nemes ember, az mind paraszt, - döntötte el a kérdést Buksy Tamás
                  ur.</p>
               <p>Többet nem szólt, csak komoly léptekkel járt föl s alá az udvaron, nagy
                  elhatározásokat forgat­va fejében. Nem tudott tisztába jönni azzal, vajjon hasonló
                  esetekben hasonló főrangu férfiak hogyan viselkedtek. Sem a Hunyadiak, sem a
                  Rákócziak történetében nem fordultak elő ily esetek, melyek irányadóul
                  szolgálhattak volna.</p>
               <p>A Buksy Gidáék Vilmájának az esete sokkal ujabb keletü, meg aztán nem is hasonló
                  és Gidát nem fogadhatja el tekintély gyanánt Tamás ur, mert Gida a Tamás ur nézete
                  szerint csak papucs alatt nyögő tökfilkó, kit a felesége kénye-kedve szerint
                  forgat, Tamás ur ellenben állásának s nemzetsége iránti kötelezettségeinek
                  tudatával biró családfő.</p>
               <p>E tudat komolysága tükröződik arczán, midőn az udvarról végre besétál szobájába s
                  az agarakat lekergetve a kopott bőrdivánról, maga nyujtózik azon végig s fekvő
                  helyzetben folytatja a gondolkozást, a mi azonban ép oly kevéssé sikerül neki,
                  mint ahogy nem sikerült sétáló helyzetben.</p>
               <p>Lábujjhegyen kell járni az egész háznépnek, hogy Tamás urat ne háborgassák a
                  gondol­ko­zás­ban. Az ebédnél nem mer mukkanni senki, mert Tamás ur szigoru
                  arczczal ül ott, még mindig a fölött gondolkozva, mikép kell méltóságának
                  megfelelően eljárni a fölmerült esetben.</p>
               <p>Őt nem lehet kedvencz pecsenyékkel, süteményekkel megvesztegetni, mint azt az
                  együgyü Gidát. Ne is próbálják. Ő egyenlő szigorúsággal falatozza be a
                  birkapörköltet és a kappan­pecsenyét, a zsemlyegombóczot és a vaniliásfánkot.</p>
               <p>Szigorusága nem enyhül még délután sem, midőn a kaszinóba megy ujságot olvasni.
                  Ijedten nyitja ki előtte az ajtót Edus, a kaszinó szolgája, s félénk tisztelettel
                  veszi el kezéből a kalapot, hogy föltegye a fogasra, hol úgy rémlik, mintha a
                  többi kalap tiszteletteljesen huzódnék odább, hogy helyet adjon ennek az érdemes
                  kalapnak, mely oly kiváló férfiunak, mint Buksy Tamás ur, szokta fejét
                  befödni.</p>
               <p>Minden ujság kézben volt. De a tanitó rögtön alázatosan átnyujtotta a magáét a
                  belépő fejedelmi személynek.</p>
               <p>- Köszönöm, - viszonzá kegyes fejbólintással Buksy Tamás ur s átvette a lapot
                  saját uri kezeibe.</p>
               <p>Természetes, hogy azontul reá nézve nem létezett a kis tanitó s nagyon megütközve
                  tapasztalta, hogy az beszélgetésbe akar ereszkedni vele.</p>
               <p>- Nagyon érdekes hirt tetszik találni a lapban, - szólt a kis ember nyájas
                  hajlongással.</p>
               <p>Buksy Tamás ur ezt is megköszönte ismételt kegyes fejbólintással. De a tanitó
                  ezzel sem érte be.</p>
               <p>- A kinevezéseket méltóztassék olvasni, ott lesz.</p>
               <p>Erre már Buksy Tamás ur kegyes fejbólintással sem felelt. Nem szereti a társadalmi
                  rendnek ilyetén fölforgatását, hogy a társadalom alsóbb osztályai kezdjenek
                  beszélgetést a felsőbb osztályokkal, a helyett, hogy megvárnák, mig a felsőbb
                  osztályok őket megszólítják.</p>
               <p>Valóban nem tudta, hogy ily körülmények közt elolvassa-e, a mire figyelmeztetve
                  lett, de a kiváncsiság mégis bántotta. Ugyan mi lehetne az?</p>
               <p>Olvasni kezdi s szigoru arcza egyszerre kiderül. Ő felsége stb. Molnár József
                  tanárt és a vámosi főgimnázium igazgatóját stb. megyei kir. tanfelügyelővé kir.
                  tanácsosi czimmel stb. kinevezni méltóztatott.</p>
               <p>- No, mit tetszik hozzá mondani? - kérdezte a tanitó.</p>
               <p>Buksy Tamás urnak nem jutott most eszébe, hogy ismét alsóbb osztálybeli szólította
                  meg őt, a felsőbb osztálybelit. Annyira meglepte, a mit olvasott. De mit
                  mondhatott volna hozzá? Helyeselte ő felsége intézkedését. Az érdemes férfiakat
                  elő kell mozdítni, ez a Buksy Tamás ur nézete is.</p>
               <p>Ám ha ő felsége legkegyelmesebben kitüntetni méltóztatott ezt a férfiut, Buksy
                  Tamás ur sem akar hátrább maradni ő felségénél. S mikor este hazament a
                  kaszinóból, már megállapodott határozattal ment haza. Egy királyi tanácsosnak már
                  odaadhatni egy Buksy leányt. Jolán értesítse a kérőt, hogy jöhet.</p>
               <p>De értesítni sem kellett. Mire Buksy Tamás ur haza ért, már ott volt a kérő.</p>
               <p>- Látja, csak egy napot kellett volna várnunk, - sugta aggodalmasan Jolánnak.</p>
               <p>Még mindig aggódott egy kissé.</p>
               <p>Buksy Tamás ur ünnepélyesen meghallgatta a kérőt, biztosította jóakaratáról s
                  megigérte, hogy fontolóra veszi a dolgot.</p>
               <p>Jolán szeretett volna közbeszólni: »Mit fontolgat már azon apa? Hiszen tegnap óta
                  megfon­tolhatta.« De nem szólt, mert tudta, hogy Buksy Tamás ur a kellő komolyság
                  hiányának rótta volna föl, ha már ma kijelenti, a mit holnap is kijelenthet.</p>
               <p>Vacsorára azonban ott tartották Molnár Józsefet s ebből már láthatta ügyének
                  kedvező el­döntését.</p>
               <p>A vacsoránál bő alkalma nyilt Buksy Tamás urnak, hogy leendő vejét a tekintély ama
                  fokára állítsa a cselédség előtt, a mi őt törvényesen megilleti.</p>
               <p>- Vigyétek a tálat még egyszer a nagyságos királyi tanácsos urhoz... Kenyeret a
                  nagyságos királyi tanácsos urnak... Abból a süteményből talán parancsol még a
                  nagyságos királyi tanácsos ur...</p>
               <p>Késő éjféltájban érkezett haza a parokhiára a nagyságos királyi tanácsos ur. A pap
                  még ébren volt, a vasárnapi prédikáczióján dolgozott.</p>
               <p>Molnár Józsi nyakába borult a papnak:</p>
               <p>- Barátom, boldog vagyok!</p>
               <p> </p>
            </div>
            <div type="chapter">
               <head>
                  XIII. Minden jó, ha jó a vége.
               </head>
               <p>Ez a nyár utólja és az ősz csupa eljegyzések közt telt el. A Petheő Lászlóét
                  követte a Molnár Józsefé Jolánnal, aztán a Dankó Árpádé Vilmával, mert a válópör
                  most már bevégződött s szegény Dankó megszabadult az első feleségétől.</p>
               <p>- Csak ti vagytok még hátra, - szólt Jolán Olgához.</p>
               <p>- Én nem megyek soha férjhez - ismételte Olga.</p>
               <p>A derék leány csodálkozva tekintett Olgára.</p>
               <p>- Hogy mi miért titkolództunk, annak meg volt az oka: de hogy ti miért
                  titkolództok, azt nem értem.</p>
               <p>- Hát nem hiszed?</p>
               <p>- Nem hihetem. Mert, ha igazán nem akarsz Elemérhez menni, akkor nem kellett volna
                  elfogadni tőle azokat az áldozatokat.</p>
               <p>- Miféle áldozatokat?</p>
               <p>- Hogy a magáéból fizesse a te adósságodat.</p>
               <p>Olga arcza lángba borult.</p>
               <p>- A magáéból? Az én adósságomat?</p>
               <p>- A tiedet, vagy a Dezsőét, az mindegy, teérted fizette.</p>
               <p>- És mit fizetett? kérdezte Olga remegve.</p>
               <p>- Oh, mintha nem tudnád?</p>
               <p>- Nem tudom. Esküszöm neked, hogy nem tudom.</p>
               <p>- Annál rosszabb. Tudnod kellene. Téged akart kimélni s nyakig keveredett az
                  adósságba. Apa Vámoson hallotta, mikor a takarékpénztárban járt. Összes vagyonának
                  a fele is rá megy.</p>
               <p>- Istenem! Istenem! - tördelte kezeit Olga.</p>
               <p>Hanem aztán hirtelen elnémult ajkán a sóhaj és panasz s valami boldogító gondolat
                  fénye áradt szét egész arczán.</p>
               <p>Jolán meglepetve tekintett reá. De nem kérdezte. Tudta, hogy e büszke lélek nem
                  szereti, ha betekintenek belsejébe.</p>
               <p>De bármily nagy volt büszkesége, most eljött az ő megalázkodásának a napja.</p>
               <p>Oh! ez a nap, ez örök időre megmaradt a Kókay Elemér emlékezetében. Ez az édes, ez
                  a drága nap, mikor belépni látta hajlékába piruló arczczal, nedves szemekkel az ő
                  egyetlen boldogságát, a ki nem tudott szólni, csak oda borult az Elemér keblére és
                  nem gondolt azzal, hogy ő a nő jött a férfihoz.</p>
               <p>Hosszan, némán tartották egymást átölelve. Elemér szólalt meg először:</p>
               <p>- Mikor lesz az esküvőnk, édes?</p>
               <p>Olga könyein keresztül mosolyogva felelt:</p>
               <p>- Talán mégis várjuk be, mig a gyászév letelik.</p>
               <p>Leültek egymás mellé s a jövő terveiről beszéltek.</p>
               <p>- Nagyon takarékoskodnunk kell, Elemér, - szólt Olga. - Jőjjön, számítsuk ki,
                  mennyi az adósság, mit oktalanul magára vállalt.</p>
               <p>Oly sokáig beszélgettek a jövőről, annyi tervet szőttek, mig végre elnémultak
                  mindketten s csak gondolataik röpültek előre, majd meg vissza a multba, arra az
                  időre, mikor először találkoztak.</p>
               <p>- Emlékszik még, Olga?</p>
               <p>- Emlékszem. És most bevallom, Elemér. Akkor este sokáig ébren voltam és
                  csodálatos viziók környékeztek. Láttam, mintha maga felém jött volna és kitárta
                  volna karjait és olyan szo­moruan nézett felém, mintha azt akarta volna mondani:
                  hát nem jösz? De én nem mozdultam. És akkor minden eltünt. Engem pedig oly
                  szorongó félelem fogott el, hogy kinyitottam az ablakot és kitekintettem a
                  holdvilágos éjbe és téged kerestelek. S megláttalak ujra lent a kertben, oly
                  tisztán és világosan, mintha igazán ott álltál volna. És akkor azt gondoltam
                  magamban: igen, igen, az isten téged rendelt nekem.</p>
               <p>- Én is emlékezem, Olga. Nekem is úgy rémlett, mintha tüneményt látnék, midőn az
                  ablakon kihajolt a te szép fejed. Mert én voltam, a ki akkor ott jártam s
                  gyönyörtől reszketve susogtam magamban: oh, légy az enyém, kedves! De mikor nappal
                  lett és szemtől-szemben álltam veled, nem volt többé bátorságom szólni.</p>
               <p>Igy került össze a negyedik pár is. Lesz esketni valója a tiszteletes urnak.
                  Készíti is már a beszédeket, a amiket mondani fog s a tiszteletesné már előre fél,
                  hogy megint bele fog sülni. De a tiszteletes ur bizik magában s különösen Józsi
                  barátja esküvőjén akar kitenni magáért.</p>
               <p>Ez az esküvő lesz a legfényesebb valamennyi közt. Mert Buksy Tamás urnak az a
                  nézete, hogy egy királyi, tanácsosnak magyar diszruhában kell esküdni s már el is
                  készült az arany­zsinóros fekete bársony atilla, a fekete bársony mentével
                  egyetemben, a mit Molnár József ur ez alkalomra felölt s a mi teljesen
                  rehabilitálja a hajdani nevelőt az ugaros-karádi uri rend közt.</p>
               <p>Vig farsang lesz ez az idén Ugaros-Karádon, ámbár a pap hiába számít a négyszeri
                  stólára, csak három lett belőle. Az egyik házasság szétment. Tihanyi Ella
                  visszaküldte a jegygyürüt Petheő László bátyánknak s kijelentette, hogy inkább a
                  kutba ugrik, de ennek a totyakos vén embernek nem lesz a felesége.</p>
               <p>Szülei, testvérei eleget biztatták, hogy ne féljen, az öreg úgy sem él sokáig, de
                  Ellának hiába beszéltek. Nem akar ő egy napig sem együtt élni ezzel a vén
                  bolonddal, a ki napról-napra kiállhatatlanabb.</p>
               <p>A szülők megkisértik, hátha megvigasztalhatnák a cserben hagyott vőlegényt egy
                  másik leányuk­kal; de az öreg urat annyira lesujtotta ez a csapás, hogy nem fogad
                  el semmi vigasz­talást. Neki adja magát egészen a bánatnak s most rohamos a
                  hanyatlás. Pár hónap alatt roska­tag aggastyán lesz belőle. Ujra megereszti a
                  szakálát, háta meggörnyed s csoszogó lépésekkel ballag ki a temetőbe, a hová most
                  gyakran kijár a felesége sirját látogatni. Békében lehetnek ezentul az
                  ugaros-karádi leányok.</p>
               <p>És most bucsut veszek tőletek, édes jó barátim ott Ugaros-Karádon. Ne
                  haragudjatok, ha tollam néha elárulta egy-egy gyöngeségteket, egy-egy
                  gyarlóságotokat. Gyarlók vagyunk mind­nyájan. Mi, itt a nagy város falai közt
                  sokkal inkább, mint ti, ott künn a mezőn. Higyjé­tek el, hogy szeretlek titeket
                  ugy, a hogy vagytok, hibáitokkal és erényeitekkel s alig várom, hogy ujra köztetek
                  lehessek és koczczinthassak veletek.</p>
               <p> </p>
            </div>
         </div>
      </body>
  </text>
</TEI>
