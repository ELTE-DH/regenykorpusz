<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU10019" xml:lang="hu">
   <teiHeader>
      <fileDesc>
         <titleStmt>
            <title>Eszther</title>
            <author ref="viaf:19720475">Jósika Miklós (1794-1865)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">82422</measure>
            <measure unit="pages">172</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Eszther</title>
               <date>2011-10-19</date>
               <publisher>Magyar Elektronikus Könyvtárért Egyesület</publisher>
               <ref target="https://mek.oszk.hu/10000/10019"/>
               <respStmt>
                  <resp>Original Electronic Edition</resp>
                  <name>Drótos László</name>
                  <name>Góczán Andrea</name>
               </respStmt>
            
                  <bibl type="digitalSource">
                     <title>Eszther</title>
                     <date>2011-10-19</date>
                     <ref target="https://mek.oszk.hu/10000/10019"/>
                  </bibl>
           
                  <bibl type="printSource">
                     <title>Eszther</title>
                     <author>Jósika Miklós</author>
                     <pubPlace>Budapest</pubPlace>
                     <publisher>Franklin</publisher>
                     <date>1902</date>
                     <ref target="https://mek.oszk.hu/10000/10019/pdf/"/>
                  </bibl>
               
            </bibl>
            <bibl type="firstEdition">
               <title>Eszther</title>
               <author>Jósika Miklós</author>
               <date>1853</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="medium"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T1"/>
         </textDesc>
      </profileDesc>
      <revisionDesc>
         <change when="2020-07-23"/>
         <change when="2020-12-06"/>
      </revisionDesc>
   </teiHeader>
  <text>
      <body>
			<div type="chapter">
            <head>LEWI.</head>
            <p>Azon időben, midőn történetünk kezdetét veszi, Nagy Lajos magyar királyunk egyik
               vezére, Apor István Olaszhonban Cornetto erős falait támadta meg. Tarenti Lajos
               nápolyi királynak híres kalandor-vezérét Werner herczeget éji nyugalmában meglepvén,
               bevette a várat, s az egész Capitana a magyar hadsereg s jeles vezérének kezébe
               jutott.</p>
            <p>Nagy Lajossal egy időben uralkodó Kázmér lengyel király pedig Volhiniában mulatott,
               honnan csak nem régiben űzte ki a lithvániaiakat, hatalmas, nyugtalan főnökjeik, a
               rettegett Gedimin utódok, Kjeistut, Lubart és Olgerd alatt.</p>
            <p>Kázmér a harczias napok után vígan töltötte idejét s udvarában talán soha sem volt
               annyi mulatság s ünnepély napirenden.</p>
            <p>Ezeket tájékozásul előrebocsájtván s megjegyezvén, hogy történetünk körülbelül
               1349-től 1364-dik évig terjed: állapodjunk meg ideiglenesen Lengyelhonban s vessünk
               egy tekintetet annak egyik legnevezetesebb városára Krakkóra.</p>
            <p>A város jelenben a béke azon nemének örült, mely e zajos korban ritkán terjesztette
               áldásait s inkább a fáradt vándor pihenéséhez hasonlított, mint a csendes révhez,
               hová vész és vihar után kiköti hajóját.</p>
            <p>Valamelyik külvárosban, nevét az emlékezet fenn nem tartotta, ez időben egy öreg
               zsidó lakott, kit a szűk utczában, melyet távolsága s rejtettsége miatt látszott
               választani lakásul, szomszédai a fösvény Lewinek neveztek s unokáját, kivel lakott, a
               szép Eszthernek.</p>
            <p>Akkortájban Lengyelhonban még kevés zsidó létezett s főleg ritkaság volt, hogy egyike
               vagy másika e századokon át mindig vándorfajnak, állandóul letelepedjen valahová.
               Lewinek azon­ban jó ajánlólevele volt, mely őt egy országból a másikba kisérte, s
               minden üldözés daczára, melynek a zsidóság akkor inkább, mint valaha, ki volt téve,
               legalább durva bántalmaktól s botrányos kifosztatásoktól megóvta.</p>
            <p>Kik ez ajánlólevelet látták, mert Lewi igen fukar volt ám annak előmutatásával s csak
               az utol­só szükségre hagyta ezt, állíták, hogy az alatt nagy pecsét függ s a római
               császárnak magának neve van aláirva.</p>
            <p>Miként jutott e levélhez, azon felfedezetlen körülmények közé tartozik, melyeket
               senki sem tartott érdemesnek fürkészni. Világos annyi, hogy Lewi maga vagy talán még
               atyja fontos szol­gálatot tehettek a császárnak - azon a pályán, melyen a tehetősb
               zsidók akkor haszno­sakká, néha nélkülözhetlenekké tudták magokat tenni, tudniillik a
               kereskedési s bérleti pályán.</p>
            <p>Hogy magok a fejedelmek éltek a zsidók fáradhatatlan tevékenységével s kitartásával,
               ha valami ritkább ékszert vagy messze földről kapható szövetet akartak megszerezni,
               ez tudva van; mint szintén, hogy nem egy hatalmas urnak üzérkedéseit néha egy szerény
               megvetett zsidó tőzsér neve födte.</p>
            <p>Ilyen, vagy ehhez hasonlónak kellett a szolgálatnak lenni, mely Lewit ama nagypecsétű
               perga­men birtokába helyzé. Egy másik és szintoly valószinű gyanítás volt az, hogy
               Lewi fiatalabb, vagy legalább nem annyira elaggott éveiben híres és szerencsés orvos
               levén, sok ajtó nyilt meg előtte, s olykori nyilatkozataiból sejteni lehetett, hogy ő
               több ideig mulatott Kotromanovits István híres bosnyai bánnak udvarában s Prágában is
               nehány évet töltött.</p>
            <p>Pénzt mindenki gyanított nála, mint ez időben minden zsidónál; de mivel egyszersmind
               fukar­nak is tartottak minden zsidót, nem örömest fogadták be szállónak. Lewinek nem
               csekély áldozatába került még szállást is kapni Krakkóban. Szerencséjére az utcza,
               hol végre meg­szen­vedtetett, nem volt a legegészségesebb lég hírében s valódi
               gyüléséül használtatott a szomszéd utczák szemetének.</p>
            <p>Ez okon sikerült neki itt egy emeletes, de alacsony s szennyes külsejű házat
               kibérelni s alkalmasint az ár, melyet érte fizetett, feledtette a birtokossal a
               bérlőt magát.</p>
            <p>A lak azonban már az első két hónapban egészen más színt öltött magára: mert nem csak
               az apró hézagok egészen kitakaríttattak, hanem a ház előtti utczarész is nagy
               ellentétben állt a szomszéd s közeli házak szemetével, hol néha éjenként gazdátlan
               ebek kerestek eleséget.</p>
            <p>Tévednénk, ha azt hinnők, hogy a lak tisztasága s később mind az, a mi az öreg,
               beteges zsidó kényelmére megszereztetett, saját iparának eredménye leende. Minő
               tevékeny volt Lewi egykori orvosi pályáján s mint kereskedő, annyira reánehezedtek az
               évek később s midőn itt a hetvent meghaladott öreg szállását megközelítjük,
               jótehetetlen volt magával.</p>
            <p>Őt nehéz csapás érte, mert szeme világát annyira elvesztette, hogy csak sejtette, nem
               látta többé a napot; s mivel ez őt oly késő években érte, nem maradt ideje megszokni
               a bajt s más érzékeinek felfokozásával a legnemesbik hiányát valamennyire
               pótolni.</p>
            <p>Unokája volt az intéző szellem, kinek hű szeretete ápolta az öreget, varázsolta
               körüle az egy­szerű, de jótevő kényelmet s igyekezett mindent megtenni, mire az öreg
               ember képtelenné lőn.</p>
            <p>Lewi nem mutatott különös hálát ennyi s ily gyöngéd gondosságért, ha látszott is,
               hogy uno­ká­ját szereti, módjában valami száraz nyerseség volt, s oly elégületlenség,
               mely a szép leány­kának helyzetét nagyon is nehezítette.</p>
            <p>Ha valahová akarta unokáját küldeni, sok idő telt el, míg a becses áruval őt meg
               tudta bízni, mindig volt valami kérdés, észrevétel, intés; míg végre az alig 16 éves,
               de fajának természete szerint jókor ért s tökéletesen kiképezett hölgy a félreeső
               laknak küszöbét elhagyhatta meg­bizásával.</p>
            <p>Mikor aztán az ékszernek, ezüst-, aranyedénynek, vagy messze keletről, arab és persa
               karavá­noktól szerzett szövetnek árával visszatért, az öreg Lewi bizodalmatlanságában
               s kikérde­zé­seiben oly sértő volt néha, hogy csak Eszther kiapadhatlan
               engedékenységének s szánalmának lehetett tulajdonítani, ha béketürését el nem
               vesztette.</p>
            <p>A véletlen úgy akarja, hogy épen egy ilyen órában pillantsuk meg az öreg Lewit és
               Eszthert először. Az utóbbi csak pár perczczel ezelőtt tért be a szűk utczába, s most
               leplezett arczczal, nem tekintve sem jobbra sem balra, halad a sok szemét és szenny
               közt vert sikamlós ösvé­nyen.</p>
            <p>A hölgy öltözete sötét és egyszerű, de a redőzet könnyű vetése s a kendő-tekercs
               fején a régi bibliai alakokra emlékeztet. Ez s a karcsú, emelt alak nemes tartása és
               járása bárhol feltűntek volna.</p>
            <p>Most átszegte az utczát s azon részére ért, melyet oly tisztán tudott tartani s
               melynek némi vidor­ságot kölcsönözött a sötét lakra felfutó repkény s az ablakok
               mögötti virágok eleven szine.</p>
            <p>Lewi mindig zárva tartotta az ajtót és semmi szolgálót meg nem szenvedett, csak azon
               keresz­tény leányokat, kik naponkint párszor jöttek a házhoz segítni unokájának s
               ujra távoztak onnan. Eszther tehát kis öklével döngette az ajtót, melyet az öreg Lewi
               megközelítvén durván kiáltott:</p>
            <p>- Ki vagy? ide nem eresztenek be senkit - késő az idő!</p>
            <p>Az idő egyáltalában nem volt késő, mert alig lehetett több négy óránál délután
               júniusi napon, tehát a leghosszabbak egyikén: de az öreg minden félbeszakítására
               egyedülségének, főleg, ha unokája távol volt, indulatba szokott jőni s ilyenkor
               feledte, hogy még magasan áll a nap, azért hogy hálózott szemei már estét látnak.</p>
            <p>- Én vagyok! öregatyám Lewi, - szólt Eszthernek csodásan kellemes hangja,
               nyugtatva.</p>
            <p>- Egyedül vagy-e? - mormogta az öreg, a nélkül, hogy a nehéz kétszeres reteszt
               hátratolná.</p>
            <p>- Egyedül, öregatyám, - viszonzá Eszther minden békétlenség nélkül, mert ő már
               alkalmasint régen megszokta az ilyen elfogadtatást s mindent került, mivel az öreget
               felingerelhetné.</p>
            <p>- Jó, - mondá Lewi, - nézz csak magad körül, ha nem jár-e valaki ebben az elátkozott
               utczában.</p>
            <p>- Senki nincsen az utczán, - mondá Eszther mindig hasonló béketüréssel.</p>
            <p>E biztatásra Lewi ovatosan kinyitotta az ajtót s Eszther - alkalmasint, hogy az Öreg
               saját­ságainak kedvezzen, hirtelen besuhant azon, mintha leskelődő szemtől
               tartana.</p>
            <p>Lewi, ha a napot nem látta, a két reteszt igen jól meg tudta egy fogásra találni, s
               mihelyt Eszther elsuhant mellette, azonnal rátolta az ajtóra azokat, sokáig
               kisérgetvén, ha erősen tartanak-e s nincs-e veszedelem, hogy valaki erőt vegyen
               rajtok.</p>
            <p>- Jer, kedves jó öregatyám, - mondá Eszther bájos nyájassággal, - e keskeny
               folyosócskában vezetlek. Lewi azonban nem távozott az ajtótól, melyet még minden
               oldalról tapogatott és feszített.</p>
            <p>- Megállj, csak Eszther; mit végeztél? - kérdé kedvetlenül, - ugy-e semmit? tudtam!
               előre meg­mondhattam volna, megátkozott engemet - - - -</p>
            <p>- Nem, nem átkozott meg téged jó öreg atyám Izrael Istene! - szakítá őt félbe a
               leány, - sőt megáldott, mert adott neked hosszú életet s nyujtani fogja azt s eddig
               sem hagyott el minket. De jer, öregatyám, ne féltsd az ajtót, ellenáll az bárminő
               erőszaknak; éjenként még a másik vassal borított ajtót is bezárom s a gerendákat
               tolom eléje. - - Menjünk, itt légvonal van s a folyosó kövezete nedves, ma mosták
               meg.</p>
            <p>- Váj! váj! - zúgolódott az öreg - elfogadván Eszther karját s mellette tipegvén az
               első ajtóig, melyen át elég tágas szobába nyitottak.</p>
            <p>- Váj! váj! - sóhajtott Lewi, midőn a szobába értek, - Eszther leemelvén feltünően
               szép és eredeti arczáról a fátylat, egy tölgyből egyszerűen, de tartósan faragott
               támlányt közelített az asztalhoz, mely a szoba közepét foglalta el.</p>
            <p>- Váj nekem! - ismételte Lewi, - a szükség mindig növekedik, az élelem mindig
               drágább!</p>
            <p>- Ne békétlenkedj, jó öregatyám, - mondá Eszther nyugtató hangon, - ma Isten
               vezérelte lépteimet, szerencsével jártam s jó csomó pénzt hozok haza.</p>
            <p>- Mit adtál el? - kiáltott fel Lewi; - meghagytad csalni magadat, ugy-e?
               elbolondítottak, el­szedték tőled a sok drága holmit csekély áron? - Tudtam előre -
               nem megmondottam-e, hogy kéresd magadat, ne állj minden vevővel szóba; de az
               öregember tanácsát senki sem követi.</p>
            <p>- Dehogy nem követi, - szólt Eszther, - de bizony követtem azt szóról szóra s annak
               is köszön­hetem, hogy mindent - és pedig igen jó áron eladtam.</p>
            <p>- Eladtál mindent! - mondá az öreg felemelkedvén székéről, - és jó áron, mondod?</p>
            <p>- Azon az áron, sőt valamivel feljebb mint öregatyám maga mondotta.</p>
            <p>- Sokkal többet kaptál-e? - kérdé Lewi, - állj csak ide mellém Eszther, számítsd ki a
               pénzt itt az asztalon; de tudod-e, hogy én nagyon tévedtem ám, nem csoda, ha szegény
               öreg fejem elvéti a számokat, sokkal nagyobb árt kellett volna szabni azon holmiknak.
               - Lásd Eszther: olyan aranyat s oly köveket nem is lehet ám mindenhol kapni.</p>
            <p>- Már ez mind késő, jó öregatyám, - felelt a leány, ha te elhibáztad az árakat, baj,
               de legalább szerencse, hogy valamivel többet hoztam érettök! Máskor még le is szoktak
               ám a vevők alkudni valamit s a szegény zsidónak rossz néven sem szabad venni, ha az
               emberek felét igérik annak, a mit kér.</p>
            <p>Erre nem sokat lehetett Lewinek felelni s miután Eszther a pénzt leszámlálta az
               asztalra s az öreg Lewi egyenként megtapogatta, vizsgálta, pendítette azt, nagy
               figyelemmel összeseperte s egy kis oldalszobába sietett, hová őt Eszther nem
               kisérte.</p>
            <p>Nehány percz telt el, míg a zsidó visszatért, addig Eszther leemelte a keleties
               kendőtekélyt fejéről s virágai körül tekintett.</p>
            <p>Lewi visszatérvén, unokája himző-munkát vett kezébe s közel hozzá vonván székét az
               asztal mellé, félbe nem szakította a csendet; mert az öreg, miután a kincset elzárta
               s visszatért - darabig hallgatott, mintha nehéz, keserű gondolat birkózna fel benne.
               Vonásainak kifejezése oly mélyen bús volt, hogy midőn olykor Eszther felemelte rá
               szemeit, szive megindult.</p>
            <p>- Eszther! - szólt végre az öreg, mintegy erőt vevén magán, - előttünk hosszú út áll,
               gyerme­kem, a sok virrasztás s az éji ködök gyakori utazásaim közben elvették szemem
               világának nagy részét, de látod, hogy még tagjaim épek. - -</p>
            <p>Eszther sóhajtott.</p>
            <p>- Étvágyam, álmam jó, előttem még hosszú élet áll s nem is vagyok oly igen öreg. -
               -</p>
            <p>- Hová kell mennünk, atyám? - kérdé a hölgy, látván, hogy az öreg egy kis szünetet
               tőn - mintha kérdeztetni akarna.</p>
            <p>- Megmondom később, most egy felfedezést kell előtted tennem, melyet nem gondoltam
               soha lehetségesnek; de jobb, ha előre tudod, mi vár reád, mert Isten kezében vagyunk
               s életünket még sem számíthatjuk ki órára.</p>
            <p>Eszther figyelmessé lett: rég megszokta már, hogy nagyatyja mindig panaszol, soha
               sincs semmivel megelégedve; bár ő azt hitte, hogy igen távol állanak attól, mit az
               emberek szük­ség­nek neveznek. - Igaz, hogy az öreg Lewi még Eszthertől is titkolta
               pénzét s ékszereit. - Mióta kereskedése nagyobb részt unokája kezén ment át,
               egyenként hozott elő valami rejtekből egy-egy bőrhüvelyt drága gyürűvel vagy
               karpereczczel, kiszabta annak árát s beoktatta a hölgyet, miként kellessék azt a
               vevők előtt dicsérni; néha egy-egy gyémántnak, vagy rubinnak egész történetét
               beszélte elő. Hasonlóul tett a szövetekkel, melyek gondosan bemálházva az utóbbi
               időkben csak egyenként láttak napvilágot. Lewi tőlök oly nehezen vált el, mintha
               valami becses örökségtől kellene magát megfosztania. Régóta már semmi új nem jött a
               házhoz, mintha felhagyott volna egészen a tőzsérkedéssel s a kész szerzeményből
               élne.</p>
            <p>Az okos leány nem egy észrevételt tett, melynek indokát szerette volna öregatyjától
               megtudni; de Lewivel nehéz volt bánni, ingerlékenységét az utóbbi időben minden
               csekély tudakozódás felidézte. Eszther látván, hogy öregatyjának egészsége naponkint
               hanyatlik, mindent került, mi által neki kedvetlenséget okozhatna.</p>
            <p>Most azonban valami ünnepies és nehéz elhatározásra mutató volt az öreg vonásainak
               kifejezésében, s Eszther előérezte, hogy rendkívülit fog hallani. Lewi szeretett élni
               s szerette magával elhitetni, hogy épebb mint valóban volt; de Eszther nem élt
               csalódásban s bár benső­leg ragaszkodott az egyedüli élő lényhez, ki neki annyiak
               közől - kiket elvesztett - fenmara­dott, nem egyszer gondolkodott a jövőről s mit fog
               tenni, ha egykor az élet nagy könyvében az öreg számadása be leend rekesztve.</p>
            <p>Lewi minden nehány szó után szünetet tőn: látszott, mennyire nehéz neki, a mit talán
               soha sem tett életében, egészen tisztán s leplezetlenül előadni gondolatit. Vagy
               talán a kényszerű­ség közepette, mely ezt szükségessé tette, most is azon törte
               fejét, miként födözze el annak egy részét, mit unokájának vallani szándékozott.</p>
            <p>Volt tehát e megszaggatott tételek közt elég, és mondjuk ki - kínos rés a gondolatok
               és sejtel­mek odább füzésére.</p>
            <p>- Ugy van, gyermekem, - szólt, hosszú út áll előttünk, mert mindenből kifogytunk! -
               Ezen utóbbi szavak minő rövidek, oly nehezen mondattak ki. Az öreg nem láthatta,
               miként hatnak azok Esztherre, elgyengült szemei nem kisérhették a tünedező rózsákat
               mindig halványodó vonásain a fiatal hölgynek, ki most is magára igyekezett beszélni,
               hogy az öreg csak boszu­ságát szellőzteti, mivel talán valami nem sikerült ínye a
               várakozása szerint.</p>
            <p>- Igen, Eszther, - folytatta az öreg, vehetted észre, hogy régen már nem vásárlok be
               semmit, hogy szekrényeim fogynak, nem telnek, minő nehezen határozom el magamat s
               csak végszük­ségben valamit eladni.</p>
            <p>- Miért hagytál fel a kereskedéssel, a vételekkel, öregatyám? - kérdé Eszther,
               gyanítván, hogy nem minden oly sötét, miként azt Lewi vele elhitetni akarná.</p>
            <p>- Rossz gyermek! - sóhajtott fel az öreg ingerülten, - te kérded azt szegény öreg
               nagyatyádtól? ki jól tudod, hogy a mi eddig előnyére volt minden vételnek - a jól és
               biztosan itélő szem, meg kezdi megtagadni szolgálatát? - Emlékezel-e még? - nem oly
               régen történt, mikor már sze­mem éle megtompult, minő veszteségem volt azon egész
               árutárban, melyet Salamontól át­vettünk Prágában. Mennyire boszankodtam minden eladás
               alkalmával, észrevevén, hogy avult s utánzott holmikat akasztott a vén tolvaj
               nyakamba. Az átkozott! és semmit sem nyerhettem rajtok. Ne feledd, hogy fajunkat csak
               addig éri pártolás, míg fizetni s ajándékozni tudunk.</p>
            <p>- Hiszen ment ajándék mindenfelé, - mondá Eszther, - elég nehezen vittem vállamon a
               becses szöveteket ama nagyurak nejeihez, kik mindig biztattak - s nem egyszer
               megsimogatták álla­mat, gyermek voltam akkor - három éve telt már.</p>
            <p>- Bár ne adtam volna semmit! - mond Lewi; - mert ott kezdődött szerencsétlenségünk.
               Aján­dé­koz­tunk, Eszther, de Salamon többet tudott ajándékozni, elvesztettük
               perünket és az öreg Lewinek távozni kellett, ha nem akarta magát több és újabb
               zaklatásoknak kitenni.</p>
            <p>- Azóta nincsen bizodalmam magam iránt; még néhányszor megkisértettem a kárt
               helyreütni, - hasztalan! a szerencse hátat fordított; azért mentem egy helyről a
               másikra, mindig könnyebb ládákkal s nehezebb gonddal. Orvosi képességem is megszünt,
               mióta egykor oly éles szemem most már ki nem olvashatja a beteg vonásaiból az első
               barázdát, melyet a halál átszánt azokon. - - Ne beszélj nekem főleg kereskedésről.
               Mikor elhatároztam arról lemondani, olyat csele­kedtem, mint a ki az élőfát
               gyökerestől kiássa a földből: tágas ür maradt életemben s számtalan eltépett
               gyökérszálak! Azóta olyan vagyok, mint a lomb a kidőlt fán, látom - miként apad a
               nedv alólam!</p>
            <p>- A mit ma eladtál, az utolsó volt gyermekem, mivel birunk. Utiköltségre pénz
               kellett, a mi csekély butorunk van, elárvereztetjük; azután vezetni fogsz engemet -
               merre mondom.</p>
            <p>- Oh öregatyám! - mond Eszther, - miért messze vándorolni, ha semmink sincsen, ha
               kiapadt a forrás, nem okosabb-e, valami kis városkában meghúzni magunkat. Én sokat
               tudok, mert te és anyám jókor rászorítottatok a munkára, Brabantban csipkéket
               tanultam bogozni, Amsterdam­ban hímezni, Prágában a hárfát pengetni s a vad bosnyákok
               közt, a hős István bán udvarában - a gazdag szláv nyelvet három változatiban. Tudok
               ékes aranyzsinórokat kötni, értek minden házi munkához s két év óta e nép nyelvét
               megtanultam. Elélhetünk akárhol s én ki tudom sze­rezni a nélkülözhetetlent. Csak
               abból, a mit két év óta, hosszú üres óráimban dolgoztam, pár évig tenghetünk: hiszen
               te, drága öregatyám, oly kevéssel élsz, mindent megvonsz magadtól. Ketten
               csekélységgel megérjük s a kis összegből, melyet ma hoztam - valamihez foghatunk.
               Fiatal vagyok, előttem az egész élet - ne essünk kétségbe! ne vándoroljunk ujra
               messze földre, mikor pár ölnyi hely mindenütt van, s te nem egyszer mondtad,
               öregatyám, hogy Izráel fiai­nak az Isten nem lakást, csak állomásokat rendelt a
               földön.</p>
            <p>- Mennünk kell, Eszther! mond az öreg, kit gyermekének bensőségteljes szavai némileg
               meg­engeszteltek.</p>
            <p>- Hallj engemet nyugodtan s ne szakíts félbe, - folytatá Lewi, van még egy
               megbecsülhetetlen áru-kincsem, Eszther, ereklye, melyet soha sem láttál, egy roppant
               smaragd, elbeszélem neked egyszer történetét. Ennek kell vevőt szereznünk, mi ha
               sikerül, minden bajon segítve leend.</p>
            <p>E szavak után az öreg egy darabig elhallgatott, - azután megragadván unokája kezét,
               folytatá:</p>
            <p>- Ah! azt hittem egykor, gyermekem, hogy e drága ereklyét, mely egy herczegséggel
               felér, fiaimnak s unokáimnak adhatom át bántatlan, miként én és eleim megőriztük azt!
               Fiaim rend­re elhaltak, unokáim jókor elköltöztek más életbe! átok volt a Lewi-házon
               - s hová lepihent fejem, a dögvész s nehéz fekélyek követték lépteinket. Küszöbünk
               előtt fű nőtt s rendre el­haltak mind - mind! - - Te maradtál meg - - igaz - a
               legkedvesebb, legszebb, legjobb - ki fel­érsz avval a drága ereklyével.</p>
            <p>Valami oly önkénytelen s szándéktalan volt a szenvedélyes dicséretben, melyet itt
               elég szo­kat­lanul az öreg zsidó ajkairól hallánk, mikép nincs kétség benne, hogy őt
               e pillanatban, a mindig magába fojtott igazságérzet gyermeke iránt öntudatlan ragadta
               meg. - De egyedül maradtunk, - folytatá Lewi, - a kincscsel kezünkben mint lakattal,
               melynek kulcsa nincsen! E kulcsot kell tehát megtalálnunk.</p>
            <p>- Hagyd azt nyugodni, öregatyám, - mond Eszther, - s ha vagyok olyan, mint amaz
               ereklye, ha jóságod minden szép tulajdonnal felruház, ne bántsuk ama zárt lakatot!
               mit érnénk a kincs­csel, mely csak irigyeket szerezne nekünk.</p>
            <p>- Mégis, mégis gyermekem! mert ha én elmegyek egykor, egyedül maradsz a világon s
               ennek nem szabad lenni! De hogy ama drága ereklye birtokunkban van, el nem áruljuk,
               mert saját embereink taszítottak az örvénybe s nem kellene több, mint megtudni, hogy
               még van vala­mink, azaz egy holt kővel birunk, mely sokat ér, ha vevője akad, azonnal
               megkezdetnék az újabb, terhesb adóztatás és üldöztetés: nyugodt pillanatunk nem
               volna! El kell tehát mennünk messze innen, hol minket még egykori gazdag
               állapotunkban láttak az emberek; ideiglenes fényt kell árasztanunk magunk körül, hogy
               hitelünket feléleszszük. Mikor a gazdagság be­köszön, akkor szerzünk egy becsületes
               férjet neked, hogy mielőtt szemeimet behunynám, másodunokákat lássak magam körül.</p>
            <p>- Boldogabbak leszünk-e? - sóhajtott fel Eszther, - ha hitsorsosaink közől akad egy,
               ki a szegényt megvetné s a gazdagnak keze után nyúlna? s van-e oly gazdag ember, ki
               amaz ereklyének csak fele árát is megfizetné?</p>
            <p>- Károly császár vagy Lajos király! - kiáltott fel Lewi - ezek elég gazdagok. Azért
               holnap már lépéseket kell tennünk, hogy a mi csekély holmink van, itt - pénzzé
               tehessük. Veszünk valami olcsó járművet, pár lovat; szereznünk kell egy embert, ki
               minket lassanként rövid állomá­sokon át Bécsig kisérjen s lovainkat hajtsa. Ott
               vannak ama nagyurak, kiknek nem egyszer tettem szolgálatot, s kik mindig becsületesen
               fizettek. Lásd, gyermekem, ezek fognak segítni rajtunk, általuk juthatunk ő
               felségének a császárnak színe elé.</p>
            <p>- De mielőtt Bécsbe mennénk, - folytatá Lewi, - elmegyünk Visegrádra Lajos királyhoz,
               kinek fényes udvara van, ki a pompát szereti s legtöbb pénze van a fejedelmek közt.
               Nála kisértjük meg szerencsénket. Károly király idejében, akkor te kis gyermek valál,
               mert van annak 11 éve, voltam Budán, Visegrádon, ismertem Homonnai Drugeth Mihály
               nádort; leánya kikészí­tésének nagy részével én valék megbizatva; fiait is ismerem és
               számos más urakat, kiknek segítségével a királyhoz juthatunk, ha valaki - ő
               megadhatja drága ereklyénk árát.</p>
            <p>- S ha ez megleend, - kérdé Eszther, - hová szándékozol, öregatyám? visszatérünk-e
               Brabant­ba, hol annyian vannak népünkből, vagy Varsóba költözünk, hol a király tart
               udvart s mond­ják, nagy fénynyel él, s az ily embereknek mint mi, mindig van alkalmuk
               szerezni udvarok légövében?</p>
            <p>- A királylyal, Kázmérral semmi közöm, Eszther, - szólt az öreg sajátos kifejezésével
               voná­sainak.</p>
            <p>- Miért? mond a hölgy élénken, - mondják, a király szeret élvezni, mulatni, de
               igazságos és jótevő!</p>
            <p>- Meglehet, - viszonzá az öreg. - Hagyjuk ezt most, Eszther, majd ha a mi
               csekélységünk, mi van, eladtuk, meglátjuk, mi történik, minő szerencse kinálkozik.
               Jelenben a fődolog az, vevőt keresni ereklyénkre s ez nem oly könnyű s nem is jár
               veszély nélkül. Mindenesetre, mint köz­benjáró kell fellépnem s a kincset úgy mint
               más birtokát, melynek eladásával megbizattam, kell áruba bocsájtanom.</p>
            <p>- Emlékezel még gyermekem, minő roppant áron fizette meg Lajos király ama nagy
               aranyo­zott, ezüst billikomot, mely jávort ábrázolt kláris-szarukkal; mert azt hitte,
               hogy e becses edény a spanyol királyé volt egykor s én azt egy ottani nagyurnak
               megbizásából bocsátom áruba, kit avval egykor a király maga megajándékozott.</p>
            <p>- De el fogják-e hinni, hogy oly drága kő, mely egy fejedelemséggel felér - reád
               bizatott, öregatyám?</p>
            <p>- Arra ne legyen gondod, nincs könnyebb, mint egy mesét gondolni, - százat mondok egy
               helyett. Ha vevő akad: akkor, gyermekem, számolnunk kell az élettel s be kell
               rekesztenünk vándorlásunkat, mert az évek telnek.</p>
            <p>Eszther nem akart az öreggel ellenkezni: ismerte annak elhatározott akaraterejét s
               tudta, hogy mihelyt egy rögeszme körül forognak gondolatai, őt semmi sem veti ki
               sarkából. Azért, bár nagyon kellemetlenül érintette őt nagyatyjának vándorlási terve:
               azt hitte, jobbat tesz, ha azon eszmén fűz odább, mely most atyjának minden
               gondolatát foglalatoskodtatja.</p>
            <p>- Hogyan volna, öregatyám, - szólt Eszther, - ha Varsóba mennénk elébb?</p>
            <p>- Kázmér királylyal nincsen semmi dolgom, - felelt Lewi: - ő a zsidókat nem
               szereti.</p>
            <p>- Nem szereti! kiáltott fel Eszther; - ki kell őt békéltetni ellenszenvével; ha nem
               akar pénzt adni, adjon földet. A föld jó, el nem hagyja az embert; ha minden veszve,
               a föld megmarad, síri osztályrészét legalább a hatalom a legszegényebbtől sem
               vonhatja meg; tudod pedig, jó öregatyám, hogy senki sem bőkezűebb földdel, mint a
               kinek a pénz egyébre kell, földje pedig elég van.</p>
            <p>Mihelyt a beszédben más által czélzás történt a halálra, Lewi ingerültté lőn s
               Eszther azonnal észrevevén, hogy e kellemetlen húrt érintette, hirtelen
               félbeszakította beszédét s felkiáltott: - Legyen minden úgy, öregatyám, miként te
               akarod, parancsolj s hű gyermeked teljesítend min­dent.</p>
            <p>Lewi hosszasan s részletesen elbeszélte, miként kellessék a dologhoz fogni, hogy
               mielébb pénzzé tehessék a mi csekély felkelhetőjök van s a lehető legkönnyebb szerrel
               vándorlásaikat megkezdjék.</p>
            <p>Eszther félbe nem szakította őt többé s miután az öreg mindent elmondott és saját
               szavait számtalanszor helyreigazítván s ismételvén, egész utitervét kitárta, a nap
               minden további események nélkül követte a többiek egyszerű, változatlan menetét.</p>
            <p> </p>
         </div>
         <div type="chapter">
            <head>A KISÉRTŐ.</head>
            <p>Eszther koránsem volt oly nyugodt, mint a minőnek látszott; azon napon, mely
               leáldozott, még mielőtt az öreg Lewi újabb tervei élete egyszerű folyamát
               megzavarták, történt valami, a mit Eszther semmi áron meg nem mondott volna
               öregatyjának.</p>
            <p>Átalában a hölgy fiatalsága daczára elzárkózott volt. Ki bámulná őt! nem
               hasonlított-e a toronytetőn növő repkényhez, mely nem érez földet maga alatt s tápot
               a hasadékok nedvében talál. Nem volt-e idegen növény, elkülönözve az emberi
               társaságtól s megvettetve még azok­tól is, kik bámulva emelték szemeiket rendkívüli
               szépségére. Nagyatyjával nem találkozott semmi érzésében: mert bár haszonleső és
               fukar volt e hölgy is a maga nemében, a haszon, melyet ő lesett s az, mely után atyja
               esengett, nagyon különböztek egymástól. Ha Eszther fukar volt, nem a vagyont kímélte,
               ennek rá nézve nem volt becse, mert a mint jött az - úgy ment. Megszokta zsenge
               gyermekkora óta a legszebb, legritkább holmikat nem tekinteni birtoknak s magát csak
               mint felügyelőt, ki alig várja, hogy a legszebbtől s legértékesbtől jó áron
               menekülhessen. Eszther fukar volt ifju álmaival s valami vele született ösztönszerű
               nagyravágyással, melyet maga sem tudott körvonalozni s indokolni magában. - Néha úgy
               tetszett neki sorsa elhagyottságában s elkülönözöttségében, mintha szégyelné a
               hiuságot, mely annyi lehetlenséget tündérez ifju képzete elé s láthatlan leplek alá -
               átérthetlen igéreteket rejt.</p>
            <p>Nem volt egy barátnéja, kivel egyetlen eszméjét közölhetné; a tavasz szellőinek, a
               bokrok homályinak susogta gondolatit s feleletül egy talányt nyert: mert a felelet
               néma volt s elméje sajátos csalódásban maga susogta a feleleteket.</p>
            <p>Nem voltak tiszta eszméi sok oly tárgyban, melyek egy gondos anya első nyilvánításai,
               ha gyermekét jól akarja nevelni: a rosszról és jóról a fogalmat tizenhat éves
               tapasztalásból szőtte össze, melyeknek alig számíthatta négy-öt utóbbi évét a
               gondolatok s eszmék határihoz. Azért ha valami rendkivüli történt, ha egy gondolat,
               ugyszólván, először kopogtatott értelme ajtaján, vagy rögtön s váratlanul új eszmét
               vetett a véletlen életutjába: ifju tapasztalatlansága sajátos tanokat vont le
               magának.</p>
            <p>Zárkozottsága okozta, hogy csak saját elméjében igyekezett egyensúlyba hozni,
               felderíteni s taglalgatni - a mit nem értett, mi neki nem helyesnek, vagy eddigi
               fogalmaival össze nem férőnek látszott. Ah - miként szeretett volna - - hiszen ifju
               volt ő is - - egy hű anya keblére borulni, s megoldani szivében a talányokat, melyek
               elébe hulltak. Valami ellenállhatlan gyön­gédség lehetlenné tette, hogy némely
               dolgokat atyjával közöljön, mert az öreg ingerültsége higgadt okulásra nem adott
               reményt. - Épen ama nap, melynek rövid részét átéltük vele és Lewivel, volt egyike
               azoknak, melyek egész seregét a talányoknak költötték fel elméjében.</p>
            <p>Eszther, mikép hallottuk, atyja által megbizatott nehány áru eladásával s miként
               láttuk, szeren­csés volt eljárásában. Nem ritkaság! - Az öreg megszokta, hogy
               Eszthernél minden jól elkelt s ha valamit eladni vitt, sohasem hozta haza. Kicsinyben
               mint nagyban e fiatal hölgy első gyermek-évei óta valami oly akaraterőt tanusított
               mindenben, mi a vele-bánást nem kevéssé nehezítette. Makacsság volt-e ez vagy hiuság
               - mely mindig azt óhajtja, hogy igaza legyen s kudarczot ne valljon, nem tudjuk; de e
               tulajdona még eddig semmiben sem czáfolta meg magát.</p>
            <p>Mikor e napon mindent eladott s árait oly magasra tűzte, hogy a hosszas alku után is
               több maradott, mint a mennyit atyja kérve kért, könnyebbedve indult a város utczáin
               keresztül, hogy minélelébb haza érhessen.</p>
            <p>A népesebb utczák után pár olyanon is átvezette utja, hol kevesebb ember járt s
               melyeket - ha nem sietett úgy mint most, szeretett kikerülni: mi okon? talán mindjárt
               megtudandjuk, ha őt kisérjük.</p>
            <p>Alig haladott mintegy tíz lépésnyire a keskeny s e pillanatban egészen üres utczában,
               midőn hirtelen megállt s szembetűnő volt egész tartásából, hogy vagy meg akar
               fordulni, vagy talán feledett valamit s azon gondolkozik, miként hozhatja helyre, mit
               elmulasztott. Vonásai - jelen­tő­ségökben semmi kétséget sem hagyandának szándéka
               fölött, mert a hölgy arcza szólt, egy tekintet megfejtette ötleteit! de arczát, mikép
               mondtuk, lepel födte.</p>
            <p>E hirtelen időzés vagy megütközés pár pillanatig tartott csak, azután megfordult,
               vagy inkább meg akart fordulni - de erre nem maradt ideje.</p>
            <p>- Ah te vagy az, szép gyermek! - kiáltott fel egy hang, mely magas negyven és ötven
               év közti némber ajkairól lebbent el: ki épen azon pillanatban, mikor Eszthert habozni
               láttuk, jelent meg elég tiszta tekintetű ház ajtaja előtt.</p>
            <p>A némber csinos, bár egyszerű s minden követelés nélküli öltözete, polgári születésre
               gyanít­ta­tott; vidám, piros arcza volt, s a jó akarat kifejezése ajkai körül, a
               világért sem gyaníttatott rossz szándékra.</p>
            <p>Mihelyt megszólalt, Eszther azonnal megállt, s nem csodálhatjuk, hogy minden
               illendőség ellen - felelet nélkül nem akarta hagyni a nőt, bár aligha nem épen annak
               megjelenése okozta, hogy Eszther szeretett volna az egyenes utból kitérni, s inkább
               több utczát átkalandozni, mint hogy vele találkozzék.</p>
            <p>- Én vagyok asszonyom, - felelt Eszther, hátravetvén fátylát, miután látta, hogy más
               senki sincsen az utczában.</p>
            <p>- Én vagyok: de mindent eladtam már, s jelenben otthon sincsen semmim készen, majd
               máskor beszólok kegyedhez megint, most sietnem kell, mert szegény öregatyám vár
               reám.</p>
            <p>- Ej, ej, - pár pillanattal több vagy kevesebb, mit sem teszen, - felelt a némber, -
               jer be hozzám, leányom, valamit akarnék megrendelni nálad.</p>
            <p>- Bocsánat, ha nem tehetem, - viszonzá Eszther, kinek vonásai égni kezdettek, s egész
               tartá­sá­ból látszott, hogy valami veszély vagy tétova környezi, melyről nem szeretne
               vallomást tenni.</p>
            <p>- Jó, - mond a némber, - ha oly udvariatlan vagy, s a szives meghivást elodázod
               magadtól, nem leszek én oly büszke, ereszd le fátyladat, s darabig kisérni
               foglak.</p>
            <p>Erre nem volt mit felelni: de valami ösztönszerű érzés nógatta Eszthert, mindenkép
               kerülni, hogy őt e némber társaságában lássák, s ez őt utczákon át kisérje.
               Tökéletesen az igazság ha­tári­ban maradunk, ha állítjuk, mikép a fiatal hölgy nem
               volt tisztában magával - mi tulaj­don­kép az, a mi őt e némbertől visszataszítja s mi
               okozza, hogy annak közelében - főleg nyilvános helyen - feszélyt érez.</p>
            <p>Mihelyt a némber e szándékát kijelentette, Eszther kész volt elhatározásával.</p>
            <p>- Udvariatlan? - kérdé szelid hangon, s míg futó mosoly játszott ajkai körül, - nem,
               asszo­nyom, csalódik, egyedül atyám iránti gond és mivel valóban elkéstem, okozta,
               hogy - -</p>
            <p>- - - hogy ki akartál engem kerülni, mert jól láttam szándékodat, - szakítá őt félbe
               a némber tréfás ingerkedéssel. Legyen annyi mint az, folytatá azután, követlek
               én.</p>
            <p>- Ezt sohasem fognám megbocsájthatni magamnak, - viszonzá Eszther, - s ha kegyednek
               megbizása oly siető, - szolgálatára vagyok, menjünk házába, de soká semmiesetre sem
               mulat­hatok.</p>
            <p>- Helyesen, szép gyermek, - mond a némber megindulva s Eszthert kezénél fogva,
               gyöngéden vonva maga után. Nem foglak tartóztatni, okos emberek hamar megértik
               egymást, te pedig okos kis leányka vagy - ha volt okos valaha!</p>
            <p>Evvel mindketten behaladtak a házba, melynek ajtaja előtt az ismeretlent legelébb
               meg­pillantottuk. Nemsokára tisztán tartott s némi kaczérsággal, képekkel s
               virágokkal felékesített szobácskában látjuk őket.</p>
            <p>A szabadkozás mit sem használt, mihelyt Eszther a szobában volt, a lak asszonya uri
               jogával élt s parancsolt otthon.</p>
            <p>- Itt vagy ujra, gonosz gyermek! - szólt a nő vidáman a leányka állát simogatva, -
               minő bajba kerül téged egyszer becsalni pár bizodalmas szóra!</p>
            <p>- Mi az, a mivel szolgálhatok kegyednek? - kérdé Eszther, kinek vonásaiból valami
               titkos félelmet lehetett kiolvasni.</p>
            <p>- Hagyjuk most a megbizásokat, gyermekem, ráérünk erre később vagy máskor: most
               kalitban vagy, s egy negyedóra - nem több - de annyi az enyim; azért nem is kerítek
               nagy várat elő­adásom körül - - szólj gyermekem: törted-e kis fejedet azon, mit neked
               mult alkalommal mondottam, mikor csipkéidet oly pogány áron adtad el nekem?</p>
            <p>- Asszonyom, - felelt Eszther komolyan, - ha azt akarja, hogy csak pillanatig
               mulassak még, ejtse el - és örökre ama tárgyat: én nem értettem ajánlatát s van egy
               szózat bennem, mely mondja, hogy jobb, ha azt nem fogom soha megérteni.</p>
            <p>- Mit árt, gyermekem, valamin kissé gondolkodni, - mond a némber hizelgő
               nyájassággal, - oly gonosz szellem sugárzik-e szemeimből, hogy tőlem félsz, vagy
               gondolod, mikép károdra és vesztedre szóltam multkor veled? Félre ne ismerj engemet;
               igaz - gyermekem, ha nem volnál oly szép és ritka virág e selejtes világban, talán
               észre sem vettelek volna. A természet nem ok nélkül osztja ajándokait, őt vádold, ha
               a szem rajtad megakad, s eszébe jut az embe­reknek, minő kár, ha ily bájos teremtés
               feledetten virul át az életen! Látod, gyermekem, a ki bizik magához - az szemébe
               tekint mindennek, a mi az életben kinálkozik, és aztán választ kénye kedve szerint s
               ez a szabadság! - Míg attól - a mi önkényt utunkba esik - ijedelem és kétely tart el,
               addig nem vagyunk szabadok; van valami, a mi tartóztat, a mi megköti akara­tun­kat,
               és ez - ne csald magadat - vagy szolgaság a félelemmel szemközt, vagy rosszabb ennél,
               sokkal rosszabb! bizodalmatlanság magunk iránt.</p>
            <p>- Én bizom magamban, - szólt Eszther, némi büszkeséggel, - s ha van, mit megközelítni
               nem akarok, minek érintése fellázít, nem gyávaság ez, nem szabadságérzet hiánya, mert
               épen ez az én választásom, épen ez akaratom nyilvánulása! szabad akaratból nem akarok
               némely tár­gyak­kal s eszmékkel érintkezésbe jőni. Tegyen kegyed a veszély közepébe,
               nem fog gyává­nak látni.</p>
            <p>- Te gondolkozol, gyermekem, - mond a nő, - eszed jókor ért meg, de járatlan vagy az
               életben; hallgass ki engemet egyszer és utoljára, szavamat adom neked, hogy e tárgyat
               soha többet nem érintem; jobb, ha rövid negyedóráját életednek rászánod, mint ha
               bennem örökös vissza­odázásod által a kényszerűséget neveled, tőled végre és végképen
               elhatározó feleletet nyerni.</p>
            <p>- Kegyed csodásan gyötör engemet, asszonyom, - mond Eszther békétlenül, - de legyen!
               mondjon meg mindent, talán saját búmra és kínomra faggat az ösztön - világot látni,
               hol előttem minden kétely és homály.</p>
            <p>- Ismered-e ezen arczot, - kérdé a nő, a szekrény fiókjából egy képecskét vévén elő,
               mely kis aranykeretbe szorítva, arra látszott számítva, hogy nyakékül szolgáljon.</p>
            <p>Eszther futó tekintetet vetett a férfias vonásokra, melyek mintegy 30 évre mutattak,
               s kijelel­ten kellemesek és szépek voltak. Nem látszott a hölgy arczában semmi
               meglepetés, ajkát vetette fel könnyeden, mintegy jeléül a csekély hatásnak, melyet e
               vonások gyakorolnak reá. Azután visszaadván a képecskét a nőnek: nyugodt
               egykedvűséggel szólt: - Mi vonatkozása van e férfiunak ahhoz, miért kegyed engemet
               itt tartóztat?</p>
            <p>- Tetszik-e neked ezen arcz? - kérdé a nő, Eszther elé tartván a képet, melyen szemei
               nagy megelégedéssel látszottak legelni.</p>
            <p>- Nem találok semmi visszatetszőt ezen arczban, - felelt Eszther, - de kitünőt
               sem.</p>
            <p>- Kitünőt sem! - kiáltott fel a némber, - tudod-e, hogy ezen embert Lengyelhon
               legszebb férfiának tartják?</p>
            <p>- Meglehet, nem vitatkozom, - viszonzá Eszther, - annyit látok, hogy az arcz fiatal,
               bár a festők hizelegni szoktak, s az eredeti ritkán felel meg a másolatnak. De én
               férfiuban mást keresek, mint az alak és vonások szépségét, s általában szivem
               szerkezete oly sajátos, hogy azt, mire kegyed - s most nem először - engemet birni
               törekszik, nem értem, s nem érzem! e férfiu-fő, minden szépsége mellett, hidegen hágy
               engemet.</p>
            <p>- Nem hiszek neked, csintalan gyermek, - mond a nő, - tudod-e, hogy az, kit e
               festmény másol, egy a legtehetősb s előkelőbb férfiak közül az országban, s e rajznak
               eredetije jóval több hatást képes előidézni, mint a kép, mely, miként állítod, nem
               birta felmelegítni szivedet.</p>
            <p>- Mindaz, a mit kegyed mond, asszonyom, még növeli az űrt köztem és közötte. Mi
               bírhatna engemet arra, egy férfiúval megismerkedni, kit vagyona, állása, születése
               oly távolra helyez­tek tőlem, mikép minden remény, melylyel magamat kecsegtethetném,
               magában megszünik.</p>
            <p>- Viszony férfiú és hölgy közt, többnemű lehet, Eszther: te zsidóleány vagy,
               nagyatyád, mikép magad állítod, igen öreg már, s a sír szélén áll, mivé leendsz te,
               ha egyszer az öreg ravatala alatt nyugszik, s te egyedül s védtelen maradsz a
               világon?</p>
            <p>- És az Isten! - mond Eszther, egy bátor és fénylő tekintetet vetve a nőre.</p>
            <p>- Az Isten utai különösek, gyermekem, - felelt a nő. - Az emberek megszoktak sokat a
               gond­viselés rovására róni, mit csak magoknak köszönhetnek. Csodásan érleli ki
               sorsunkat az idő, s nem jó s nem okosság annak kéznyujtásait elodázni s elutasítani.
               Hallj engemet nyugodtan: a férfiú, kit itt látsz, hatalmas ember, sokat tehet, s te
               neki rendkívül megtetszettél első látásra. Nincs kétség benne, hogy nagy és tartós
               befolyást gyakorolhatsz hajtható s szenvedélyes kedé­lyére, s előtted talán, ha
               szépségedet érővé tudod tenni, valami nem remélt szerep áll, melyről aligha álmodtál
               valaha.</p>
            <p>- Minő szerep lehetne az, asszonyom, - mond Eszther, - egy gazdag férfiú múló kegye,
               néhány év, talán hold, talán csak hétnek kényelme és mámora! Én jókor megértem,
               miként kegyed mondá, fajom sajátja ez: tizenkét éves koromban kérőim voltak már, s ha
               öregatyámat el akartam volna hagyni, most távol innen élvezhetném - évek óta - a
               jólét azon nemét, mely a tágas szép földön fajunknak oly szűken méretett. Én nem
               akartam öregatyámat elhagyni s nem tevék evvel áldozatot; mert ha szeretni tudok, s
               mi a szeretet, bensőleg értem és érzem, szerelmet, miként a világ azt leirja, s
               miként azt annyiszor hallottam másoktól, mint hatalmas szenvedélyt örömeiben és
               élveiben magasztalni, kínjaiban és szélsőségeiben kárhoztatni, ily szerelmet szivem
               nem ismer! Mi csábíthatna el engemet, mi birhatna rá, hogy a nyugodt éjt, a vidám
               ébredést más élettel cseréljem fel? Szivem nem nógat, minden hallgat ott, mint az
               örök űrben; oly gazdagságra nem vágyok, melyet a világ előtt rejtenem, vagy
               szégyenlenem kelle­ne; - mit ajánlhat nekem annyiért, mit áldozni hiszek, egy férfiú
               - minden szépsége, szerelme és gazdagsága mellett?</p>
            <p>- S a király! - szólt hangnyomattal a némber: Kázmér lengyel király? - a
               leglovagiasb, leg­daliásb férfiak egyike, s kinek intésétől ezrek, milliók sorsa
               függ!</p>
            <p>- A király! - kiáltott fel Eszther meglepetve, míg vonásaiból látszott, hogy a mit
               hallott, kívül esett a körön, melyben sejtelmeit szőtte, s meddig gyanúsításai
               terjedtek. - A király! ismételte a hölgy: az első ember az országban, kinek mindenki
               hódol, kinek parancsától minden függ? - -</p>
            <p>- Igen a király, a báj és a szépség lábainál! - szólt a nő czélzásteljes hangon. - A
               király, lánczai közt a szenvedélynek, ki hatalmáról lemond, s parancsot, intést fogad
               el!</p>
            <p>- Oh! egy király - - ez más, asszonyom; - mond Eszther, - arra befolyást
               gyakorolhatni, kin felül senki sincs, ki parancsolni szokott csak, azt
               engedelmeskedni látni, ez rendkívüli valami! - De a király s előkelő bármi hatalmas
               férfiú közt a különbség oly mérhetlen, hogy nincs mér­leg összehasonlításra. Mert a
               leghatalmasb meghódol előtte, s olykor épen a leghatalmasbak közt vannak a
               királyoknak leghívebb szolgái, - kiknek minden intés parancs.</p>
            <p>- Miért akarod te a királyt összehasonlítni mással, vagy párvonalba állítani. Hiszen
               király egy van csak Lengyelországban - mond a nő.</p>
            <p>Eszther, mióta a király neve említve lőn, nem volt többé az, kinek e találkozás
               kezdetében mutatkozott; egy új eszme kapta meg őt, látszott, hogy minden - e pillanat
               óta - növekedő érdekkel hat reá.</p>
            <p>- Nem akarom őt párvonalba hozni senkivel, - felelt Eszther - a király mellett és
               ellen van e harcz és vélemény, - én fiatal leány vagyok, s csak annyit tudok, mikép a
               vélemény egybe összejő; - mindenki mondja: hogy Lengyelhonnak hősiesb s tanácsban
               érettebb királya kevés, talán egy sem volt. De mi köze a királynak azon férfiúval,
               kinek szerelmével engemet oly kitartólag kinál kegyed? Talán híve, pártoltja,
               kegyencze a királynak; de mivel viszi az őt közelebb érdekességben ahhoz, ki egyedül
               áll?</p>
            <p>Mikor Eszther e szavakat kimondotta, élénk kiváncsisággal látszott feleletre várni,
               mint valami nyilvánításra, melyet alig mert sejteni. A némber felvette a képecskét az
               asztalról, hová azt maga mellé letette volt, és sokat jelentő hangon, szemeit éllel
               szegezvén Eszther szép s felindulástól virító arczára, felkiáltott: - Ez Kázmér,
               Lengyelország királya!</p>
            <p>- E férfiú, - mond Eszther, kinek e felfedezésre idegeiben önkénytelen reszketegség
               mutat­kozott, míg arcza elébb elhalaványodott, azután majdnem égni látszott. - E
               férfiú a király? ismételte, kezébe vévén a képet s hosszasan s érdekkel tekintvén
               reá. - A férfiú, ki engemet egykor az utczán megszólított, s a leplet vetette hátra
               arczámon s kinek durva bánását szemére lobbantottam, - - a király?</p>
            <p>- Úgy van, Eszther - mond a nő, - a király maga, ki ellen nem tudott állni
               kiváncsiságának, midőn, mikép mondá - egy alak tűnt fel előtte - Rebeka termetével,
               haladva a legkisebb lába­kon, különös rendkívüli, mint valami bibliai kép! - - e
               férfi álruhában - miként gyakran jár s vegyül a nép közé - emelte fel a fátylat, mely
               vonásaidat födte: s miután szemedbe tekintett, - némán, béketűrően hallgatta a feddő
               szavakat, feledte, hogy a hatalom kezében van, hogy sokat engedhet s megbocsájthat
               magának, mit más nem merhetne, feledte, mondom, s elvará­zsolva állt előtted némán,
               magán kívül! Mikor eltávoztál, lépteidet kisérte s nem nyugodott - míg nevedet,
               sorsodat, viszonyaidat meg nem tudta. - Hiszesz-e már nekem? - érted-e miért léptem
               utaidba? Engemet a király bizott meg.</p>
            <p>- A király? - mond Eszther, fürkésző tekintetet vetvén a nőre: a király kegyedet? - S
               minő vi­szony létezik kegyed s a király közt? s hogyan történik, hogy a király nem
               hivatta öregatyá­mat magához, vagy nem parancsolta, hogy én jelenjek meg színe
               előtt?</p>
            <p>- Én a király híve vagyok, Eszther, - viszonzá a nő, kit a hölgynek szende
               észrevétele némi tétovába hozott, - nem jőnek-e hegy és völgy össze? miért ne ismerne
               a király engemet, vagy ismerte volna férjemet, ki csatái egyikében halt meg? - Ne
               vizsgáld, ne fürkészd ezt, higyj szemednek, higyj fülednek, ha nekem hinni nem
               akarsz! Reád - ismétlem ezt - rendkívüli szerencse vár, ha eszed van! Azt mondád,
               hogy szived a szerelmet nem ismeri; ha ez igaz, s ha a király leend az első, ki ezen
               érzést képes benned felébreszteni, ha érővé tudod tenni az első szerelem, az első
               szenvedély varázsát és báját, akkor előtted nagy szerencse áll. Ha pedig éleszteni s
               felfokozni birod a király szerelmét a nélkül, hogy abban osztozzál, akkor a hatalom
               van kezedben, mert számíthatsz te - míg a király ragadtatik, látsz és hallasz te -
               míg ő véd­het­len bájnak enged! Szóval, ha szeretni tudod őt, akkor osztozol
               boldogságában, új élet nyilik előtted, feleded a királyt, hogy szerethessed Kázmért,
               a lovagias férfiut, kinek szerelmeért annyian tennének s tettek mindent koczkára; ha
               pedig nem szereted, akkor több, - királyné vagy! urnő, a király hajtható,
               szenvedélyes szive fölött: mind a két esetben tehát rendkívüli áll előtted.</p>
            <p>Eszther érezte, hogy ragadtatik, hogy valami ellenállhatlan csábnak enged: egy húr
               volt érintve kedélyében, melynek rezgését csak álmaiban és ábrándaiban sejtette, a
               dicsvágy húrja. Nem gondolt e pillanatban egyébre, mint arra, hogy az első ember az
               országban, kit mérhetlen távolban hitt magától, lábainál fog heverni, egy szavát, egy
               intését lesni. Nem jutott eszébe, hogy maga a hatalom, melyet e viszonyban gyakorland
               - szégyenítő reá s a királyra nézve, mert a míg őt a - kétértelmű lények sorába
               helyzi, addig annak alapja a király gyengesége s muló szenvedélye. - Nem ért reá
               meggondolni, hogy minél több tartósságot akar a király e talán muló szeszélyének
               adni, annyival inkább kell a királyban az ember gyengeségére számítani.</p>
            <p>- Asszonyom! - kiáltott fel, még mindig kezében tartván a király képét, - igaz-e mind
               az, a mit kegyed mond! - szeret-e engemet a király, vagy csak muló szeszély az, mely
               mától holnapig tart?</p>
            <p>- A királynak megtetszettél, szép Eszther - felelt a kérdett, - tudakozódott utánad,
               - óhajt veled megismerkedni, s állítja, mikép szebb arczot, bájosb alakot soha sem
               látott. Többet mondott! erősítette, hogy fél tőled, mivel előérzetével bir a
               rendkívüli bájnak, melyet te - inkább mint bárki más - tudnál felette gyakorolni. Ez
               az, a mit tudok. - Elég-e ennyi hiuságodnak, s elég-e ez reményeidnek? A király
               szenvedélyes férfiú, a világ sokat beszél titkos szerelmi kaland­jairól: mondják,
               hogy egyik várában egész sereg hölgyet tart, hogy nem egygyel az előkelőbb úrnők
               közől hosszabb vagy rövidebb ideig tartó szerelmi vagy szeszélyi viszonyai voltak;
               mind ez bizonyítja, hogy a király valódi szerelmet még soha sem érzett. - Ez a tér
               tehát egészen nyitva áll annak számára, ki e hős szivet, de mely eddig virágról
               virágra lebbent - a valódi szerelemmel meg tudja ismertetni. Mondd, Eszther, nem
               volt-e okom téged e hata­lomra figyelmeztetni, melynek gyakorlata csak tőled függ? -
               Határozd el magadat, a negyed­óra helyett, melyet igénybe vettem tőled, majdnem egy
               óra telt el: ne hagyd azt elveszni! - Szólj, nyilatkozz: - akarod-e, hogy a
               királylyal összejőjj? de gondold meg jól, hogy ennek nem itt Krakkóban s minden
               esetre titkon kellene történni.</p>
            <p>- S öregatyám! - kiáltott fel a hölgy, mintegy álmából ébredve, melybe őt annyi új
               eszme ringatni kezdette.</p>
            <p>- Öregatyádra gond leend, - nyugtatta a nő, s talán - mit gondolsz Eszther - nem
               lehetne az öreget magát - - -</p>
            <p>- Hallgasson kegyed, s egy hangot sem többet erről! - kiáltott fel hirtelen Eszther,
               az asztalra ejtvén a király képét, melyet öntudatlan forgatott ujjai közt. - Jó, hogy
               eszembe juttatá öreg­atyámat. - - Oh! el - el - tőlem - e vétkes vágyak - - a király!
               - a király s egy héber leány - kivel a legutolsó keresztény nem eszik egy tálból, nem
               laknék egy szobában!</p>
            <p>- Gyermek! - mond a nő, - Lengyelhon első embere oltárnak tartja szivedet, melyen ég
               áldozatot tenni - és te megvetésről szólsz!</p>
            <p>- Öregatyám talán ez órában haldoklik, - sóhajtott Eszther, - talán a perczeket
               számlálja, míg visszatérek hozzá! - feledje kegyed - az égre kérem! - mindazt, mit ez
               óra hiú és gondatlan szavakban csalt ajkaimra, mit elárult gyengeségeimből! nem
               akarok semmit tudni, nem akarok semmit hallani.</p>
            <p>- Nem, Eszther, így el nem válunk egymástól, - kiáltott fel a nő, megragadván a
               fiatal hölgy kezét, - minden oly hirtelen jött, mikép értem a zavarodást, melyet ily
               kilátás fölidézett benned. Nagyatyádnak semmi baja, s ha megbizásokkal küldött a
               városba, nem szorította idődet perczekre - maradj - egy negyedórát még! magad
               mondottad, hogy egyszer s utoljára mindent akarsz hallani és tudni: ne cselekedjél
               úgy, hogy az óra, melyet feláldoztál, vesztve legyen s kebledbe kételyt és harczot
               emelj haza! Láss világosan, sok mondani valóm van még: a mi előtted áll, azt, ha
               eszed van, nyugodtan s kiábrándultan kell áttekintened! Ne tagadd előttem, szíved -
               ha nem ismer szerelmet, magasra törő lelked ismer egy más érzést, melynek híjával
               senki sincs, kit a sors a nagyobb számból kiemelt, - te dicsre vágysz! - benned meg
               van előérzete annak, hogy neved nem fog feledve lehúnyni, mint annyiaké, - megérdemli
               az ösztön, mely benned él, hogy azt figyelmetlenül ne mellőzd, s meg ne semmisítsd
               magadban, neked engemet ki kell hallgatnod.</p>
            <p>Maradásra birhatta-e e cselszövényes nő a fiatal hölgyet, kit hatalmasan láttunk
               ingadozni; minő eredménye lőn e találkozásnak? később tudjuk meg; most változatos
               eseményeink érdeke kényszerít ideiglen elválni a bájos héber hölgytől, s a képzelet
               tarka szárnyain más tájakra emelkedni.</p>
         </div>
         <div type="chapter">
            <head>A BÁN LEÁNYA.</head>
            <milestone unit="startSubChapter" n="1"/> 
               <p rend="head">I.</p>
               <p>Mélyen a bosnyák hegységekben, nem igen távol a sutiskai vártól, Kotromanovics
                  István, híres bosnyák bán birtokától, vadászsereg kezdett gyűlöngni, mely kevéssel
                  azelőtt az erdők minden rejtekeit elállta.</p>
               <p>Felséges nyári est volt, a nap éles sziklacsúcs mögül néhány széles sugarát szűrte
                  át az ezredes fák lombjain, melyek itt a bérczek oldalait borították el.</p>
               <p>A bán hajadona, az alig tizenhét éves Erzsébet, vagy Lizinka, mikép őt atyja
                  házánál nevez­ték, ama kornak szellemében, mert 1351-ik évben vagyunk, kedvelte az
                  ily mulatságokat s résztvett e vadászatban.</p>
               <p>Lizinka, a bán leánya - a vadászünnepély királynéja, - maga és kisérete lóháton
                  jelentek meg.</p>
               <p>Nemcsak a bosnyák, hanem messze földön a legszebb élő hölgynek tartották az ifjú
                  herczeg­nőt, mikép őt nevezték. Atyja nemrégiben Radivoj gazdag kényurat
                  legyőzvén, a chelmi herczegséget elfoglalta s ezen idő óta magát Boszna és Uzora
                  szabad herczegének és chelmi grófnak czímeztette. De a király e legkedvesebb
                  hivatalnokai s vezérei egyikét csak bánnak nevezte, s hűbéresének tartotta.</p>
               <p>Azon pillanatban, mikor a fölséges völgy félhomályba lépünk, a színhely előterén
                  egy tünik szemeinkbe azon jelenetek közül, melyeket a művészet minden időben
                  kegyelt s százszorosan ismételt ecsetével.</p>
               <p>Gyönyörű kép volt ez, - óriási facsoportozatokkal mögötte, hűs patak szélén.</p>
               <p>A zöld gyepen, melyet már az esti harmat zománczozni kezdett, a dühösen rohanó
                  patak közelében, két alakot látunk, az egyiket lóháton, a másikat gyalog, de
                  kantáron tartva délczeg paripáját. Lovon bájos hölgy ült, eleven szinű bársony
                  födte tagjait, térdig érő tunica nemét képezvén, melynek hasított ujjai alól
                  hófehér patyolat hólyagzott ki; valami széles kendő, aranynyal áttört nehéz
                  selyemből, könnyed, festői redőkbe volt vállán keresztül vetve, míg fejére a
                  phrygiai süvegekre emlékeztető föveg simult.</p>
               <p>Fekete fürtök, homlokán kétfelé választva, sűrü és hosszú fonatban függöttek le
                  kétfelől; az öltözetet bő nadrág egészítette ki, mely alant veres topánon
                  végződött, a legkisebb lábak egyikéire borulva.</p>
               <p>Kevély méne pej szőrén, mint sima bársonyon játszodtak a hanyatló nap sugarai, s a
                  békétlen állat a gyepet kapálta maga előtt, olykor egy-egy habfoszlányt ejtve el
                  ezüstzablájáról.</p>
               <p>Ha a hölgynek szabályos, kellemteljes vonásai, átlátszó bőre, s egész fenséges
                  tartása képes lőn bárkit meglepni, a másik alak is érdemel figyelmet.</p>
               <p>Magas karcsú ifjú volt ez, egyszerű setét öltözetben, mely az akkori bosnyák
                  viselettől különbözött, ódon magyar szabású volt, s a szövetnek finomsága a
                  legelőkelőbb s tehetősbek egyikére gyaníttatott.</p>
               <p>Az ifjú halántékain gesztenyeszín fürtök folytak le, s fejét kerek süveg födte,
                  finom szövettel körülkerítve, mely ahhoz lenge kócsagtollat szorított.</p>
               <p>A hölgy mellett állt, s a kedves hajadonnak szelid, de lélekteljes vonásai valami
                  ellenállhatlan rokonszenvet árultak el.</p>
               <p>Az ifjú a hölgy aranysarkantyúi egyikét erősítette meg, annak piros topánaihoz: s
                  miután e lovagias szolgálatát bevégezte, nagy és világló kék szemeit emelte fel
                  ahhoz.</p>
               <p>- Köszönöm, mond a hölgy, kissé reszketeg hangon, - de mondd meg nekem, idegen,
                  mivel ma már harmadszor vezet a sors össze veled, ki vagy, s honnan jösz? mert
                  látom, hogy idegen föld a te honod.</p>
               <p>- Nem tudom, miként szólítsalak - felelt az ifjú - hányszor szememet hozzád
                  emelem, királynénak neveznélek: én idegen vagyok, eltaláltad, atyám nemes
                  családból ered, s a szom­széd Magyarországon lakik. Engemet tudnivágy s
                  tapasztalás keresése hozott e vidékbe.</p>
               <p>- Mondd meg nevedet, - szólt a hölgy, - s tartsd meg emlékül e lánczot. Evvel
                  vékony velenczei lánczocskát kerített le nyakáról, a legegyszerűbb női éket,
                  melyet csak gondolni lehet, de melynek birtoka az ifjút majdnem elszédítette
                  örömében.</p>
               <p>- Nevem, Kont lovag, - felelt az ifjú, miután a velenczei lánczot átvette, s bal
                  karján meg­erősítette, - s a tiéd? kinek képe szivemben él, míg e láncz raboddá
                  avatott.</p>
               <p>- Az én nevem Lizinka, - felelt a hölgy - e név legyen neked elég, Kont lovag,
                  mikép én nem kérdek tőled egyebet; de el kell itt válnunk; amott a völgy hosszában
                  kiséretem robog elő; hallod a riadó kürtöket, miként felelnek völgyről-völgyre
                  egymásnak? - Légy üdvöz nekem, lovag, ha estve lelkedet felküldöd égbe, bizd meg
                  egy jó óhajtással Lizinkáért.</p>
               <p>E szavak után a hölgy sarkantyújával érinté a mént, mely nehányszor üdvözölte a
                  sietve közeledőket vidám nyerítésével, s pár percz mulva eltűnt Kont lovag szemei
                  elől.</p>
               <p>Az ifjú utána nézett: volt valami magasztaltság a tekintetben, mely a hölgyet
                  kisérte. Azután karját emelte fel és szólt: enyim! ha Isten él! és a sűrüben
                  látjuk őt eltűnni.</p>
               <p>Egyes csapatjai a hajtóknak még veregetve pajzánságból a fákat s vad üvöltéseiket
                  ismételve, terengenek elé; köztük egy-egy lovas tünik fel, kiknek durva bőr födi
                  tagjait, s vállaikon hosszú ívek s félig üres tegzek függenek.</p>
             
               <p>A rengetegben a kürtök feleltek rendre egymásnak: itt-ott a sűrüben 14-15 éves
                  gyerkőczék a nyílvesszőket s kopjákat szedték össze, melyek hasztalanul lövettek s
                  hajíttattak el. Egy széles erdőnyilásban távol a nézőtől embercsoportozatot lehet
                  látni. Egyes fák, magasra nyúlva, mint tornyok és sűrü bokrok nem engedik jól
                  kivenni, mi történik ott, a tömeg sűrüdik s nagy mozgásban van.</p>
               <p>Mikor a szép hölgygyel többen kiséretéből, vagy vadásztársai közől találkoztak,
                  megállította lovát, s élénk társalgás kezdetett, melynek foglalatja a vadászatra s
                  annak egyes eseményeire vonatkozott.</p>
               <p>Köztök nehány hölgy is feltünik, s a többi közt egy, miként nyergében ülve is ki
                  lehet venni, magas és karcsú nőalak, mintegy harmincz éves. Arczának vonásai
                  szabályosak s élük a keleti fajra emlékeztet. Sűrü fekete haj födi vállait, s
                  öltözete szabásban nem sokkal különbözik az ifjú kegynőétől, kit az idegennel
                  beszélgetni láttunk, csakhogy aranyhímzésekkel van ter­hel­ve.</p>
               <p>Míg a fiatal ménének sörénye egyszerű veres szalaggal volt bevonva, s nyergét
                  tigrisbőr födte: addig az idősbnek gyönyörű lovát mesterileg készült hálózat
                  borította és sörénye arany­szalagokkal volt átszőve.</p>
               <p>- Álljunk meg itt, Lizinka! - szólalt meg a nő, egy tekintetre sem méltatván a
                  fiatal hölgy kiséretét.</p>
               <p>- Jól van, Diana néném, - viszonzá Lizinka szives hangon, s némi tisztelettel
                  arczának kifeje­zé­seiben; - gondolom Micoslaw eddig elintézte a menetet s
                  atyámnak örvendetes estét szerzünk.</p>
               <p>- Szüksége van reá, - felelt Diana vagy Danicza, miként őt a bosnyák földön
                  nevezték, a bán nővére; - mert míg a Brebir faj él, az öröm csak egyes tévedt
                  sugárokat nyujt neki. - Amott látom, bontakozik a gomoly, jer virágom, egy zöld
                  domb emelkedik itt, honnan legjobban láthatjuk, mit és minő sikerrel intézett a
                  vad férfiak szeszélye.</p>
               <p>Lizinka e szavakra megfordítá lovát, s kisérte az éltesb hölgyet, míg a többiek -
                  némberek és férfiak, mindig élénk és vidám társalgás közt tiszteletes távolban
                  maradtak.</p>
               <p>Nemsokára a dombnak tetején látjuk, alig három ölnyi magasságon, az itt széles
                  völgy alja felett - a két hölgy alakot. Lovaik nyugtalan topogása, a távolról
                  harsányan riadó trombiták, s messzihangzó kürtök gyaníttaták, hogy azok, ama
                  távolibb csoportozat, melyről említést tevénk, valóban közelednek.</p>
               <p>Alig telt el tíz, tizenkét percz, s már a közeledő, lovas és gyalog tömeg
                  bontakozni kezdett.</p>
               <p>Elől apró lovon, barna ficzkó, alkalmasint czigány vagy arab, nyitotta meg a
                  menetet: utána roppant nagyságú ebek jöttek, egész sereg - tüskés nyakörvökkel.
                  Apró gyerkőczék rövid kürtökkel kezükben, s vállaikon átvetett hosszú
                  bőrostorokkal intézték el a rendet e vad állatok közt, melyeknek vér födte hosszú
                  gyapját és orrát. Azután jött egy lovas csapat, hosszú trombitákkal, melyek szép
                  vadászdallamot harsogtak.</p>
               <p>Öltözet, lovak, alakok, szóval minden valami kezdetleges léhhel volt övedzve: a
                  férfiak velős jelelt vonásokkal birtak, s rajtok az éghajlat viszontagságaira
                  számított durva öltözet tűnt fel. Most a kényelem s elkényesedés korában ily
                  sereg, mint az őserő mintája, el nem hibázná hatását.</p>
               <p>E vad zenészeit a rengetegnek, de kik férfias csatákban is helyt álltak nem
                  egyszer, más nem kevésbbé érdekes sereg követte. Elől 30-32 éves férfiú jött tarka
                  lovon, lobogó sörénynyel, zöld s aranyczafrangokkal; kezében kopját tartott,
                  nyergén át remekül készült ív hevert; őt számos lovag, egyszerű vadászöltönyben
                  követte.</p>
               <p>Végre nehéz jármű, kereken nyugvó soroglya inkább mint szekér, gördült elő, melybe
                  négy ökör volt fogva; fenekét két óriási medve s egész halmaza az apróbb vadaknak
                  töltötte meg, míg jobbra-balra gyalog vadászok kisérték ujjongva, énekelve.</p>
               <p>Markó és szárnyas lova, az erdők vilái, kik holdvilágos éjeken szédítő dalaikkal
                  vándorlova­go­kat halálra altatnak, s a mesével határos tettek, szerb s bosnyák
                  kényuraktól elkövettetve, voltak e dalok foglalatja.</p>
               <p>A költészet vérében volt e népnek, ha szerencsés csata vivatott, ha rendkívüli
                  történt, az első hevenyész versekbe foglalta azt, s miként a versek születtek, a
                  nép hangja dallal kisérte.</p>
               <p>Az egészet széles tömege a hajtóknak rekesztette be, mint sűrü felleg hullámozva a
                  vadász­menet után.</p>
               <p>Nem lehet valami élénkebbet s vadon körvonalaiban érdekesbet gondolni, mint a
                  szemle, melynek élvezetében a fiatal Lizinka s az éltesb, de még mindig szép Diana
                  gyönyörködtek.</p>
               <p>Mikor ama lovag, ki tarka lovon ült, a domb közelébe ért, odahagyta követőit, s a
                  hölgyekhez vágtatott.</p>
               <p>- Üdvözlégy, Micoslaw! - szólt Diana - ma szerencse kisérte a vadászatot, s a
                  rengeteg két szörnyét vesztette el.</p>
               <p>- Ideje volt, - felelt Micoslaw, miután lovát kissé megnyugtatta, - sok kárt
                  tettek, s a legeltetés, főleg a magasokon, hol a fű legillatosabb - lehetetlenné
                  kezdett lenni.</p>
               <p>- Egész erdőt viszünk haza atyámnak, - szólt most Lizinka, megpillantván a sok
                  zöld lombot, melylyel a lovak s az emberek fövegei felbokrétáztattak, s mint
                  zászlókkal haladtak a fáradt, de vidám hajtók.</p>
               <p>- Menjünk! az idő telik, - mond Diana, mikor a sereg már jó előre haladott, -
                  mindjárt megelőzhetjük őket, lovaink békétlenek a nap küzdelmei után, tele jászol
                  előtt megpihenni.</p>
               <p>E felszólításra lesiettek a dombról. Nemsokára azoknak kiséretében, kik alant a
                  hölgyekre vártak, a tágas, bár útnélküli völgy aljában, látjuk őket a vadászmenet
                  hosszában száguldani, míg azt megelőzték, s végre kiérvén az erdőségből, mögöttük
                  néma csend terült.</p>
               <p> </p>
            <milestone unit="endSubChapter" n="1"/> 
            <milestone unit="startSubChapter" n="2"/> 

               <p rend="head">II.</p>
               <p>A nap már lehaladott; minő zaj és dübörgés visszhangzott kevéssel ezelőtt, oly
                  síri csend hevert most a rengeteg sürű boltozatai alatt. Csak az esti szellő
                  susogott a lombokon keresztül, s a gyors patak habtorlásai zúgtak koronként.</p>
               <p>Mintegy félóra telhetett el az élénk vadász sereg távozása után, midőn közel azon
                  helyhez, hol Lizinkát először megpillantottuk, nesz hallatszott, s két lovas
                  férfiú léptetett ki a sürűségből.</p>
               <p>Csendesen és némán haladtak; az elsőben a már borongó esti homály daczára azonnal
                  ráismerünk a szép ifjúra, ki Lizinkának, talán elejtett s meglelt arany
                  sarkantyúját illesztette lábára. A másik hasonlított azon vadászcsoportban látott
                  ifjakhoz, kik, miként sejtenünk kell, Micoslawnak, Kotromanovics bán öcscsének
                  kiséretéhez, vagy barátihoz tartoztak. Öltözete egyszerű volt, arcza szabályos, s
                  annak kifejezése erő- és szigorteljes.</p>
               <p>Mikor a patak közelébe értek, mindketten leszálltak lovaikról, s leemelvén
                  kantáraikat, a zöld fűbe pányvázták ki paripáikat ős szokás szerint.</p>
               <p>- Jer, Zdenko, - szólt Kont lovag, - heverjünk le a gyepre, be akarom várni, míg a
                  vadászsereg rég elhagyta már az erdőséget, nehogy egygyel vagy többel a bán
                  emberei közől találkozzunk s vendégszerető szokásaitok szerint, akarva nem akarva
                  a sutiskai várba vigyenek, honnan nem hamar szabadul, főleg idegen és magyar:
                  nekem pedig rövidre van szabva időm.</p>
               <p>- Csitt! - szólt Zdenko, - ott a sürűség szélén pár embert látok!</p>
               <p>- Elkésett, vagy tévedt hajtók, - felelt Kont, - messze vannak, s nemsokára kiürül
                  a rengeteg!</p>
               <p>A két gyalog ember, kit Zdenko megpillantott, valóban gyorsan távozott, s azon
                  irányban, merre Micoslawot s a vadászmenetet haladni láttuk; nehány percz mulva
                  eltűntek, s minden néma volt a két ifjú körül.</p>
               <p>Míg lovaik előbb leheveredtek, nem nagy előnyére nyergeiknek, azután a fűszeres
                  legelő áldásait élvezték, addig a két ifjú beszélgetett.</p>
               <p>- Mit mondasz e tündérről? - kérdé Zdenko.</p>
               <p>- Azt, - felelt a másik szenvedélylyel, - hogy a hír nyomorú kontár; ah! mennyire
                  távol volt a valóságtól képzetem, mikor mind azt hallottam, a mit ezen angyali
                  teremtésről beszél a világ. Minő hölgy! mennyi báj, minő seraphi kifejezés a
                  kedves vonásokban!</p>
               <p>- Ugy-e, ugy-e! - viszonzá Zdenko, - s minő szív, mint az arany, minő gyöngy!
                  romlatlan szentségében a fényes udvar minden kisértetei közt.</p>
               <p>- Elérhetetlen! - sohajtott Kont.</p>
               <p>Zdenko elmosolyodott: - Elérhetetlen? - s azt Kont lovag mondja? semmi sem
                  elérhetetlen! minden kezedben van, s erős akaratodnak a lehetetlenség hódol.</p>
               <p>- Félre a nyereménynyel, melyet a hatalom ád, Zdenko, nem vagy-e barátom, bár
                  külön földön születtünk.</p>
               <p>- Egyszerű házban én, és te!</p>
               <p>- Én palotában! legyen, de hasonló ház fogad el egykor mindkettőnket: barátom
                  vagy, Zdenko, s tudod, hogy nem úri lakom, nem háztartásom, szivem vágyik társra!
                  Óhajtanék magamért ez egyszer szerettetni, másnemű hódolat nem melegíti fel
                  szivemet.</p>
               <p>- Legyen úgy! miként mondottad, - feledjük ki a híres Kont családnevét, melyet a
                  nagy király maga kegyel: a merésznek semmi sem lehetetlen, a kitartás minden
                  akadályt legyőz, s a szép hölgy, ki ide varázsolt, mint a világ csendes éneke -
                  szivet keres ő is! nem fényt, nem magas állást.</p>
               <p>- Szólj róla! - mond Kont, - beszéld el nekem élete kedves titkait: ha
                  szeretett-e, ha a gazdag szomszédok közől nem kisértette meg nála szerencséjét
                  valaki? - mondj mindent a mit tudsz, a mit sejtesz.</p>
               <p>- A tiszta kebel szentélye olyan, - mond Zdenko, mint a kristályöböl; miért
                  rejtene titkot, nem olyan-e, mint az átlátszó forrás, melynek színes köveit
                  megszámlálhatod? miért keresnél titkot a sugárban, mely derít, nem leplez, mely
                  old, nem köt, mely világít, nem éget! - A híres bán szép hajadonának egy titka van
                  csak, az, hogy titka nincsen.</p>
               <p>- Nincsen! - mond Kont, - én egy titkot óhajtanék neki, melyet megoszszon velem, s
                  födve legyen a világtól.</p>
               <p>- El nem fogod azt érni: fajunkról egyik vád az, hogy titkosan szőjük cseleinket,
                  hogy annyi érdemet tulajdonítunk az árulásnak, ha ügyes és czélra vezet, mint a
                  nyilt vitézségnek. Ellen­ségeink mondják, hogy boszuállók és haragtartók vagyunk.
                  Tévedés! annyi ellenséggel volt ügyünk nemzeti létünk nehéz küzdéseiben, hogy
                  mikor kenyértörésre kerül az ügy, nem szabad a választás és mérlegelés koczkáját
                  megkisértenünk. Ha rés nyilik előnyre és sikerre, nem szabad kérdenünk, nemes vagy
                  nemtelen ellenséggel van-e ügyünk: ívet kell feszítnünk, szövétneket kell vinnünk
                  a csendes lakba, meg kell ragadnunk, mit az óra nyujt; mert, haj! sokszor
                  torkunkra forrt a hit s a bizalom! Aztán tett után, s ha az indulat mámora
                  eloszlik - mint a vihar, mely kifacsarta a fákat, s lángpalástot terített a
                  lakokra, szivünkbe térünk; és ne hidd, hogy vad kebleinkbe ne kelne szó a
                  félreismertek védelmére és szánalmára. Nemes faj a miénk, mint a gyémánt! de
                  gyémánt kell, hogy kérge lehulljon, s világa sugározzék. Azért fentük oly sokszor
                  erőnket barátokhoz, míg őket ellenségeknek hittük! Ne csodáld, - folytatá Zdenko,
                  - hogy ezt meg kelle neked mondanom; mert barátod vagyok, bár fajunkat a tied
                  ellen­ségének hiszi a világ. - A bán dicsőséges leánya nemes szivében hordja
                  jellemünket, csak­hogy nála mint higgasztott szeszével találkozol mindennek, mi
                  fajunkban jobb és tisz­tább. Ha szeret, ne kétkedj, nem fogja azt titkolni.
                  Szerelme büszkesége leend! Kont az ismeretlen ifjú, kivel nehányszor találkozott
                  eletében, ha képes volt rokonszenvét felidézni, neve be van irva szive könyvébe,
                  ki nem törli azt többé senki!</p>
               <p>- S hiszed-e, - kiáltott fel Kont, - hogy e hölgy, ki bármely trónt és koronát
                  ékesítne, ki merné kevély, nagyravágyó, bár becsületes és hőslelkű atyjának
                  szerelmét vallani?</p>
               <p>- István bán nem kevély, nem nagyra vágyó, barátom, - felelt Zdenko, - ő a
                  szerencsétlenség árjában érett férfiúvá; nem lehet büszke, mert az embereket
                  ismeri, s ezen ismeret alázatra vezet. Leánya szereti őt, s tiszteli, e két
                  indulat kirekeszti a félelmet. Miért ne vallaná meg, a mit érez, miért ne nevezné
                  meg, mi szive büszkesége és boldogsága.</p>
               <p>- Zdenko, imádásod túlvisz hitedben a valón, - mond rövid szünet után Kont lovag.
                  - Nem fogod velem soha elhitetni, hogy a bán beleegyezzen leányának szövetségébe,
                  ha a vőlegény csak egy szelet földdel, pár jó lóval s fényes hajlékkal kinálhatja
                  meg csodaszép leányát, nem országgal.</p>
               <p>- Vivd ki szerelmét! - mond Zdenko a meggyőződés hangján, - s kérdezd aztán, ha a
                  bosnyák szűznek van e szüksége szülői megegyezésére, ha kér-e máshol tanácsot -
                  mint saját szivétől.</p>
               <p>Kont megragadta barátja kezét, s mély felindulással szólt: - Enyhet öntenek
                  szavaid szivembe, barátom! - Igazad van, én - ki nem kérdeztem nevét, ki őt Mladin
                  kunyhójában láttam először rokkával kezében - - miért ne hinném - hogy ő sem
                  kérdi, honnan jöttem, mihelyt tudja, hogy övé vagyok.</p>
               <p>- Rokkánál? - kérdé Zdenko.</p>
               <p>- Úgy van, - felelt Kont; - nehány holddal ezelőtt királyom barátait kerestem fel,
                  akkor veze­tett először a véletlen vele össze. Tudod, Zdenko, hogy Lajos király az
                  embereket nem ünne­pies alkalmakkor szereti megitélni, s nem egyszer maga
                  ismeretlenül s álruhában nyit be azok­hoz, kiknek rokonszenvéről s hűségéről
                  kezeskedett a hír, kezeskedtek saját igéreteik s nyilatkozataik. Nem egyszer
                  csalódott, midőn vendégszerető s vendégtisztelő lakaitokban a lakomák s vadászatok
                  fesztelen óráiban a kedélyek megnyiltak, s az emberek előtte, ismeret­len előtt,
                  róla, kinek neve messze elhangzik, őszintén szóltak. - Sok keserű igazságot
                  hallott füle; de ő szereti az igazságot, s azért tisztába jött sokról, álszín-e
                  vagy valóság. Ez fejtse meg, hogy a király hívei, s kiket bizodalma emel
                  szárnyain, példáját követik, s barátokat szereznek uroknak ott, hol szerény lepel
                  födi az érdemet. - Oh! hányszor hitte a világ, hogy a király magas vára palotáiban
                  örömnek és kényelemnek él, mikor távol volt - s messze földön keresett barátokat
                  vagy ismert ellenségeire.</p>
               <p>- Nagy merészség, mond Zdenko; de értem ezt, mert ott, hová dicső királyunkat a
                  gondviselés helyezé, erő s elszántság kell hozzá, az igazságot leplezetlen
                  látni.</p>
               <p>- E vándorlások egyikében, szép őszi nap volt, - folytatá Kont lovag, - Sutiska
                  közelébe jöttem, kiséretemben egyik leghűbb cselédeim közől volt. Mindketten
                  vándorkereskedők szerepét vittük, s el valánk sokkal látva, mit a ti földeteken az
                  emberek szeretnek. Közel a várhoz ama major szomszédságában, hol veled jöttem
                  össze nehány nap előtt, egy kis kunyhó inkább, mint ház, létezik. Nem tudom
                  ismered-e az öreg vadászt Mladint, kit a medvék s vad­kanok rengetegeitekben
                  rokkanttá tettek, s most leányával visszavonulva él, de azért szegé­nyes
                  kunyhójának ajtaja mindig nyitva van az utas előtt?</p>
               <p>- Ismerem jól az öreg Mladint, ki ne ismerné! - felelt Zdenko, - s a szép Milát,
                  szemefényét az öreg vadásznak.</p>
               <p>- Reánk esteledett az idő, - folytat Kont, - mint most, Sutiska közel volt s bár
                  tudtuk, hogy nálatok tilos ajtót zárni a vándor előtt, s kemény büntetés éri a
                  vendégjog megtagadóját, inkább óhajtottunk Mladin egyszerű vendégszeretetével
                  élni, mint a bán fényes udvarában menhelyet keresni.</p>
               <p>- Csodás jelenet bontakozott ott szemünk előtt, csodás egyszerűségében és
                  nemességében; csodás azért, mert fel sem tűnt rendkívülisége, s mégis rendkívüli
                  volt.</p>
               <p>- Élénken felizgattad tudni vágyamat, - mond Zdenko.</p>
               <p>- Mladin egyszerű kunyhójának tetején vigan örvényelt a füst a kék légbe fel: a
                  lak ajtaja előtt a lombfödél alatt, mely zöld venyige pitvarát képezi, ült Mladin:
                  hosszú barna ívet olajjal fényítvén, míg annak vastag húrja a lóczán hevert
                  mellette. Lábánál gyapjas eb, akkora mint egy oroszlán, feküdt.</p>
               <p>- Közel hozzá kis kerek széken kedves leányka ült: öltönye tiszta, de egyszerű
                  gyapjuszövet; legfeljebb a kecs, melylyel e szegényes mez födte, emelte könnyű
                  termetét, különböztette meg őt bármely lakójától a majoroknak.</p>
               <p>- Mellette rokka nyúlt, s a leányka szorgalmatosan font. Közel hozzá vele egykorú
                  gyermek foglalt azon a lóczán helyet, melyen Mladin ült s kisded kezecskéjével a
                  fehér gyapjas ebnek széles fejét simogatta.</p>
               <p>- A hölgyek alig haladták a tizenhat évet. A másodiknak vonásai távolról sem
                  voltak oly eszményiek, mint az elsőé, de bájosak azért, s eleven tekintete az
                  egyszerűség boldogságára s derültségére mutatott.</p>
               <p>- Valami leirhatatlan érdek volt e csoportozatban.</p>
               <p>- Mladin, mihelyt kunyhója elé értünk, felkelt, s igen szivesen fogadott.</p>
               <p>- Nem sejtette ki vagy? - kérdé Zdenko.</p>
               <p>- Távolról sem, kereskedőnek, szatócsnak hitt, - felelt a másik, - de halld
                  tovább.</p>
               <p>- A szép barna hölgy, pár perczczel megérkezésünk után, felkelt rokkája mellől s
                  kezét nyujtva a másik hölgynek, egy hangon, mely most is édesen hangzik fülembe,
                  szólt:</p>
               <p>- Jó éjt, Mila! szorgalmas valék, s majd ha a fonal meggyűl, s a szövőszékre
                  kerül, hímes párkányát magam szövöm meg neked.</p>
               <p>- Mihelyt a hölgy felkelt, s megszólalt, Mladin intett nekem fejével, mintegy
                  béketürést kérve, azután a hölgyhöz sietett.</p>
               <p>- Jó éjt! - mond oly tisztelettel s alázattal, mely az öreg ficzkó marczona
                  vonásaival elég szembetűnő ellentétben volt, - kegyed már távozni akar? hiszen a
                  lovak -</p>
               <p>Mladin folytatni akarta, de a szép gyermek ajkaira tette kisded ujjai egyikét s
                  jelentőleg intve mondá: - Távozom Mladin, a nap leáldozott, s a mi késik, el nem
                  marad, útközben rátalálok a lovakra. - - E szavaknál a hölgy hirtelen
                  félbeszakította beszédét, azután felém fordulva folytatá:</p>
               <p>- Kegyed, jámbor utas, messze földről jő, s a legjobb helyet választotta e jó
                  embereknél éji szállásul: de ne feledje, hogy a várban Stepán a bán lakik, s
                  ajtaja mindig nyitva vendégek számára.</p>
               <p>- Varázs alatt valék; szemem szebbet nem látott, ily hang nem csendült meg
                  fülemben: felelni akartam, de a kedves gyermek mosolyogva bucsúzott, s Mila még
                  mindig tartván barátnéja kezét, elsietett véle. Nehány pillanat mulva facsoport
                  árnyában voltak, azután itt-ott a bokrok közt lehete őket, mint lenge árnyakat
                  látni.</p>
               <p>- Gyanítom, ki volt a szép barna hölgy, - mond Zdenko, - a bán hajadona maga.</p>
               <p>- Igen barátom, a bán leánya, a szép Lizinka, kiről a hír szól, hogy a földön
                  párja nincsen! - de Mladin egyszerű kunyhója előtt, rokkával, s öltözve, mint a
                  kedves Mila, s szólva, mint a lak gyermeke!</p>
               <p>- Oly kevéssé ismernéd-e itteni ildényeinket? - mond vidáman Zdenko, Mila és
                  Lizinka egy emlőn növekedtek, s a büszkeség nem szokása népünknek felülről le.
                  Ildényeink egyszerűek, s ha Sutiska várának kapuján túlhaladtál, a bánt magát
                  gyapjuszövetben fogod otthon találni, s mikor agg vára széles nyitott erkélyében
                  ül, legfeljebb egy nagy oroszlánbőr fekszi meg vállait az este hűve ellen.
                  Csatákban, vadászaton, ez már más! - ezek a mi ünnepélyeink, s mi legjobb s
                  legszebb szekrényeinkben, előveszszük ilyenkor, lovaink pedig, mint az
                  elkényez­tetett gyermekek, fényesebbek és czifrábbak, mint mi.</p>
               <p>- Azon nap óta, midőn a szép Lizinkát a vadász egyszerű kunyhójában
                  megpillantottam, neki adtam szivemet, - folytatá Kont, - nem kérdeztem ki, honnan
                  jött - - neki szántam, mivel birok - - s egy hang szivemben élesen szólt: nem
                  lehetsz annyi s nem birhatsz annyival, hogy e gyöngy ne diszesítse a legfensőbbet,
                  mit elérhetsz!</p>
               <p>- Szereted őt? - kérdé Zdenko.</p>
               <p>- Kimondhatatlanul! - felelt a másik.</p>
               <p>- Mit akarsz - mit fogsz tenni?</p>
               <p>- Meglátjuk - - de szerettetni akarok én is egyszer életemben. Mivel vagyok én
                  rosszabb másoknál, kiknek Isten a hölgyszerelem nemes ajándokát adta, s miért
                  legyen alku, számítás, nyerészkedés az, minek ára nincs, minek becsét ki nem
                  számíthatod - mi nem nyerészkedés, hanem nyeremény!</p>
               <p>E szavak után az ifjú felkelt: - Jer, mond; üljünk lovainkra, az est borul - s ma
                  jó napom volt!</p>
               <p>- Betérjünk-e Mladinhoz? - kérdé Zdenko.</p>
               <p>- Gondolkozzunk erről! szeretném, ha a kolostor felé mennénk: sokat hallottam,
                  derék olasz építőjéről s Daniczáról, e kolostor alapítója s védője vad szenvedély
                  s előitéletek ellen.</p>
               <p>Nem sokára a két ifjú nyeregben ült, s a patak hosszában, ritkás erdő közt, himes
                  gyepen száguldott.</p>
               <p> </p>
            <milestone unit="endSubChapter" n="2"/>   
         </div>
         <div type="chapter">
            <head>A VIDÁM LOVAGOK.</head>
            <milestone unit="startSubChapter" n="1"/> 
               <p rend="head">I.</p>
               <p>Nehány holddal azon idő után, mikor a bosnyák erdőség homályiban, Kotromanovics
                  István híres bánnak nem kevésbbé híres leányát először láttuk, történetünk
                  színhelye megváltozott.</p>
               <p>Igen messze a bosnyák rengetegtől, a pompás Viszla vize közelébe vetett a
                  véletlen, de hogy az ellentét tökéletes legyen, a természet is más függönyt vont
                  fel, s a legszebb téli diszít­mé­nyeket tárja elénk.</p>
               <p>A tágas tér ezer berkeivel hó-lepellel van borítva, a fákon csillámlik a zúz, s a
                  büszke folya­mot jégkéreg borítja, melyen helyenként vert szánutat lehet
                  észrevenni, e kezdetleges jármű nyomát, melyet kevés helyt használnak annyit, mint
                  Lengyelhonban.</p>
               <p>A vidék, hová tévedtünk, borítva a legtisztább égtől, nem igen távol esik
                  Krakkótól és Bochniától, melynek sóaknái már ez időben híresek voltak.</p>
               <p>Mintegy három-négy óra lehet délután, s a mi először szemeinkbe tűnik, egy új,
                  vidám tekintetű vár: nem nagy, nem igen kicsiny, s magas erdőalakú berkektől
                  annyira körülvéve, mikép csak most, midőn megközelítjük, emelkednek ki egyszerre
                  az időtől meg nem szürkült falai, s tűnik fel széles árka, mint fényüzési czikk,
                  mert a vendég könnyen nélkülözhetendé a dobogót, oly jéghidat épített reá
                  Deczember atya, ki ez évben a legmérgesb hidegével köszönt be, s zúzos szakálát
                  csakugyan megrázta.</p>
               <p>Vendég pedig nem hiányzik, mert alig pár hajításnyira a vártól hat egyszerűen, de
                  a hideg ellen igen gondosan öltözött lovagot látunk, a sürű, de most lombatlan
                  minőségében nem átláthatatlan berekből kiérve, a várhoz közelítni.</p>
               <p>Négyen együtt lovagoltak, a más kettő, alkalmasint szolgák, vagy lovászok,
                  mögöttök ügettek. Prémzett lengyeles szabású felső öltönyeik, s lovaik tele voltak
                  zúzzal, s mind a négy vendégnek kékesen piros arczából látszott; hogy orraikat,
                  füleiket csak az mentette meg a fagyástól, hogy egy lehe a szellőnek nem lengett,
                  s e nap a legdicsőbbek egyikéhez tartozott.</p>
               <p>Mihelyt az árok széléhez érkeztek, rövid kürtjel hangzott, s nemsokára a dobogó,
                  mely egy­szersmind a kaput is képviselte, dübörögve leereszkedett, egy tekintetet
                  engedvén a bejárás keskeny tölcsérébe.</p>
               <p>A várnagy már az udvaron volt, mintha előre tudta volna a jövők megjelenésének
                  óráját.</p>
               <p>Mihelyt a vendégek a várba érkeztek, s a híd felvonatott mögöttök, a várnagy az
                  egyik lovag­hoz intézte szavait, s vidáman felkiáltott.</p>
               <p>- Isten hozta, Poláwsky lovag! ez már felséges gondolat, hogy kegyed ujra
                  meglátogatja egyszer e bagolyfészket.</p>
               <p>A várnagy mintegy 36-40 éves férfiú lehetett, erélyes velős vonásokkal, melyeknek
                  kifejezése vidor kedélyre mutatott. Az ifjú, kihez szavai intézve valának, ha
                  idősb volt is - 27-28 éves­nek látszott, s férfias szépsége bárhol feltűnt
                  volna.</p>
               <p>- Bagolyfészekbe? - kiáltott fel a lovag, kihez e szavak intézve valának, -
                  galambokat szállí­tunk bele, barátom Zborowsky: miként vagy? van-e jó borod és
                  elég? szóval enni inni bőven, s lágy ágyaid vendégeim számára. Mert hogy tudjad,
                  pár szélestorkú kalandort hozok ide, kik szeretik a billikom fenekét látni, s
                  minden akadályt elhárítnak, hogy czélt érjenek.</p>
               <p>- Minden bőven! - felelt Zborowsky, lesegítvén nyergéből Poláwskyt.</p>
               <p>- Vetted-e levelemet? - kérdé suttogva, mihelyt leszállt lováról Poláwsky.</p>
               <p>- Igen, lovag, - viszonzá Zborowsky hasonló titkos hangon.</p>
               <p>- Készek a szobák?</p>
               <p>- Minden a legjobb rendben van.</p>
               <p>- Ha a többiek oly pontosak, mint te, - folytatá - úgy pár óra mulva az egész
                  társaság meg­érkezik.</p>
               <p>E szavak után Poláwsky a főépület lépcsőjén felhaladott, s midőn a magas ajtó
                  előtti állványra ért, felvetette a hideg daczára sapkáját a légbe s
                  felkiáltott:</p>
               <p>- Vígan barátim! éljenek a vidor lovagok, - veszszen a gond és bú, vígan urak!</p>
               <p>Ha a vár külről daczos tekintetű volt, belőlről lehetetlen tőle némi vadon és
                  sajátos kaczér­ságot megtagadni.</p>
               <p>Az egész felső udvarkát tornáczok vették körül, s ezeknek arab faragásain át
                  télben is fénye­sen zöld repkény fonódott.</p>
               <p>Roppant terepély vadgesztenye széles koronával, mely nyárban sátort képezett, az
                  egyedüli fa annak közepében, s látszott, hogy rostélyzaton fekvő ágai alatt a
                  tágas ernyő víg poharazá­sok­ra volt számítva.</p>
               <p>Benn a szobák s pár nagykiterjedésű terem ujdonsága mellett ódon szellemet gondos
                  tiszta­sággal párosított, mindenből látszott, hogy itt inkább, mint bárhol,
                  mellőzve volt minden, a mi feszély és szertartás.</p>
               <p>Bútorzat, képek, edények, vadász- és harczfegyverek, szóval minden, az élet
                  emberét bélyeg­zé, s arra látszott számítva lenni, hogy érzést és kedvet fokozzon
                  fel.</p>
               <p>Poláwsky lovag ismerőnek tartatott e nemben, s ki a vár-épület négyszegében
                  körülfolyó szobákat végigfutotta, meg kelle vallania, hogy az ifju úr semmire sem
                  számított kevesebbé, mint komoly erényhősök s szent borzalmú emberek
                  látogatásaira.</p>
               <p>Minden egyebet a képzelő-tehetségre bizunk, s rövid ábránkat csak azzal fejezzük
                  be, hogy az egésznek tekintete gazdag nemes titkos tréfái tanyájának szinezetét
                  viselte homlokán s bordái közt.</p>
               <p>Poláwsky megjelenése villanyos volt: alig tudnók azon elevenséget s zajos
                  derültséget leirni, mely egyszerre e falak közt terjedett e vidor társaság
                  megérkeztével.</p>
               <p>Poláwsky s társai nevettek, tréfáltak, az udvaron a cselédek a lovakat vezetgették
                  s később a boltozott ólakban igen élvezetes menhely kinálkozott nekik; az ifjuság,
                  Poláwsky lovag leg­elől, összejárta a szobákat, s minden tárgyra, mely őket
                  meglepte, élczek, vidor észrevételek és tréfák hangzottak az öblös hézagokban, hol
                  rég nem csendült meg annyi hahota, annyi dal, annyi felkiáltás.</p>
               <p>- Bort, bort! - mond Poláwsky, - ide Lichnyowsky! hagyd magában az egyiptomi
                  Lucretiát, ki, mikép látod, keveset költött tagjai fedezetére - ide, ide!
                  Zborowsky, vad ficzkó! beléd fogassam-e Marko szárnyas lovát, hogy jobban mozogj,
                  - bort - bort - elő!</p>
               <p>Az ifjak egyike, kinek figyelmét egy kéjtelt ecsettel festett Cleopatra lekötötte
                  volt, s kit Poláwsky Lichnyowskynak nevezett, pár csókot vetett az egyiptomi
                  királynénak s vidáman sietett egy asztalhoz, melyen csodás hirtelenséggel nehéz
                  ezüstkancsók s roppant kristály­billikomok termettek.</p>
               <p>- Elő Starzinsky, Szapia! - kiáltott vidáman Poláwsky, két kézzel fogván fel a
                  kantákat s színig töltvén a poharakat - kiki szeretőjéért!</p>
               <p>- Ej, - mond a megszólítottak egyike, - ha Poláwsky pajtásunk minden szeretőjéért
                  kiürít egy ily kristály vendégbódítót, mi sem marad nekünk; rajta urak, előzzük
                  meg a veszélyt - - éljen - - várjunk csak! - folytatá - ki is éljen? - éljen -
                  éljen - a szép Izidora, az öreg Zamojsky neje!</p>
               <p>- Helyes, - felelt Poláwsky, nagy élénkséggel, felragadván az egyik kristályt, -
                  lesz gondom magamra, uraim! de éjfél után kettőig egy sem buvik lágy vánkosok
                  közé, minő igazán Poláwsky nevem. Igyunk, éljen a szép Izidora! az ő bölcs férje
                  pedig, Isten neki! éljen ő is, s födje bő violaszín kontusa, a mit csintalan neje
                  néha-néha szeszélyből vét - a komoly illem ellen.</p>
               <p>A hosszú lovaglás daczára egyik sem volt fáradt, mikor mindnyájan az asztal körül
                  álltak és ültek: a mellékszobában egyszerre lengyel dallamok hallatszottak: - úgy
                  látszott, Zborowsky vagy talán Poláwsky lovag maga - mindenről gondoskodtak.</p>
               <p>- Uraim! - szólt az utóbbi, midőn már nehány kanta kiürült, - van borunk, zenénk!
                  de bár mint jó házigazda, kötelességem kinálni vendégeimet, figyelmeztetlek
                  benneteket, szeles ficzkók, hogy a nap még fenn van, s az éjnek egyrésze
                  tánczvigalomnak van szánva.</p>
               <p>- Jobb a koczka, Poláwsky lovag, - kiáltott fel Szapia, - férfi-tánczvigalom, hol
                  hölgyek nincsenek, mit sem ér!</p>
               <p>- Mit gondolsz, Zborowsky, - mond a házi úr, - nem lehetne-e valahonnan nehány
                  csinos hölgyet ide bájolni?</p>
               <p>- Később lovag; - felelt Zborowsky, - a dolog fontos, s míg szolgaszellemeimet
                  kieresztem a szelenczéből, s ezek összefutják a podol, lithván s veresorosz
                  várakat és majorokat, idő kell.</p>
               <p>Mindnyájan nevettek, legderültebben Poláwsky. - Lám urak, - szólt Lichnyowsky, -
                  barátink nem mondanak nem-et! s valóban legkevésbbé sem lepne meg, ha egyszerre a
                  kürt szólna, s egy sereg angyal röpülne be minden ablakon, ajtón.</p>
               <p>E pillanatban mintha Lichnyowsky szavainak nyomatékot akarna adni, a kürt valóban
                  meg­szólalt, s mindnyájan, mint tündérvesszőtől illetve, felugrottak az
                  asztaltól.</p>
               <p>- Ily jókor! - kiáltott fel Poláwsky, - ez már meglepő, ily pontosság maga magát
                  dicséri!</p>
               <p>- Mi történik? - kérdezték az ifjak össze-vissza: miből világos, hogy arról, a
                  mire a vár urának Zborowskyhoz intézett kérdései megérkezésekor vonatkoztak, a
                  többiek legkevesebbet sem tudtak.</p>
               <p>- Uraim! - kiáltott fel Poláwsky, - szedjétek össze magatokat: nőm, a szép
                  Rokiczana jő Prágá­ból kiséretével. Illem, urak, mindenek felett! óhajtom, hogy
                  nőmet mindenki a leg­na­gyobb udvariassággal fogadja, s ha szentségtelen vágyai
                  vannak, sziveskedjék a nő vendégek s udvarhölgyek sorában szerencséjét
                  megkisérteni.</p>
               <p>- Nő - neje! Rokiczana? - kérdezték a lovagok, - mennyi talány!</p>
               <p>E közben Zborowsky kisietett a vár udvarára, Poláwsky pedig folytatá: -
                  Lichnyowsky te velem jösz; ti többiek siessetek az épület másik szárnyába, ama
                  szép terembe, hol a falakat ama vaslemezett hősök képei borítják; vigyétek a
                  zenészeket magatokkal. Reád bizom, Szapia, ki a legügyesebb vigalomrendező vagy,
                  mindent úgy intézni - hogy mikor nőm kissé kipihente magát, kész ünnepélylyel
                  lepjük meg.</p>
               <p>Senki sem foghatta meg a dolgot: de az ifjak vakon engedelmeskedtek a vár urának,
                  mikép lát­szott, s keveset gondoltak a többivel. Jól tudták ők, hogy Poláwsky
                  lovagnak titkos kalandjai alkalmával meglepetés meglepetést ér, s még nem volt
                  soha okuk panaszra, ha gondolatlanul odaengedték magukat annak, mit a pillanat
                  hozott.</p>
               <p>Poláwsky Lichnyowskynak s nehánynak a várban lakó cselédei közől kiséretében
                  lesietett az udvarba, hová épen most a leeresztett hidon át felséges csapat
                  érkezett, hatalmas ostor­patto­gások, ezer zörgő zsibaja közt - a várudvarba.</p>
               <p>Elől két lovas jött, keményen felfegyverezve: a festői lengyel öltözetet télies
                  bélelt kontusok födték, melyek széles szövetekkel voltak derekaikhoz szorítva, s
                  vad kinézést kölcsönöztek nekik. Lovaik, magok, fegyvereik fénylettek a
                  zúztól.</p>
               <p>Utánuk hosszú sora a szánoknak jött, nyolczat lehete megszámlálni, melyek
                  mindegyikébe két apró zömök lithvániai ló volt fogva.</p>
               <p>Mihelyt az első szánok a négyszegű vár főhomlokzata elé értek, azonnal észre
                  lehetett venni, hogy azok mindegyikében, az elsőt kivéve, egy hölgy és egy férfiú
                  ültek.</p>
               <p>Az első szán egészen medvebőrrel volt borítva, s a két téliesen bélelt bársony
                  bundákba öltözött hölgynek, kik abban ültek - arczait sűrü fekete fátylak födték,
                  melyeket a zúz fehéren csipkézett.</p>
               <p>A szánok készítése elég idomtalannak látszott, s azok egyikét sem borította födél
                  vagy ernyő, de a bennülők igen jól gondoskodtak magokról: mert a széltelen üde és
                  fűszeres téli hidegnek semmi rése sem maradott őket érinteni.</p>
               <p>Poláwsky lovag azonnal az első szánhoz sietett, s elhárítván az ülést leplező
                  roppant medve­bőrt, kezet nyujtott az abból kiemelkedő hölgyek egyikének. Mikor ez
                  a főajtó emelvényére ért, - míg Lichnyowsky a másik hölgyet segítette ki, észre
                  lehetett venni, hogy az elébb ki­szállt hölgy magas, méltóságteljes tartású, de le
                  nem leplezvén magát, vonásai a kedves talányok közé tartoztak.</p>
               <p>Mindenesetre e hölgy a jöttek közt első személy volt, mert mihelyt a szépen
                  kövezett udvar­ban, melyet Zborowsky úr igen söprötten tartott, a többi szánakból
                  hat hasonlóul téliesen öltözött pár ifjú urak és gondosan fátylazott hölgyek
                  kiszálltak, azonnal lehete látni, hogy mindnyájan körüle siettek.</p>
               <p>- Légy üdvöz nekem, Rokiczana! - szólt Poláwsky, - jer, siessünk a számodra
                  felkészített osztályba, hogy magadat az út fáradalmai után kipihenhessed.</p>
               <p>A hölgy pár szives, de a leplező fátyol miatt halk szóval fogadta az üdvözlést,
                  azután sok kecs­csel köszönvén a jelenlévőknek, Zborowskyt követte, elfogadván
                  férje karját, s felhala­dott a széles, de kanyargó hágcsón, kisértetve azon
                  hölgytől, ki vele egy szánban jött, s három nőcselédtől, kik az utolsó szánból
                  szálltak ki.</p>
               <p>Mikor az új úrnő lakóosztályába mindnyájan eltűntek, mintegy öt óra lehetett
                  délután, s a nap épen hanyatló félben volt.</p>
               <p> </p>
            <milestone unit="endSubChapter" n="1"/> 
            <milestone unit="startSubChapter" n="2"/> 
        
               <p rend="head">II.</p>
               <p>Poláwsky lovag, Lichnyowsky kiséretében nemsokára visszasietett azon terembe, hol
                  őt poharazni láttuk, s hová már Szapia s a más két vendég visszatértek volt.</p>
               <p>Pár percz mulva Zborowsky is belépett.</p>
               <p>A lak urának igen jó kedve volt. - Zborowsky! - kiáltott fel élénk derültséggel! -
                  mestere a meg­lepetésnek! gondolom Szapia s e barátim itt! - folytatá a más két
                  vendégre mutatva, - mindent készen találtak, s alkalmasint csak az van hátra,
                  meggyujtani a gyertyákat a csillárokban?</p>
               <p>Szapia igenelve intett fejével s Poláwsky folytatá: - Ha kedves nőm s a bájos
                  úrhölgyek és urak, kik látogatásukkal megtiszteltek, darabig pihentek, s pár óráig
                  öltözködtek, örömest részt­veendnek a vigalomban. Kedvem ma az, Zborowsky!
                  despotája a dióhéjnyi várnak, hogy éjfélutánig együnk, igyunk, tánczoljunk,
                  vigadjunk! Azután pedig - - no, mindig állsz, szere­tett hivem! - siess, szaladj!
                  s ha minden világárban úszik, mint sugárokból szőtt tenger, jer s tedd meg a
                  jelentést, - mikép illő.</p>
               <p>Zborowsky, mihelyt Poláwsky lovag elhallgatott, vagy inkább egy vidor mazurkát
                  kezdett énekelni s fejével billentett, jeléül, hogy nincs mit mondjon tovább, -
                  elsietett.</p>
               <p>Az ujon érkezett férfiak nemsokára a terembe gyűltek.</p>
               <p>- S ti mindnyájan házasemberek vagytok, vagy lettetek? - kérdé Szapia, nevetve
                  sietvén eléjek.</p>
               <p>- Csitt! - szakítá őt félbe Poláwsky, - tisztelet a nős férfiak iránt, főleg ha
                  oly kevéssé zsarno­kok és féltékenyek, mint e vidám czimborák?</p>
               <p>Az ifjak, mert e házas férfiak mind fiatalok voltak, nevetve fogadták a házi úr
                  észrevételét, nem ereszkedvén taglalatába barátaik előtt ismeretlen új
                  viszonyaiknak, s derülten társalogtak, énekeltek, járkáltak a tágas teremben fel s
                  alá, azután egy-ketten a támlányokba vetették magokat, s volt, ki a zaj közepette
                  kedvet mutatott egy sort aludni, nehéz kivihetelű szándék, ennyi bohó czimbora
                  közt.</p>
               <p>Nem csekély feladat lenne e társalgást füllel, értelemmel kisérni, s ha rászánnók
                  is árva fejünket, csak oly okosak lennénk, mint a magyar ember, mikor tót
                  gyűlésből jő.</p>
               <p>Hogy sok tréfa s bohóság volt a szőnyegen, az ismételt nevetések tanusították;
                  mint szintén hogy itt, a tökéletes egyetértés - s jövő órák örömélvezetének
                  mámoros igéreteivel ölelkezik.</p>
               <p>Zborowsky alkalmasint jó előre tudván, mi vár reá, nem sokáig mulatott - s mielőtt
                  még késedelme figyelmet gerjesztene, belépett, jelentvén a vigak legvigabbikának,
                  Poláwsky lovagnak - mikép minden kész - magát Zenobia királynét elfogadni, ha
                  élne.</p>
               <p> </p>
            <milestone unit="endSubChapter" n="2"/>
            <milestone unit="startSubChapter" n="3"/> 
               <p rend="head">III.</p>
               <p>Idő telt el ujra, s midőn a terem egyik tágas falán függő roppant aranyozott óra
                  nyolczat ütött, egy más teremnek ajtaja nyilik meg előttünk, tág mezőt tárván a
                  legérdekesb szemlék egyi­kére.</p>
               <p>A terem majdnem egyházhoz hasonlított: magasb boltozatai, roppantabb ablakai
                  voltak, mint az előbbinek, melyben vigadtunk s poharaztunk láthatatlanul, s az
                  ablakok festett üvegei akkor­tájban szokatlan fényüzésre mutattak, bár e
                  festésekben a kisérletek képezték a jelleget.</p>
               <p>A falakon, sűrün egymás mellett nehéz arany keretekben roppant merev lovagok
                  vasban, vagy idegenes öltönyökben bámultak sűrü szemöldeik alól az alattok sürgő
                  nem igen számos, de gyöngyként válogatott társaságra.</p>
               <p>A terem végét elfoglaló erkélyalakú folyosóban már hangzott a zene. A hölgyek egy
                  emel­vényre gyűltek, melyet Zborowsky úr hadiasan ékesíttetett fel zászlókkal,
                  ivekkel, tegzekkel és dsidákkal, melyekhez nehéz fabuzogányok, tele verve
                  szegekkel, járultak. Mindez úgy rendezve, hogy a fenyőágakkal átfont diadalék, a
                  vastag sárga viasz-gyertyákkal elhalmozott csillárok világításában - igen kellemes
                  benyomást tőn.</p>
               <p>A lég e roppant hézagban, a kemény téli hideg daczára, enyhe volt, mert két tág
                  kandalló, öles fahasábokkal ellátva, pillanatig sem engedett rést a külső légnek
                  udvariatlan kandiságra; csak mikor az ajtószárnyakon át a cselédség üdítő szereket
                  hozott, kacsintott be Deczember úr, savanyú leheletet árasztván a közelebb
                  sétálgatókra.</p>
               <p>Része a hölgyeknek a lovagok udvarias kiséretében fel s alá járkált, míg egy
                  festői csopor­tozat a szőnyeggel borított emelvényen, a zenészekkel szemközt
                  magashátú támlányokon foglalt helyet - s köztök Rokiczana is.</p>
               <p>Zborowsky úr, mint ünnepélyrendező - bemutatta úrnőjének vendégeit, kik csak az
                  utolsó állomásban csatlakozván hozzá, ismeretlenek valának előtte.</p>
               <p>Mind jól hangzó lengyel nevek említtettek kevés kivétellel, a nélkülözhetetlen
                  -szky végzettel.</p>
               <p>A nők feltűnően szépek voltak, de Rokiczanának úgy tetszett, mintha kissé túl a
                  rendén feszély­telenek lennének mozdulataik, s vidámságukban valami léteznék, mit
                  ő eddig - igen hibásan gyanítjuk - szemtelenségnek szokott otthon nevezni: - de
                  idegen földről jövén, óvakodott a hajszálhasgató birálgatásoktól, s azt hitte,
                  hogy e könnyed odaengedés, s e feszélynélküli vidorság - a vidék ildényeihez
                  tartozik.</p>
               <p>A terem nagysága miatt, s mivel minden bútorzata, s fal mellé illesztett fényes
                  tölgylóczákból s nehány támlányból állt, távol sem mutatta azon telettséget, mely
                  az ily ünnepélyeknek mindig növeli érdekét. De oly élénk volt e nép, a zene oly
                  buzdító, a csillárok világa s a kandallók lobogó tüze annyira életadó, mikép épen
                  a telettség hiánya adott e társaságnak valami szabad élénk szinezetet.</p>
               <p>Az említett emelvényen ült Poláwsky lovagnak fiatal neje is, Rokiczana, mikép őt
                  férjétől nevezni hallottuk. Magas emelt alak volt ez; finom, karcsú idomai
                  szobrásznak szolgál­hatandának mintául. Vonásai sajátos érdekkel birtak, s azokban
                  derültség és szenvedélyesség vegyültek. Kék szemei életet leheltek, kisded száján
                  kedves mosoly lebegett, s mindenből látszott, minő boldognak érzi magát, s
                  mennyire mulattatja őt a rögtönözött ünnepély.</p>
               <p>- Mit mondasz váramról - szólt Poláwsky, kedves hölgyem? mert azért, hogy a szent
                  emberek kezeinket összeadták, s az áldás szavait kimondották fejünk felett, én hű
                  lovagod maradok, s te holtig szeretőm leendsz.</p>
               <p>- Minden a legjobban van, - felelt Rokiczana vidáman, - meg vagyok mindenkép, s
                  kedvesen lepetve. Mogorva vadászvárat képzeltem, setét folyosókkal, melyek
                  homályaiban kisértetek lesnek; pár komor cselédet, s valami durva várnagyot, s íme
                  egész udvarom van, a cselédség sürög, s látom vidor tekintetű váradat, számos
                  előkelő vendégek, lovagok, s vidám nejeik látogatják. Neked gazdagnak kell lenned,
                  Jarosláw! s én kissé szégyenleni kezdem magamat, hogy oly keveset hoztam a
                  házhoz.</p>
               <p>- A leggazdagabb lovag vagyok széles Lengyelhonban - mond Poláwsky bensőséggel, -
                  mert téged birlak, szép Rokiczana; - te szerelmet, derült kedvet hoztál e falak
                  közé, s ez a legjobb aradíj!</p>
               <p>Rokiczana a zene védelme alatt, másoktól alig értetve, folytathatá beszélgetését
                  fiatal férjével, ki igen szerelmesnek látszott nejébe.</p>
               <p>- Mondd meg nekem, - szólt a hölgy rövid szünet után, - biztos e várad? nem
                  félhetünk-e semmi meglepetéstől? mert tudod - bátyám Zdenko, haza váratott, s alig
                  hiszem, hogy távo­zásom a háztól, még pedig tudta s akarata ellen, fel nem ingerli
                  boszuját; Zdenko boszuja pedig félelmes, mint az ég villáma.</p>
               <p>Poláwsky lovag ajkain megvető mosoly lebegett. - Mi panasza lehet indulatos
                  bátyádnak, Rokiczana? - kérdé némi büszkeséggel; - nem vagy-e nőm, nem hordalak-e
                  karjaimon, nem vagy-e királyné e várban, s nem intézheted-e életedet saját
                  tetszésed szerint?</p>
               <p>Rokiczana e feleletre elhallgatott: látszott, hogy maga nem kiván egyebet, mint
                  vigasztaltatni s bátoríttatni; elméjének bánható, vidor de távolról sem aljas
                  könnyelműsége volt a paizs, melyet komoly gondolatok s előérzetek elé szokott
                  vetni.</p>
               <p>Poláwsky alkalmasint ismerte nejét, s szerfelett jól tudott vele bánni. - Vessük
                  magunk mögé a gondot, Rokiczana, - szólt - bátyádat, ha engesztelhetetlen,
                  kibékítik az idő s boldogságod; időt pedig nyerünk, mert ki tudná meg Prágában,
                  hová tüntél el a távoli Viszla mellett.</p>
               <p>- Szeretlek, Jaroslaw! hűséged s becsületességed a szirt, melyre imám egyházát
                  építem! - szólt Rokiczana szenvedélylyel, - végre is, ha veszély van, megosztom
                  azt veled, s ha Zdenko súlyos kardját emeli fejedre, keblem a paizs, mely a
                  csapást felfogja.</p>
               <p>Valahányszor Rokiczana Zdenkót említette, férjének vonásai mindannyiszor gúnyos
                  meg­vetést árultak el; de ez csak mint villám rángott át ajkain, s Rokiczana e
                  kifejezését a kicsiny­lésnek észre sem vette.</p>
               <p>- Az itt jelenlévők kedvesem, - folytatá Poláwsky, - hű barátim, kikre
                  számolhatok; aztán telik hold és év - s talán később nem leend elkerülhetetlen
                  ezen elszántság.</p>
               <p>- Én szeretem azt! - kiált fel Rokiczana, mintha valóban félteni kezdené a vágyva
                  várt magányt férje biztató igérete után. - Nincsenek-e tágas szobák, roppant
                  teremek, s ha majd a tavasz kiengeszteli e merev hórétegeket, nem virul-e zöld
                  erdő a vár körül, s nyulnak tágas rónák, övedzve berkektől az ezüst Viszla
                  partjain? Otthon, hű lovagom, ólainkban pár gyors ló, mi kell egyéb! Hidd nekem, e
                  nagy körözet, e sok szolgáló kéz, terhemre vannak inkább, mint kényelmemre.
                  Otthon, a csendes szülői háznál, magam öltöztem, s minden cselédem agg dajkám
                  volt. Szerettem volna őt magammal hozni, s aztán nevess ki, ha akarsz, kis
                  ebecs­ké­met is nehezen nélkülözöm.</p>
               <p>Poláwsky lovag, egyik vendégét intette magához, ki egygyel a szép hölgyek közől
                  karon fogva sétált, s mikép látszott, igen élénk társalgásban volt.</p>
               <p>Intésére az ifju azonnal odahagyta pár mentegető szó után a hölgyet, s a lovaghoz
                  sietett. Poláwsky valamit sugott fülébe, mire az ifju azonnal odahagyta a
                  teremet.</p>
               <p>Mihelyt eltávozott, a lak ura nejéhez fordult.</p>
               <p>- Megbocsáss, Rokiczana, - szólt udvariasan, - hogy nem feleltem tüstént
                  észrevételedre: e vár tied, a körözet felett rendelkezhetsz saját tetszésed s
                  hajlamod szerint. Alkalmazhatod mind­nyájokat szolgálatodra, vagy nehányat, vagy
                  egyet, s ha tetszik, öltözhetsz magad itt is, bár meg kell vallanom, hogy
                  komornáiddal tökéletesen meg vagyok elégedve, fejezte be, hely­ben­hagyó
                  tekintetet vetvén neje öltözetére.</p>
               <p>Ezt a lovag teljes joggal mondhatta, mert Rokiczana valóban felséges jelenet volt.
                  Kék selyem ruhája felül simán s redőtlenül olvadt karcsú derekára, míg kabátja tág
                  redőkben lepte el termetét; fejét kis fekete fejkötő födte, aranynyal gyéren
                  áttörve, s egészen hajához simulva, melynek csak két széles aranyfényű fonata
                  vonult körül halántékai mellett. Minden festői volt rajta - a fejkötőt tartó
                  boglártól, a kis lábak magas sarkú czipőjéig.</p>
               <p>- Örülök, - szólt vidáman Rokiczana, - ha tetszik neked öltözetem, egy kis érdemem
                  van benne, mert hölgyeim, ha ellen nem állok, egész kis királynét piperéztek volna
                  fel belőlem!</p>
               <p>- Nem vagy-e az? - szólt élénken a lovag; - nem élsz-e országod közepette?</p>
               <p>- Ah! - riadt fel egyszerre a fiatal nő, örömsikoltást hallatva, - Malenki!
                  Malenki, kedves ebecském!</p>
               <p>Valóban e pillanatban egy kis világosbarna ebecske, a legszebbek egyike - visítva
                  örömében, rohant Rokiczanához, kifogyhatatlanúl, ugorva fel ölére, s onnan le, s a
                  többi hölgyeket s urakat is megtisztelvén a legbohóbb ugrásokkal; csaholva s körbe
                  székről-székre nyargalva, s oly zajt ütvén, mintha a vár az övé lenne.</p>
               <p>Az egész vendégsereg nevetett; mind az állványhoz közeledtek, s miután Rokiczana
                  össze­ölelte, simogatta a magánkívül helyzett kis kedvenczét, gyönyörű kezét
                  nyujtogatta birhatat­lan bensőséggel Poláwskynak.</p>
               <p>- Köszönöm! - rebegte, - e gyermekes, de kedves örömet neked Jaroslaw, most már
                  látom, hogy gondolatimban tudsz olvasni, s elég valamit kivánnom, hogy rögtön
                  teljesítve lássam.</p>
               <p>A lovag élénken látszott kedvese örömében osztozni, s ajkaihoz vonván az oda
                  nyujtott kezecskét, derülten viszonzá; - ha annyira bizol tündér hatalmamban,
                  Rokiczana: lássuk, tégy még egy kisérletet - ma szerfelett jó kedvemben vagyok;
                  bátorság! halljuk egyét legkedvesebb óhajtásaidnak!</p>
               <p>Rokiczana ajkai körül csintalan mosoly vonult el, azután nemével az ingerkedésnek
                  mondá:</p>
               <p>- Vigyázz, hű lovagom, hogy ne legyen a kisérlet hatalmasb tehetségednél; nekem
                  valóban van egy óhajtásom, melynek teljesítése nagy örömet okozhatna nekem.</p>
               <p>- Halljuk! halljuk! - szóltak mindnyájan.</p>
               <p>- Szólj! - viszonzá férje rejtélyes, sokat igérő mosolylyal.</p>
               <p>- Legyen! - felelt Rokiczana, - magad akartad; ha tehát hatalmad oly nagy, öreg
                  dajkámat, egyetlen hű cselédemet, akarom itt látni.</p>
               <p>Poláwsky intett, az emelvény körül összecsoportozott vendégek szétváltak, s egy
                  magas, halvány öreg nő állt alig négy-öt lépésnyire úrnőjétől.</p>
               <p>Mihelyt megpillantotta őt Rokiczana, felugrott üléséből, s lesietvén az
                  állványról, a nő karjai közé vetette magát: - Bogumila! - kiáltott fel riadó
                  örömmel és bensőséggel. - Oh! hogy téged látlak újra, szabadon lélekzem, nehéz kő
                  esett le szivemről! - Jer, ülj ide mellém, most már minden kivánságom teljesítve
                  van! - Evvel Rokiczana férje karjaiba vetette magát - gyermeki örömmel, s nem
                  gondolván annyi néző jelenlétével, ezer kedves nevet adott neki, s kilehelte a
                  gazdag szerelmet, mely e meleg szivben honolt.</p>
               <p>A nő, ki ennyi örömet idézett fel, mintegy hatvan éves; valamikor rendkívüli
                  szépek lehettek vonásai, miről jelenben is tanuskodtak, de a szabályosan halvány
                  arcznak kifejezése szigorú és hideg volt.</p>
               <p>Karjai közé fogta az ifju nőt, ajkai érintették annak havas homlokát, de ez volt
                  minden. Mihelyt Rokiczana férjétől visszatért az agg nőhöz, hogy őt maga mellé
                  ültesse az emel­vényen, Bogumila ajkai körül leirhatatlan szelidségű mosoly vonult
                  el, oly ellentétben szigorú vonásaival s egész tartásával, hogy mindenkit
                  meglepett.</p>
               <p>- Fáradt vagyok, kedves, kedves gyermekem, - szólt alig hallhatólag, - kiméld öreg
                  dajkádat e vidor ifju nép zajától; majd ha szétoszlik a tarka szivárvány, tiéd
                  vagyok újra és mindig; mert - az aggnő e szócskánál félbeszakította beszédét,
                  megszorítván a fiatal hölgy kezét, s csende­sen kiment a teremből, a kis ebecskét
                  is maga után szólítván.</p>
               <p>- Isten vezéreljen, öreg bagoly! - szólt a fiatal hölgyek egyike lovagjához
                  intézvén szavait, - az kellett még, hogy e vén madárváz közénk jőjön, van úgyis
                  köztünk már egy - ki nagy­uraság­ra adta eszét.</p>
               <p>- Uraságra? - kérdé az ifju.</p>
               <p>- Úgy van, - felelt a hölgy, - nagyon fenn kezdi hordani orrát, pedig igazság
                  szerint nem is közénk való.</p>
               <p>- Ah! most eltaláltam, - viszonzá a lovag; - ennek ám oka van, vetted-e észre,
                  hogy Jaroslaw barátunknak is szemébe tünt, s minő figyelemmel kezd iránta
                  lenni?</p>
               <p>- Vettük észre mindnyájan s Rokiczana sem késend észrevenni, - előttem az is
                  gyanus, hogy Zborowsky annyira sürög-forog körüle.</p>
               <p>- És zsidó! - mond a lovag undorral.</p>
               <p>- Ezt első tekintetre látni lehet! bár meg kell vallani, hogy csinos leányka és
                  igen jól tud azon előnyökkel élni, melyekkel a természet megajándékozta.</p>
               <p>- Én nem találok semmi oly különöst rajta, - szólt a hölgy, - maga is a
                  legcsinosabbak egyike, felvetvén ajkait.</p>
               <p>- Jaroslaw ellenben, úgy látszik, azt találja, - mond a lovag, - s ez a fődolog.
                  Reánk egyi­künkre sem néz, a héber kegyistennő, úgy látszik, különösen jól tudja
                  megkülönböztetni, a kit akar.</p>
               <p>- Eszther! - hangzott most Poláwsky szava.</p>
               <p>- Hallottad? - suttogta a hölgy lovagjának, - vajjon mit akarhat vele?</p>
               <p>E pillanatban a lak ura Rokiczanával odahagyta az emelvényt, hol eddig
                  társalogtak. Mihelyt Eszther neve kimondatott, egy támlányról, magas karcsú hölgy
                  kelt fel, ki eddig némán ült, s szemeit tárgy nélkül látszott a teremben
                  jártatni.</p>
               <p>Ha nejének kisérete közt a lovag e hölgyet megkülönböztette, ez mindenesetre
                  izlése mellett szólt, mert az egész társaságban nem volt arcz, mely első
                  tekintetre képes leende annyi figyelmet s érdeket gerjeszteni, mint ez.</p>
               <p>A keleti szabályos vonásokon az ifjuság rózsái fölé egy árnyalata a barna léhnek
                  volt öntve, mely őt a sarmat jelleget viselő többi hófehér arczoktól -
                  megkülönböztette. Nagy fekete szemei félig födve selyem ernyőktől, mély
                  szenvedélyességet árultak el, vegyülve egy árnyá­val a búskomolyságnak. Volt e
                  fölött egész tartásán valami báj elömölve, mi képes leende őt a legfényesb
                  hölgytársaságban is kitüntetni.</p>
               <p>A lovag felszólítására a fiatal, alig tizenhét éves hölgy, s ki miként nem szükség
                  mondanunk, nem volt más, mint az öreg Lewi unokája, a szép Eszther, - Rokiczana
                  közelébe sietett, kinek egyre azon kis szolgálatok közől volt szüksége, minőket
                  ily társaságokban a hölgyek egy­másnak tesznek, a nélkül, hogy ezért cselédet
                  szólítnának elő. Valami csekély rendetlenség öltönyükben, vagy hajékükben, egy
                  félrecsuszott szalag talán, vagy ferdén álló virág s ehhez hasonlók. Ilyen
                  csekélységet hozott Eszther is rendbe Rokiczana öltözetén.</p>
               <p>Mikor e munkához fogott, egy tekintete találkozott Poláwsky lovaggal. A felséges
                  szempár - nem mondhatjuk - váddal nyugodott a szép férfiu vonásain, nem! e
                  tekintetben, mely mint nap­nak sugára esett reá, valami egészen más volt. Büszke
                  önbizodalom és szilárdság szövet­keztek abban égető vágygyal. Volt igéret és
                  fenyegetés - békétlenség s makacsság együtt e hirtelen tekintetben, mely a
                  nyilvánítás erejével és világával birt.</p>
               <p>Poláwsky egyetlen ily hirtelen és futó tekintet után, nem kétkedhetett, hogy e
                  hölgy nagy és életemésztő szenvedély súlya alatt van, melyet szeretne titkolni és
                  még sem szégyenli, ha elárulta.</p>
               <p>A lovag arczkifejezése, melylyel a szív és érzelem e kérdésére, e nyilvánításra
                  felelt, nem leende képes a kedves Rokiczana derült kedvét s könnyed odaengedését
                  biztosságba ringatni. De mit tudott Rokiczana minderről! - Volt-e neki más
                  gondolata, mint férje, mint a hely, hol van, mint a vidor nép, mely körüle lejt és
                  társalog?</p>
               <p>A zene lassú lengyelt hangoztatott, s Poláwsky szép nejével nyitotta meg a
                  vigalmat. Senki sem maradott ülve, mindenki követte a táncz vezérét, s nemsokára a
                  hölgy és lovagok koszoruját teljes mozgásban látjuk.</p>
               <p>Zborowsky volt az egyedüli, ki a terem tizenkét oszlopa egyike mellé vonulva
                  figyelmes szemlét tartott egyenkint a hölgyeken. Jól észre lehetett venni, hogy
                  Eszther különösen elfoglalta figyelmét.</p>
               <p>Az öltékeny viselt, mely csak azért látszott födni a tagokat, hogy azoknak
                  szobrászi arányait jobban kiemelje, a többiek fesztelen modora, a bizodalmas
                  meghitt hang, mely köztök s tánczosaik közt feltünt, szóval minden, a mi e körben
                  rendkívüli történt, alkalmasint már eddig is meglepte volna a szép Rokiczanát, ha
                  veende időt más gondolatokkal foglalkozni, mint boldogságával, mint a titok léhe
                  által édesebbé s érdekesebbé vált jövőnek álmaival.</p>
               <p>Mit tudta ő, az idegen - egy gyöngy a férfias cseh népből, jőve az akkor fényes és
                  eleven Prágából, ide a szeretett lovag várfészkébe - mi történik körüle? mi az, a
                  mi neki viszásnak - szokatlannak tetszik! Nem volt-e Lengyelhonban, az élv és
                  gyönyör honában? Mit tudta ő, ha a kissé medret törő fesztelenség nincsen-e a
                  nemzet szokásaiban, s ami neki túlzott szabad­ságnak látszik, nem mindennapi-e
                  ezen emberek közt, kik csak kéj és gyönyörnek látszattak élni?</p>
               <p>Pedig volt sok, a mi őt méltán meglepheté. Mindezen hölgyek, kik előtte mint hires
                  neveket viselő lovagok nejei mutattattak be, kiket ma látott először, mindezek
                  mondjuk, tánczosaikat egyszerűen tegezték, s általok is csak e bizalmas neven
                  szólíttattak.</p>
               <p>Párszor úgy tetszett neki, mintha a tekintetek, melyeket e hölgyek udvarlóikkal
                  cserélgettek, a csintalan mosoly, melylyel a suttogó beszédekre feleltek, szóval
                  egész magokviselete oly hölgyeket jelelne, kik nem művelt s gyöngéd társaságban
                  növekedtek. De szerénysége vissza­utasított minden sértő sejtelmet s talán
                  gondolá, mikép később sokat változtathat körözetében s annak szellemében; főleg
                  pedig, hogy e kört magát szűkebbre vonhatja, s e fényes udvar­tartást egyszerű,
                  vagy legalább nem oly zajos és népessé változtatandja.</p>
               <p>Eszther, a héber hölgy, különbözött a többitől, s volt valami szerény s
                  méltóságteljes egész valójában, mi felidézte Rokiczana rokonszenvét. Sejtette-e,
                  hogy a hölgy, ki mint társal­ko­dóné volt személye mellé rendelve, az akkortájban
                  megvetett zsidóosztályhoz tartozik? - nem tudjuk. Csehországban és Lengyelhonban
                  ez időben igen kevés zsidó volt, s így a faj kijelelt vonásai nem annyira
                  ismeretesek. Eszthernek egész módjában illem és gyöngédség tünt fel, mi őt
                  előnyére megkülönböztette a többi hölgyektől s Rokiczanának nagy könnyebbségére
                  volt - őt maga mellett láthatni.</p>
               <p>Ez okozta, hogy valamint útközben, úgy az estély alkalmával is legtöbbször s
                  legszivesebben Esztherrel beszélgetett.</p>
               <p>A héber hölgy vádtalan udvariasságot tanusított, de sem tekintetében, sem
                  szavaiban nem létezett azon bensőség, azon bizodalom és rokonszenv, mely
                  Rokiczanában.</p>
               <p>Ha e társaságban csak egy-kettőt emeltünk ki, oka, hogy a többinek nincsen
                  befolyása esemé­nyeinkre, s következőleg csak diszítményeül szolgálnak a képnek,
                  melyet itt a történeti mult­ból kiemeltünk.</p>
               <p>Az ünnepély vígan folyt, Rokiczana a lovagok mindegyikével tánczolt egy-két kört,
                  azután az emelvényre ment fel, hol mindig többen voltak a fiatal urak s nők közől,
                  kik az úrnő üléséhez közelítvén támlányaikat, mindenkép igyekeztek őt mulattatni s
                  Poláwsky lovaggal pár szót cserélni. Az utóbbi mindazon kis gyanú mellett, melyre
                  talán magunk is adtunk némileg okot, pillanatig sem hanyagolta el nejét, s
                  mindenből látszott, mennyire igyekszik kedvében járni.</p>
               <p> </p>
            <milestone unit="endSubChapter" n="3"/>
         </div>
         <div type="chapter">
            <head>A FEKETE VENDÉG.</head>
            <milestone unit="startSubChapter" n="1"/> 
               <p rend="head">I.</p>
               <p>Az idő haladott, de a Lengyelföld a vigalom hona, élénk szép és hősies népe nem
                  tartozik azok közé, kiken a bánat erőt vesz, kiket a szerencsétlenség lenyom; ha
                  honi dalait hallja, ha poharak csillognak, s főleg szép és bájos hölgyek közt van,
                  falra aggatja a gondot s örül életé­nek.</p>
               <p>Nem csoda tehát, hogy a lefekvésről senki sem gondolkozott, s míg az üdítő szerek
                  bőségben kerengtek, a teremben s annak nehány oldalszobáiban - a társaság együtt
                  maradott.</p>
             
               <p>Mintegy tíz óra lehetett éjfél előtt, midőn kürtjel hangzott a várkapu tornyában.
                  Mindenki figyelmét felgerjesztette ez, mert a zene épen szünetet tartott.</p>
               <p>- Ki lehet e késői vendég? - kiáltottak fel minden oldalról; míg Poláwsky most
                  térvén vissza nejével az oldalszobák egyikéből, s a teremben sétálgatván, hirtelen
                  megállt.</p>
               <p>- Zborowsky! - kiáltott fel.</p>
               <p>Zborowsky épen ki akart sietni a teremből, de azonnal megállt, s a lovaghoz
                  ment.</p>
               <p>- Meg nem foghatom, ki lehet az, kit a kürt jelel? - mond Poláwsky.</p>
               <p>- Hivatlan vendég mindenesetre; - felelt Zborowsky, - mert mindazok, kiket én
                  meghivtam, itt vannak.</p>
               <p>Mihelyt a lovag Zborowskyt szólította, többen közeledtek, de a várnagy hirtelen
                  elhallgatott.</p>
               <p>- Siess ki, barátom, - folytatá a lak ura, - remélem, kiadtad a parancsot, hogy
                  engedelem nélkül, senkit se ereszszenek be a kapun.</p>
               <p>- Bizonyosan! - felelt Zborowsky, - ha kegyed kivánja, azonnal elutasíttatom.</p>
               <p>Poláwsky fel volt kissé hevülve a bortól, miként a többi jelenlevők is, néhányat a
                  hölgyek közől kivévén. Zborowsky szavaira összevonta szemöldeit és szólt: - Hadd
                  maradjon künn a hűvösben a jámbor, akárki legyen; kivévén, s az magában értetik -
                  tevé gúnyos felnevetéssel hozzá, ha a krakkói püspök, vagy valami más szent ember
                  tiszteli meg e világi falakat.</p>
               <p>- Ha tehát egyházi ember, beereszthetem? - mond Zborowsky nevetve.</p>
               <p>- Mindenesetre! - kiáltott fel Poláwsky lovag, - ne mondassék, hogy valami szegény
                  zarándok, vagy kolduló kolostorlakos hasztalanul kopogtatott Lobzow kapuján; de a
                  ház törvényét add tudtára, ez magában értetik.</p>
               <p>A lovag e párbeszéde Zborowskyval igen rövid időt foglalt el, s a várnagy kissé
                  békétlenül távozott.</p>
               <p>Egy inas épen bort hordozott körül, akkortájban a legkedveltebb üdítő szert, mikor
                  még czukrászat s számos egyéb csemegék nem voltak ismeretesek vagy szokásban.</p>
               <p>Poláwsky lovag felvett egy poharat s magasra emelvén azt - felkiáltott: - Barátim
                  vigan! - vegyen kiki poharat, s igyunk egyet kedves, drága Rokiczanámnak
                  egészségeért!</p>
               <p>A felszólítás nagy készségre talált, a férfiak azonnal poharat ragadtak, a hölgyek
                  közől is a legtöbben, s nem sokára élénken hangzott:</p>
               <p>- Éljen Rokiczana, a mi kedves házi nőnk, Poláwsky lovag bájos neje!</p>
               <p>Úgy látszik, hogy a vidám társaság egészen feledte a kürtjeit, s a sajátos éji
                  vendéget, ki oly szokatlan órát választott látogatásra.</p>
               <p>Eszther nem ivott, egy oszlop közelében állt, festői sötét öltönyében - s szemei a
                  bánat és dacznak kifejezésével kémeltek Poláwsky-lovagon. A számos gyertyák
                  világa, így - miként az oszlop árnyában állt, csak fél arczát világította.
                  Hasonlított márvány szoborhoz, s volt valami baljóslatú egész valójában.</p>
               <p>A férfiak teljes sürgésben valának, az inasok medenczéjének terhét a lehető
                  sietséggel könnyí­teni. Többen a jelenlevők közől más neveket indítványoztak
                  éljeneztetésre, midőn a terem ajtaja megnyilt, s a zenészek épen egy zajos mazurt
                  kezdtek meg.</p>
               <p>A tágra nyitott ajtón át, egy magas férfiu lépett be; tagjait fekete redős öltöny
                  fedte, melyet széles vörös öv szorított derekához; első tekintetre meg lehetett
                  benne az egyházi férfiut ismerni. Mintegy 38-40 éves lehetett legfelebb, jelentő,
                  de hideg és szigorú vonásokkal, melyek­nek jelenben a fényes világításban igen jól
                  ki lehetett felindult kifejezésüket venni.</p>
               <p>Mihelyt Poláwsky lovag az új vendéget megpillantotta, egy tekintetet vetett a
                  többi lovagokra, azután hirtelen a legközelebbihez intézvén szavait, szólt: - Ez
                  Bariczka! ismerem őt, a leg­hatal­masabb szónok s erkölcsbiró a sarmát földön.
                  Istenemre! nem jött legyen hiába ide! - Evvel eleresztvén Rokiczana karját, a
                  zenészeknek intett, s a zene tüstént elnémult, s új ven­dé­ge elé sietett, oly
                  élénkséggel, mintha legkedvesebb barátja lepte volna meg őt látogatá­sával.</p>
               <p>E közben Bariczka, ki akkortájban a legbuzgóbb s legszigorúbb hitterjesztők közé
                  tartozott nemcsak Lengyelhonban, hanem Európa ezen egész részében, csendesen s
                  méltósággal hala­dott előre a hosszú teremben. Volt-e kisérete? nem lehetett
                  tudni, mert a terembe Zborowsky­val lépett be, és senki sem követte őt.</p>
               <p>- Légy üdvöz, szent férfiu! - kiáltott fel vidáman a lak ura, - becsületes
                  keresztény társaságban vagy itt, Isten jó népe közt, kik életüknek, melyet tőle
                  nyertek, örülnek és senkit sem bántanak.</p>
               <p>Mikor Bariczka Márton perjel a terem közepébe ért, hol már mindnyájan Poláwsky
                  körül sereglettek, felemelte karját és szigorú hangon szólt:</p>
               <p>- Ne közelíts, átkozott!
               </p>
               <p>E szavak után, melyek főegyházi személytől azon időben kimondva, mikor a római
                  pápa királyokat nevezett és tett le, el nem hibázhatták hatásukat. - Valami
                  babonás rettegés kapta meg kevés hiján az egész társaságot.</p>
               <p>- Ah! - kiáltott fel Poláwsky lovag, egy azok közől, kit e sajátos üdvözlés meg
                  nem rezzentett, - te békés házba áldás helyett átokkal nyitsz be? - Uraim! ezen
                  embernek esze nincsen helyén! Vigan, Bariczka barátom! - íme szép hölgyek karjai
                  nyilnak, el kell dobni a gondot; egy vig krakoviánkát zenészek! Hölgyeim, remélem,
                  kegyetek nem fogják e vendégünket így buson­gni hagyni.</p>
               <p>Bariczka, míg a lovag szólt, körben jártatta tekintetét, mintha minden arczot
                  egyenkint meg akarna jegyezni magának.</p>
               <p>Mihelyt Poláwsky csintalan hevességgel, minden feszély s elfogultság nélkül
                  kimondta fel­szó­lítását, biztatva körültekintett a hölgyek közt, hol egy-kettő
                  legkisebb részben sem oszto­zott a közijedelemben. Egy csinos barna hölgy azok
                  közől, kiknek kissé túl is fesztelen maga­viselete Rokiczana figyelmét is
                  megkapta, sőt benne valami kifejezhetlen titkos rémületet idézett fel,
                  előrelépett, s mielőtt Bariczka ujra szólhatna, karjai közé vetette magát.</p>
               <p>Mihelyt a jég meg volt törve, s az első lépés megtéve, többen a hölgyek közől
                  körülfogták a komoly egyházi férfiut, s összevissza nevetve kiáltoztak: - Éljen a
                  táncz és a vigalom! Lássuk, mit tud a vendég, ellenállhat-e nekünk, elég
                  udvariatlan, visszautasítani a hölgyeket, kik őt tánczra, örömre szólítják?</p>
               <p>A hölgyek ingerkedéseit a lovagok hahotája kisérte, s Bariczkának minden erejére
                  szüksége volt, hogy a villanyosan átalánosakká vált bohóskodások és tréfák közt
                  komolyságát megtartsa, s magát a mindig csintalanabbakká s merészebbekké váló
                  hölgyektől kiszabadítsa.</p>
               <p>De az egyházi férfiu sem lélekjelenlétét, sem komolyságát el nem vesztette;
                  alkalmasint átlátta, minő nevetséges szerepet játszanék, ha magát e hölgyek
                  ölelései s czirógatásai ellen védvén, egyenkint visszautasítaná a szemtelen, de
                  igen is veszélyes támadókat.</p>
               <p>Mikor már a hölgyek azt hitték, hogy a diadal övék, Bariczka legkevesebbé sem
                  ellenkezvén velök, hatalmas érczteljes hangon felkiáltott:</p>
               <p>- Bodzanta, a krakkói püspök, a római pápa ő szentségének parancsából, téged - Kázmér lengyel királyt - Béliál fiát - egyházi átok alá
                  tesz! Légy átkozott! és mindazok, kik lépteidet kisérik, kik veled társalognak,
                  kik egy tálból esznek, egy serlegből isznak veled - légy átkozott!</p>
               <p>Bariczka mindezt oly hatálylyal és méltósággal mondta ki, hogy miként egy szava
                  átkának a másik után lebbent el ajkairól, a hölgyek is egyenkint emelték le
                  karjaikat róla, mindnyájan odahagyták s lassanként hátrább és mindig hátrább
                  vonultak Poláwsky lovagtól, kit Bariczka itt egyszerre mint Lengyelország királyát
                  ismertetett meg.</p>
               <p>Senkire sem gyakorlottak az egyházi férfiu szavai oly rendítő hatást, mint a szép
                  Rokiczanára, ki eddig közel férjéhez a legnyugodtabbak egyikének látszott; habár
                  mindaz, a mi körüle történt, meglepte őt s értelmét hatalmasan kezdé nógatni
                  taglalgatására helyzetének.</p>
               <p>Nem az egyházi átok volt az, mi a fiatal hölgyet lesujtotta. Még a gyermeki kor
                  határiban, talán nem is tudta az ily átok egész horderejét felfogni; de Bariczka
                  Poláwsky Jarosláwot, kinek vendégei már is sajátos, bár futó sejtelmeket
                  ébresztettek az egyszerű hölgyben, Len­gyel­ország királyának nevezte: azon
                  hadiasan férfias, tanácsban érett, országos hivatalnokai választásában bölcs és
                  meggondolt királynak, kit míg egy része a nemzetnek imádott, a szomszéd fejedelmek
                  becsültek: számosan mások féktelen szenvedélyei s számos kihágásai miatt
                  gyűlöltek.</p>
               <p>Kázmér lengyel királyban két ember létezett: az élvvadász és a király. Kiket
                  fényes hivata­lokkal megbizott, azok az ifju, élvvágyó emberrel a királyban
                  sohasem találkoztak. A király jól meg tudta embereit választani, s a nép sokat
                  tartott helyes tapintatáról s emberismeretéről.</p>
               <p>Ellenben a másik ember, ki Kázmérban létezett, s egészen más lapra tartozott,
                  kerülte a komor, bölcs férfiakat, s azon néhány ifju, kiket mellékélete virágos
                  utaiban társul avatott, benne csak Kázmért a férfiut, lovagot, szerelmest és
                  élvvágyót ismerték. Jaj volt, ha a rokon­szenv által elvakíttatva eszükbe jutott
                  oly előnyöket követelni s oly vágyakat nyilvánítni, melyeket csak a király
                  teljesítendhete.</p>
               <p>Utolsó szavuk volt ez! s Kázmér rögtön változtatta hangját, tekintetét, s
                  elfordult tőlök, mintha soha sem látta volna őket. Ha aztán a megsértett hiuság, a
                  nagyravágyás nehélye pár titkot árult el a király egyéni, ifjoncz életéből, nem
                  egyszer halál volt a lakat, mely örökre elzárta a rejtélyeket.</p>
               <p>Ismerték őt jól Lengyelhonban; azért a szerencsés, kit a király választása ért
                  egyéni kaland­jaiban, mindent feledett, s a pillanat gyönyörének élt, miként
                  Kázmér maga szeretett feledni, s maga mögé vetette koronáját s királyi
                  pálczáját.</p>
               <p>Ki a királynak e szeszélyét tapintattal ki tudta aknázni, igen jól találta magát
                  körében s víg napokat tölthetett; de Kázmérban nem a kegyosztó urat, hanem
                  kárpótlásul a legjobb pajtást és czimborát találta.</p>
               <p>- A lengyel király! - ez volt Rokiczana első gondolata, a mely azt közvetlen
                  kisérte egy másik, - hiszen én a királynak neje vagyok!</p>
               <p>Mindez, miként a helyzet maga megfejti - talányosan és rohamosan kapta meg
                  kedélyét, s nem volt ideje egyét is a felidézett eszméknek tovább fűzni.</p>
               <p>Poláwsky lovag látván a hatást, melyet embereire Bariczka jelenléte s az egyházi
                  átok gyakoroltak, felhagyott a tréfán s intvén kezével, szólt:</p>
               <p>- Barátim, vendégeim! ezen eszelős ember itt királynak czímez engemet, Poláwsky
                  lovagot, a vidám czimborát, ennél több bizonyság nem kell arra, hogy eszét
                  vesztette. Zborowsky! elő kell embereinket szólítani. Adass e hóbortos embernek
                  oly bűvös éji szállást, hol hevéből kiüdüljön s kisérteti álmai eloszoljanak.</p>
               <p>- A zene szóljon! - folytatá: - tánczra ifjak, hölgyek, hagyjátok e kolostori
                  baglyot magára! - Ezt mondván intett, a zene megszólalt, s a párok szövetkeztek.
                  Maga a lak ura a szép Eszthernek nyujtotta kezét, míg Rokiczana mámoros
                  elfogultsággal Szapia lovag felszólítását fogadta el, s a vigalom
                  megkezdetett.</p>
               <p>- Farsangi bohózat! - suttogott lágy hangon a szép Eszther, üde ajkait annyira
                  közelítvén Poláwsky füleihez, hogy lehellete érinté az ifjú arczát.</p>
               <p>- Nem egyéb, - viszonzá ez, - Zborowsky gondoskodand a szemtelen tolakodóról.</p>
               <p>- De lenne bármi, - szólt hirtelen s szemeit kimondhatlan kifejezésével a
                  szenvedélynek a lovagra emelvén a hölgy, - ki valóban hű - el nem távozik, s az
                  egyházi átok sem odázza el!</p>
               <p>E rövid párbeszéd azon idő hézagát töltötte ki, mely addig telt el, míg a zene
                  ujra és zajo­sabban kezdett hangzani.</p>
               <p>Zborowsky kisietett a teremből, de Bariczka nem mozdult helyéből, s mikor látta,
                  hogy Poláwsky felszólítása s a vidor zene készülnek fellépésének egész hatását
                  megsemmítni, felemelte hatalmas harsány szavát és kikiáltott:</p>
               <p>- Rokiczana! te meg vagy csalatva! nem Poláwsky lovag az, kit férjednek hiszesz, -
                  kivel tégedet nem a krakkói püspök Bodzanta, ama szent férfiu, hanem a thinjeczi
                  apát kénysze­ríttetve a királytól s kiadván magát krakkói püspöknek - színleg -
                  hallod Rokiczana! színleg esketett össze! Tudod-e jámbor szűz, hogy e némberek nem
                  vidéki urak nejei s hölgyei, nem! oly személyek ezek, kikkel egy lovag neje sem
                  társalogna - utczán és rosszhirű házakban fel­szedett kéjhölgyek!</p>
               <p>Oly valami erő volt a perjel hatalmas szavaiban, hogy míg a tánczolók magokhoz
                  tértek, míg az iszonyú vádra, melyet e vakmerő ember kimondott, Poláwsky
                  odahagyván a szép Eszther delejesen vonzó s veszélyes közellétét, elősietett,
                  Bariczka képes volt mindazt, a mit hallánk - harsány, éles, érthető hangon
                  kimondani.</p>
               <p>Épen az utolsó szót mondta ki, midőn Zborowsky nehány fegyveressel a terembe
                  lépett, s Poláwsky felindulva a dühig, Bariczka mellett termett.</p>
               <p>- Vakmerő! - kiáltott, - te a királyt költöd fel bennem és saját váramban,
                  visszaélvén a vendégjoggal - átokkal s rágalommal köszöntesz be! - Jól van, legyen
                  neked a te hited szerint! - Ha király vagyok, s a hatalmas lengyel király Kázmér,
                  úgy ezek itt mindnyájan és te magad alattvalóim vagytok. Ha a féktelen bünös áll
                  itt, kire átkodat szórtad, nem csodálhatsz, midőn veled a szerint bánik, miként
                  azt előre gyaníthattad, mikor e vermébe a bűnnek beléptél. Poláwsky Jaroslaw
                  könnyen feled és megbocsájt, főleg saját várában s vendégei közepette - - a
                  királytól reszkess!</p>
               <p>Bariczka szabályos vonásai a legmélyebb undort s megvetést árulták el, s feleletre
                  sem méltatván a lovag szavait, félbeszakasztott szónoklatát folytatta.</p>
               <p>- Igen, mind ez igaz! s légy átkozott! az anyaszentegyház undorral kitaszít
                  kebléből; téged pedig Rokiczana a római pápa ő szentsége maga védelme alá veszen;
                  - jer ide mellém, kivel Isten van, avval az üdv!</p>
               <p>- Zborowsky! - kiáltott fel a király, ki már alig birt haragjával, - fogasd e
                  szemtelen embert körül, s vettesd a Viszlába! - -</p>
               <p>Az iszonyú parancsot kimondván Kázmér, oly méltósággal, mely nem csekély
                  ellentétben volt elébbi fesztelenül hanyag odaengedésével, a terem emelvényére
                  lépett és felkiáltott:</p>
               <p>- Igen! én vagyok a király s látni akarom a vakmerőt és hűtelent, kit e csuklyás
                  barátnak erő nélküli üres szavai el birtak rémíteni s oldalam mellől
                  elijeszteni.</p>
               <p>- Vagdaljuk össze! - kiáltottak az ifjak, fegyvereik után sietve, melyeket az
                  akkori hadiasb időkor nyersebb szokásai szellemében, ily vigalmakkor sem hagytak
                  messze magoktól, s most a terem egyik szögletében letéve hevertek egymás
                  mellett.</p>
               <p>- Éljen a király! - kiáltott fel Zborowsky, s utána mindnyájan, míg a férfiak
                  néhány percz mulva széles görbe szablyákkal kört képeztek a király körül.</p>
               <p>Bariczka nyugodtan állt, nagy gyöngyű olvasójának nehéz ezüst feszületét tartván
                  kezében s vonásai legtávolabb árnyát a félelemnek sem árulták el. A kardok feje
                  felett csörgöttek, egyetlen intés s a buzgó ember ezer darabbá leende
                  vagdalva.</p>
               <p>E pillanatban Rokiczana a fegyveresek közé rohant; a veszély, mely az egyházi
                  férfiut fenye­gette, s ennek veszte után a királyt magát, miként hitte, azonnal
                  visszaadta a hölgynek lélek­jelenlétét. Mikor Bariczka az aljas cselt felfedezte,
                  melynek e hölgy martaléka lőn, Rokiczana félájultan hanyatlott az ifju Szapia
                  karjai közé, ki vele egy támlányhoz sietett, hol a nő minden lelki erejét
                  összeszedvén, tisztára igyekezett a homályt deríteni, mely sorsa felett borongott.
                  - Most e fenyegető pillanat adta neki azon erőt, melyet köznapi lényektől elvenni
                  szokott.</p>
               <p>- Megálljatok! - kiáltott fel, - ha ama férfiu ott a király, akkor én neje vagyok,
                  mert csak mint ilyen és oltár előtt esküdtem neki hűséget és engedelmességet! Én
                  nem akarok vért látni menyegzőmön, el a kardokkal! ereszszétek szabadon ezen
                  embert, kit buzgósága túlragadott s nem tudja, mit beszél.</p>
               <p>- Mit késtek, - szólt hideg nyugalommal Bariczka - Beliál fiai! bor, zene és
                  kéjhölgyek rabjai ti - öljetek meg! mert igazat szóltam: ezen ember itt a lengyel
                  király - s én egyházi átok alá vetem őt! - Kinek üdve kedves, ki nem veti oda egy
                  elátkozottért mennyei osztályrészét, kövessen engemet, ti mások, kik a sátánnál
                  vagytok - íme itt állok védtelen - az Isten szolgája, vagdaljatok össze.</p>
               <p>Rokiczana közbejötte, s a perjel utóbbi szavai - rövid szünetet idéztek elő.</p>
               <p>Kázmér, mikép már mondtuk, bortól hevülve, a lovagok legtöbbjei hasonlóul
                  ingerült, félig mámoros állapotban levén Bariczka szavai nem voltak képesek a
                  kedélyeket megengesztelni, s a jelenet mindinkább szorongó, Kázmérra nézve
                  szégyenítő s nyomasztó színezetet vett.</p>
               <p>E pillanatban Eszther, ki eddig az egészet semlegesen látszott tekinteni, a
                  királyhoz lépett, s egy hangon, melyben szilárdság s bámulandó hideg vér
                  egyesültek, szólt, csak Kázmértól hallhatólag: - A jelenetnek véget kell vetni,
                  mielőtt Rokiczana többet halljon e csalótól, kit alkalmasint bátyja Zdenko
                  vesztegetett meg.</p>
               <p>E szavak visszaadták a király lélek-jelenlétét.</p>
               <p>- Urak, - szólt nyugodtan, - vessétek el a kardokat, miként azt a királyné
                  parancsolta, tevé hozzá hangnyomattal. Vigyétek ezen őrültet biztos helyre, míg
                  rendelkezem felőle.</p>
               <p>- A Viszla vizébe vele! - sugta Eszther, még mindig a király mellett állva, mint
                  gonosz szelleme, - a hírnek szárnyát kell szegni, s a felségsértő bünhödjék.</p>
               <p>Kázmér s Eszternek szemei találkoztak, a királynak úgy tetszett, mintha soha
                  szebbet e hölgynél nem látott volna, s mintha annak igézete alatt állna. - Azonnal
                  intett Zborowskynak s valamit sugván fülébe, a jövő pillanatban Bariczkát
                  körülfogták a férfiak, s vele együtt kitolakodtak a teremből.</p>
               <p> </p>
            <milestone unit="endSubChapter" n="1"/>
            <milestone unit="startSubChapter" n="2"/> 
               <p rend="head">II.</p>
               <p>Kínos szünet követte ezen erőszakos jelenetet, mely alatt Bariczka nem szólt
                  többet, hanem hidegen s gúnyos megvetés kifejezésével arczában engedett magával
                  tenni, mit az erőszak végzett fölötte.</p>
               <p>Rokiczana halványan állt s kezét összefogva szólt: - Uram király, mert magad
                  lerántottad az álczát a titokról, mely személyedet födte: mi fog ezen emberrel
                  történni? kit nem bosszú, nem vizsgaság, hanem főnökének, a krakkói püspöknek
                  parancsa hozott ide?</p>
               <p>- Jer, Rokiczana, - viszonzá a király, - előrehaladt az éj! sok történt, a mi
                  idegeidet feszült­ségben, kedélyedet hányattatásban tartotta; vonuljunk vissza
                  szobáinkba; hagyjuk e vidor népet itt magára. Mi gondod se legyen ama szemtelen
                  barátra, majd elmegy oda, a honnan jött.</p>
               <p>Rokiczana nyugtalansága mindinkább növekedett; csodásan kezdettek világosodni
                  sejtelmei. A mi őt e hölgyek, s e sivár fiatalság körében előbb meglepte, s a mi
                  természetes gyön­gédségét ellenségesen érintette, most a szégyen s a nemes harag
                  kiséretében kapta meg egész valóját.</p>
               <p>Szólni akart, de valami óva intő, titkos szózat hangzott keblében. Ne ingereld
                  ezen embert, ki mindenre képes, ki magával a római pápával daczol, s kit az egyház
                  kitaszított kebléből.</p>
               <p>- Igazad van, Jaroslaw, - rebegte Rokiczana, mintha még mindig annak hinné férjét,
                  kinek az előtte kiadta magát, s mintha semmi sem történt volna. - Menjünk!
                  lankadt, kimerült vagyok! - - de ifju, s pár órai csendes háborítlan pihenés
                  visszaadandja erőmet s életbátorságomat. - E szavak után Esztherhez fordult s
                  nyájas hangon szólt: - Kedves Eszther, Poláwsky lovagnak bizonyosan nem lesz
                  ellenére, ha Bogumilát felkeresed; ő ápolt gyermekkoromban, s leg­jobban tudandja,
                  mit leend üdvös tenni, hogy idegeimnek e görcsös lázát legyőzzem.</p>
               <p>A király intett Eszthernek s a fiatal hölgy eltávozott. E közben szelid
                  nyájassággal igyekezett Rokiczanát megnyugtatni, kivel a teremből eltávozott. -
                  Nemsokára a lovagok, kik Bariczkát kikisérték - visszatértek, s az
                  együttmaradottak néhány kedves felkiáltás után ujra tánczhoz fogtak, még pedig oly
                  élénkséggel, mintha semmi sem szakította volna félbe a vidám ünne­pélyt.</p>
               <p>Mi történt tovább a teremben a királynak eltávozása után azon hölgygyel, kit maga
                  király­nénak nevezett; miként szövetkezett vagy vált el a társaság elébb vagy
                  később, azt titok leple födi s eseményeinkre érdekkel nem bir.</p>
             
               <p>Egy órával azután, szépen, s az akkori idők fogalmai szerint kényelemmel
                  butorozott háló­szobába lépünk - hol Rokiczanát, a királyt és az öreg Bogumilát
                  együtt találjuk.</p>
               <p>Az egyetlen ágy, veres nehéz kárpitokkal árnyékolva, állt egyik szögletében; a
                  kandalló tüze, melyet Bogumila koronkint élesztett, sajátos világot öntött arra s
                  a többi butorokra.</p>
               <p>Rokiczana vánkosai közt feküdt, míg Kázmér egy támlányhoz ült ágya mellett,
                  kezében tartván a hölgy gyöngéd ujjait.</p>
               <p>Bogumila kis kerek széken ült a kandalló mellett s a kis eb mellette hevert. Úgy
                  látszott, hogy előhaladt kora s az alkalmasint hosszú és fáradságos út daczára
                  kerülte őt az álom.</p>
               <p>- Légy nyugodt Rokiczana, - szólt a király részvéttel, de melyben valami
                  békétlenség vegyült. - Megfejtem neked alkalmasb órában mindazt, a mi most
                  nyugtalanít s elrémít. A fejedelmek viszonyai olyanok, mikép fájdalom, nem
                  engedik, hogy mindig szivök sugallatát kövessék választásaikban. De azért nem
                  egyszer bensőbben csatlakoznak ahhoz, kit szivök titkon válasz­tott s az ily
                  viszony boldogítóbb mint az, melyekre a szertartások nappali fénye alatt az áldás
                  adatott. - Te szivemnek ily titkos választása vagy, szerelmemen nem kétkedhetel,
                  minden egyéb nem olyan, hogy téged nyugtalanítna! Te enyim maradsz! nincs a
                  világnak oly hatalma, mely minket többé elválaszszon.</p>
               <p>- És az esketés? - kérdé Rokiczana, - valódi esketés volt-e az Ur színe előtt?</p>
               <p>- Nem mondotta-e Bariczka, hogy a thinjeczi apát, tehát egyházi ember, ha nem is a
                  krakkói püspök, egyesített bennünket? Nem történt-e ez oltár előtt, nem mondotta-e
                  ki e jámbor férfi felettünk áldását?</p>
               <p>Rokiczanát a király szavai meg nem nyugtatták; de valami nem egészen tisztázott
                  terv kezdé kifejteni körvonalait elméjében. - Úgy látszott, mintha minden
                  törekedése oda menne, a királyt megnyugtatni s eltávolítni; azért legyőzvén a
                  vihart, mely keblében dúlt, szeliden s engesztelő hangon szólt: - Köszönöm a
                  vigasz csendet adó szavait! Nem a királyé e szív, hanem Jaroslawé, nem a nagy
                  Lengyelföld az én királyságom, hanem e rejtett vár. Nem aggódom tehát többé, mivel
                  te Jaroslaw így akarod, de ha kérésemnek némi hatalma van szived felett, ne
                  bántasd Bariczkát. Nagyon fel fogja ez a kedélyeket ingerelni ellened! - Mi
                  történik itt alant, hallod-e a kopogást? - kérdé egyszerre a fiatal nő fülelve,
                  míg Bogumila csendesen az ablakhoz közeledett s annak leeresztett függönyeit
                  félreemelvén, kitekintett a téli tájképre.</p>
               <p>Felséges volt az, a hold fényesen világított s az egész vidéket sűrü hólepel
                  födte; közel a várhoz alig nehány lépésnyire attól a Viszla vize terjesztette
                  jegét. A király maga is fülelt az ismételt kopogásra, mely hasonlított ahhoz,
                  mikor erdőben valami agg fát vágnak ki; azután nyugodtan felelt: - Semmi különös;
                  Bogumila talán meg tudja fejteni az éjjeli zajt.</p>
               <p>- Mit látsz, Bogumila? - kérdé Rokiczana élénk kiváncsisággal.</p>
               <p>Az agg nő leeresztette a függönyöket s az ágyhoz közeledett.</p>
               <p>- A jeget vágják nem igen távol a vártól, - felelt, - jól ki lehet az embereket a
                  hóban, s a fényes holdvilágban venni.</p>
               <p>- A jeget? - kérdé Rokiczana.</p>
               <p>- Lásd, - nyugtatá Kázmér, - hogy semmi az egész; ha az emberek jeget vágnak, vagy
                  halászni készülnek, vagy a jégvermeket akarják ellátni. - Evvel Kázmér fölkelt s
                  nyájas bensőséggel szólt: - Távozom Rokiczana saját óhajtásod szerint; itt hagylak
                  Bogumila felügyelete alatt e ma­gányos szobában, mely nem neked volt szánva.
                  Pihend ki magadat jól, s holnap, ha vendé­geink nagy része távozik, leend nehány
                  magányos óránk, melyekben teljesen meg foglak nyugtatni, s megtudod mindazt, mi
                  viszonyunkat jövőre s mindezen körülmények közt még bensőbbé s érdekesebbé
                  teendi.</p>
               <p>- Jó éjt s vidám ébredést, nőm, angyalom, mindenem!</p>
               <p>Evvel Kázmér megcsókolta Rokiczana homlokát és kezét s nyájasan köszönvén
                  Bogumilának, eltávozott.</p>
               <p>Mihelyt a király betette maga után az ajtót, Rokiczana felemelkedvén vánkosairól,
                  ujját ajkaira illesztette hallgatás jeléül s intett Bogumilának.</p>
               <p>Úgy tetszett, mintha a távozó lépteire fülelne, míg azok egészen elhangoztak.</p>
             
               <p>Miután minden csendes volt, csak künn hallatszottak a jégvágók sűrü csapásai,
                  Rokiczana hirtelen felkelt ágyából s mindig csendet intvén Bogumilának - felső
                  öltönyére mutatott, mely közel az ágyhoz egy székre volt vetve. Az értelmes agg nő
                  kitalálta azonnal, mit akar Rokiczana: urnőjére adta az öltönyt, s Rokiczana
                  czipőibe dugván lábacskáit, a kandallóhoz sietett.</p>
               <p>- Bogumila, - szólt heves felindulással, - én gyalázatos ármány áldozata vagyok,
                  későn nyilt fel szemem, szenvedélyem elragadott! Nekem innen menekülnöm kell
                  minden áron mielőbb, hogy szégyenemet és szerencsétlenségemet örök feledségbe
                  temessem!</p>
               <p>- Ah, a gyalázatos! - kiáltott fel Bogumila, - sejtettem ezt mindig, s miután egy
                  tisztes lelkész engemet titkon felszólított, hogy Bochniába siessek, hol reám
                  Poláwsky lovagnak, a király meghitt emberének küldöttje vár, ki engemet egyenesen
                  kegyedhez vezetend, tettem valamit, minek egész felelősségét magamra vállalom - -
                  -</p>
               <p>- Mit tettél? - kérdé élénken s ijedt hangon Rokiczana.</p>
               <p>- Hírül adattam Zdenko úrnak, kegyed vitéz bátyjának, hogy ha velem találkozni
                  akar, s óhajtja megtudni, hová lett huga, kit annyira szeret, siessen álruhában
                  Bochniába.</p>
               <p>- Megtörtént-e ez? - kérdé Rokiczana növekedő félelemmel.</p>
               <p>- Több történt ennél, - felelt Bogumila szilárd hangon, - kegyedet szelid anyja
                  halálos ágyában lelkemre kötötte s gondjaimra bizta, drága gyermekét! esküt tettem
                  őrködni lelkére és testére! Sátán kijátszta értelmemet, megcsalattam én, úgy mint
                  kegyed, s hittem a lovagnak, ki oltárról szólt. De alig távozott el, alig történt
                  meg hátam mögött az elragadás békés nászpompa helyett: minden félelmem felujult s
                  esküt tettem Isten előtt, semmit el nem mulasztani, hogy ke­gyed­nek nyomát
                  felfedezhessem. Tudtam én - és igen jól, mikép nem az én szelid Rokiczanám akarata
                  az, hogy a hű Bogumila eltávolíttassék személyétől.</p>
               <p>- Készülőben valék tervem kivitelére, midőn ama felszólítást vettem, hogy kegyed
                  után siessek.</p>
               <p>- Mondád Bogumila, hogy több történt! - szólt Rokiczana élénk, de mikép vonásaiból
                  látszott, kínos kiváncsisággal. - Óh szólj, - ismétlé, - mi történt, találkoztál-e
                  Zdenkóval? Mit mondott ő, kinek haragjától inkább rettegek, mint a királyétól,
                  mert Zdenko szeret, a király megcsalt!</p>
               <p>- Zdenko itt van, - viszonzá Bogumila erélyes tekintettel, de halkítván
                  hangját.</p>
               <p>Rokiczana összerázkódott: - Itt van? - kiáltott fel, - itt, Kázmér várában, hívei
                  s ellenségeinek közepette? mert ez órától kezdve mindenki ellenségem itt, ki a
                  király híve. Magamtól s lelkiismeretemtől szeretnék szaladni. Óh szólj, hol van,
                  hová rejtetted őt?</p>
               <p>Bogumila nem felelt, hanem csendesen egy ajtóhoz közeledett, mely szemközt volt
                  avval, melyen a király távozott s Rokiczana lakosztályának egy mellékszobájába
                  vezetett.</p>
               <p>Az ifju nő feszült figyelemmel s nagy felindulással nézett az ajtóra. Ez felnyilt,
                  s nem csekély meglepetésükre abból Zdenko, ugyanaz, kit a bosnyák erdőségekben
                  találtunk a rejtélyes Kont lovaggal, lépett a szobába.</p>
               <p>Tagjait szintazon egyszerű öltöny födte, melyet akkor viselt, csakhogy most
                  bőrövébe görbe tőr volt szúrva - minden fegyvere.</p>
               <p>Rokiczana bátyja elé sietett, szerette volna magát karjai közé vetni; de Zdenko -
                  kinek szép, keleties vonásai szigorú, fenyegető kifejezéssel birtak - karját
                  nyujtotta Rokiczana elé - mint­egy tiltva az ölelést.</p>
               <p>Bogumila félrevonult, s Zdenko egy tekintetet vetvén maga körül, pár lépést tett
                  még s meg­állt Rokiczana előtt. - A hölgy ajkai reszkettek, nem tudta miként, minő
                  szavakkal üdvözölje a férfiut, kiről hinnie kellett, hogy ellene fel van
                  indulva.</p>
               <p>A rövid szünet után, melyet a helyzet megfejt - Zdenko szólt.</p>
               <p>- Mindent tudok, Rokiczana! Fel kellett ugyan tennem rólad, mikép életed
                  legfontosb pilla­natában nem fogod tanácsomat mellőzni akarni, de megbocsátottam
                  neked; mert ismerem a szenvedély hatalmát. Ha vonásaim haragot árulnak el, ha
                  bosszú forr keblemben, ez nem téged tárgyaz, hanem ama csábítót; és most
                  Rokiczana, követni fogsz engemet.</p>
               <p>- Te megbocsátottál? - szólt a hölgy könnyebbülve.</p>
               <p>- Igen, - felelt Zdenko, - mert sokat szerettél és ártatlan vagy! De nem fogsz
                  addig keblemen pihenni, míg a szenny eltörölve nincsen, melyet egy szegény, de
                  becsületes családra borított a gazdag és - - - ! De nincs most idő erre, első
                  lépés innen menekülni, a többi jönni fog! - Bogumila, - folytatá az öreg nőhöz
                  intézett szavait: - el van-e minden intézve?</p>
               <p>- Minden, - felelt ez röviden és szilárd hangon.</p>
               <p>E pillanatban hangok hallatszottak a vár előtt; épen azon tájon, hol a jégvermek
                  csapásai csak kevéssel ezelőtt szüntek meg.</p>
               <p>- Mi történik ott? - kérdi Rokiczana az ablakhoz közeledve, hová őt Zdenko is
                  kisérte, betolván elébb minden ajtó előtt a reteszt.</p>
               <p>Bogumila elhárította a kárpitot, s váratlan jelenet lepte meg a nézőket.</p>
               <p>A várból leeresztett, de ez oldalon ki nem vehető dobogón, többen azok közől,
                  kiket már a király társaságában láttunk, - a Viszla partjához érkeztek.</p>
               <p>A hold fényes világításában s a szikrázó hó közepette könnyen ki lehetett
                  Zborowskyt és Bariczkát venni, kinek kezei hátra voltak kötve.</p>
               <p>- Istenem! - riadt fel Rokiczana, - a perjelt a Viszlához vezetik, meg kell
                  mentenünk őt! a királyhoz sietek, meg nem tagadandja tőlem első kérésemet.</p>
               <p>Rokiczana mindent feledve, mi körüle történt, az egyik ajtó felé sietett, Zdenko
                  megragadta karját s szigorú hangon szólt: - Késő! míg a királyhoz juthatsz, a bűn
                  végrehajtatik, de mene­kü­lésedet akadályozod s engemet is veszélybe hozasz! Bizd
                  Istenre a bosszút, öltözködj, ké­szülj, én addig e mellékszobába lépek. Bogumila!
                  ne feledj semmit s mihelyt készen vagytok, kövessetek.</p>
               <p>Míg Zdenko beszélt s Rokiczana átlátta, hogy bátyjának igaza van s a segély késő
                  már, addig Bogumila el nem távozott az ablaktól s kinyitván azt, hogy világosban
                  lásson, egyszerre a már nyitott ablakon át tompa locscsanás hallatszott: olyan,
                  mint valami nehéz tömegnek vízbe hullása, melyet hosszas hahota kisért!</p>
               <p>- Megtörtént! - mond Zdenko.</p>
               <p>Rokiczana majdnem összeroskadt, bátyja fogta őt fel karjai közé; Bogumila hirtelen
                  betette az ablakot s a függönyöket leeresztette.</p>
             
               <p>Mikor a király Rokiczanát elhagyván - két szobán át egy harmadikba ért, ott egyik
                  hű cselédje várt parancsira. Kázmér távozást intett kezével, szó nélkül haladt el
                  mellette, s a szép háló­szobába nyitott, mely neje s maga számára volt fényesen s
                  minden kényelemmel felkészítve.</p>
               <p>Eszther egyedül ült itt egy támlányon, s mihelyt a király a szobába nyitott,
                  fölkelt.</p>
               <p>A hölgy vonásainak kifejezése e pillanatban alázatos és semlegesnek látszott.</p>
               <p>- Rokiczana - mond a király - öreg dajkájánál maradott, az út s mind az, a mi itt
                  történt, kime­rítették őt.</p>
               <p>Eszther hallgatott, s készült a szobát odahagyni.</p>
               <p>- Maradj, Eszther! - szólt a király, közelebb lépvén a hölgyhöz, - maradj, te
                  ritka és rendkívüli teremtés! Engedd, hogy szép szemedbe tekinthessek s kiolvassam
                  abból lelkedet. - Ne félj tőlem - ah minő szép vagy - így elöntve rózsákkal a
                  halvány arcz, s szivárgó könynyel a világ­ló szem!</p>
            <milestone unit="endSubChapter" n="3"/>
            </div>
     
         <div type="chapter">
            <head>VISEGRÁD.</head>
            <milestone unit="startSubChapter" n="1"/> 
               <p rend="head">I.</p>
               <p>Néhány hét telt el e jelenetek után. Még mindig tél van, szigorúan köszönt be, s
                  1351-ben egyével találkozunk a hazánkban ismeretes kemény és tartós teleknek,
                  mikor folyóink védelme megszünik s csalékony hátaik országúttá s biztos hidakká
                  válnak.</p>
               <p>De ha a hideg lepleibe burkolva, dermedt tetszhalálban várta a föld a jövő
                  tavaszt, a nap fényesen nézett alá a felhőtlen égből, s szétszórta kristályait a
                  hóleplekre.</p>
               <p>Elhagytuk Lengyelhont, a kéjvadász szenvedélyeiben féktelen Kázmér egyik várát s
                  Magyar­hon közepette vagyunk. Visegrád áll előttünk! magas hegyormán betekintve a
                  széles rónára s a felséges Duna jégfödte hátára.</p>
               <p>Nem rom, mint jelenben, hanem büszke királyi lak, telve néppel, s tárháza oly
                  kényelemnek és fénynek, minővel akkortájban Európának kevés királyi laka
                  dicsekedhetett.</p>
               <p>Valami nevezetesnek kellett történni, vagy volt készülőben, mert nemcsak a nagy
                  kiterjedésű várudvarban s fönn teremeiben sejtett minden valami rendkívüli
                  ünnepélyre, hanem alant a Duna partja is tanusította, mikép a nagy király, mert a
                  legnagyobbak s leghatalmasbak egyike ült akkor Magyarország királyi székében -
                  Nagy Lajos - rendkívüli fényt tár föl udvarában s alkalmasint magas vendégeket
                  vár.</p>
               <p>Pest felől egy lovas csapatot látunk csendesen közeledni a Duna felé: elől egy
                  téliesen öltözött, még fiatal s feltünő hölgy jött; jobbján egyházi férfiú
                  lovagolt, feketén öltözve fényes aczél vérttel mellén, mely a tágas farkasbunda
                  alól kicsillámlott a nap fényében, balra egy ismerőnk, Zdenko, kit már két
                  alkalommal láttunk s kinek oldalán most nem Kont lovagot, hanem egy nem kevésbbé
                  érdekes ifjut pillantottunk meg, - mögöttük feles kisérettel.</p>
               <p>- Mennyi tenger nép! - kiáltott fel a hölgy, ki nem volt más, mint a már e
                  történetben említett chelmi herczegnő, Katharina, Kotromanovits István bánnak
                  egyik nővére. Férje őt megelőzte s már a király udvarában volt Visegrádon.</p>
               <p>- Minő tolongás! - folytatá a herczegnő, szavait latinul intézvén az egyházi
                  úrhoz, - mondja meg nekem, püspök úr, minő sátor az ott?</p>
               <p>A Duna partján, a csikorgó hideg daczára, magas szövetpalota volt kiterjesztve.
                  Tömérdek ácsorgó nép, mely közt számosan lóháton - lepték el a Duna partját azon
                  tájon, honnan a visegrádi hegyig széles, szalmával és homokkal borított út
                  vezetett, két oldalt oszlopokkal ellátva, melyeken lámpák függöttek az éji utas
                  biztosságára - a kővé vált jégen át.</p>
               <p>A magas sátor előtt tábor-tüzek égtek. Büszkén, délczeg lovakon fegyveresek
                  tartották fenn a rendet, s nyargaltak hol a Duna jegének hosszában, hol a sátor
                  körül.</p>
               <p>- Ez a királyi sátor, - felelt a kérdett, egy tisztes tekintetű férfiú, hosszú,
                  fekete szakállal s lelkes vonásokkal. - Ő felsége ezt a jövők kényelmére vonatta
                  föl, mert mikép kegyed látja, tömérdek nép van itt együtt, s a vártető még jó
                  távol, itt a kedves meleget árasztó tábortüzek közelében mi is felüdülhetünk.</p>
               <p>A fegyveresek hadiasan fel voltak ékesítve, fejeiken vas sisakok ültek, s
                  vállaikat farkasbőrök födték - a legkeresettebb hadi ék ez időben.</p>
               <p>Oly rend volt e sürgő nép közt, hogy midőn távolról trombiták harsogása - mikép e
                  pilla­nat­ban is - jelentett valami közeledő vendégsereget, a fegyveresek rövid
                  közbejövetelére azonnal széles utcza hasadt a tömegben, melyen keresztül bármely
                  úrnapi menet háborítlan áthalad­ha­tanda.</p>
               <p>- Én sem hideget, sem fáradságot nem érzek püspök úr, - mond a herczegnő, - hála a
                  széltelen, felséges téli napnak s jó lovaink biztos járalmának. Ha nincs ellenére
                  kegyelmednek, lovagol­junk valami olyan helyre, hol mindent kivehetünk, mert
                  valaminek történni kell; hallja, mikép rivalnak a trombiták s a sűrü embertömeg
                  miként válik el egymástól.</p>
               <p>- Ő felsége, midőn kegyednek mint legkedvesebb vendégei egyikének elfogadásával
                  meg­bizott, egyszersmind parancsai alá rendelt; menjünk tehát arra a halomra, mely
                  itt balra, szemközt a táborral pár nyíllövetre attól emelkedik, határdombjaink
                  egyike ez.</p>
               <p>Míg a hölgy a püspökkel beszélgetett, Zdenko a fiatal Drugethtel, mert ez volt a
                  másik ifjú, élénk társalgásban van; tárgya e beszélgetésnek a király, ki iránt az
                  akkori hadias fia álság buzgó hűséget és csodálást tanusított.</p>
               <p>- Mondd csak, Drugeth, minő sereg közeledik arra, gyanítom a pozsonyi uton? -
                  kérdé Zdenko.</p>
               <p>A közeledő díszmenet valóban megérdemlette a figyelmet, mert a vendég, kinek
                  kiséretét Zdenko észrevette, nem volt más, mint Lajos német császárnak hajadona,
                  Margit, Lajos magyar király testvérének, a fiatal István herczegnek hites arája,
                  jövén most Bécs felől fényes pompával, hogy - a lakodalmi ünnepély főszemélye - az
                  egybekelés napját Visegrádon ülje meg.</p>
               <p>Elől lovas csapat jött; első tekintetre lehete látni, hogy ezek mindannyian
                  Magyarország leggazdagabb s legelőkelőbb osztályához tartoztak.</p>
               <p>A püspök udvarias készségére Katharina azonnal megfordította lova fejét s
                  Zdenkóhoz szólt: - Lovag! mi a püspök úrral s kiséretünkkel ama halom tetejére
                  lovaglunk; a nép, melynek egy része arra siet, alkalmasint helyet adand nekünk; ha
                  kegyed addig a díszmenetet közelebbről akarja megtekinteni, tegye - s majd nekem
                  részletesen elbeszéli, a mit látott.</p>
               <p>- Engedelmeskedem, asszonyom, - felelt Zdenko udvariasan, - Drugeth Miklós
                  barátom, mint a hires nádor, Mihály fia, s udvarnál igen ismeretes, legjobb
                  tolmácsul szolgáland.</p>
               <p>Evvel a hölgy kellemteljesen köszönt, s búcsut intvén kezeivel, Zdenko és Drugeth
                  jobbra tértek el lovaikkal egyenesen a közelgő díszmenet irányában.</p>
               <p>Oly helyet foglaltak el, hol úgy szólván szemlét tarthattak az egész fölött.</p>
               <p>Nemsokára a lovas banderium közeledett, mint egy aranyfelleg nyerítő méneken.</p>
               <p>- Kit a banderium elején, ama hosszú sörényű fakón látsz, - szólt Drugeth, - a
                  vezér Akus legrégibb családaink egyikének ivadéka s a király kedves embere. Az
                  egész csapatot név­szerint elsorolni tehetségemet haladja, de Visegrádon leend
                  alkalmam legérdekesb fiatal honfiain­kat veled megismertetni; elég legyen most
                  annyit mondanom, hogy e csapatban a legrégibb nevek hangzanak. Folyk, Basa,
                  Radván, Bogáth, Monoky - ama halvány lovag, fekete ménen a csapat jobb szárnyán, a
                  kegyvesztett Toldi Istók fia Gyerő, kinek a király megkegyelmezett; ott látok két
                  Alaghyt, erre a balszárnyon, ama pompás szürkén - Palóczy Dezső ül - itt van
                  Pethő, Ruttkay, Gútkeled, Perényi három, Bebek, Rozgonyi, Zudar, Szirmai, de ki
                  győzné őket előszámlálni.</p>
               <p>A csapat után nyomban Nagy Lajos király pompás díszhintaja jött, kit öcscse arája
                  elé küldött más járművek kiséretében; Margit a császári hajadon ült abban - egy
                  éltes magyar úrnővel.</p>
               <p>- Felséges hölgy! - szólt Drugeth, Zdenkóval együtt köszönvén a herczegnőnek, ki
                  nyájas mosolylyal viszonozta az üdvözlést.</p>
               <p>- Ki amaz éltes nő, a herczegnő mellett? - kérdé Zdenko, miután az első hintó
                  elhaladt.</p>
               <p>- Akus Lórándné, sárosi grófnak neje, - viszonzá ez.</p>
               <p>E pompás járművet a magas arának kisérete követte, hat, az elsőhöz alakban
                  hasonló, de kevesebb fénynyel ellátott hintóban.</p>
               <p>A herczegnőében nyolcz fehér mén volt fogva, a többiek hatos különböző szinű
                  fogatok által vonattak.</p>
               <p>Nyomban a kiséret után jött a nádornak hintaja, keveset különbözve az előbbiektől,
                  szintoly fényes és kényelmes, melybe hat fakó volt fogva - a legszebb s tiszta
                  magyar ivadékú lovak.</p>
               <p>- Ezen arany kalit, - szólt nevetve Drugeth, - a miénk, atyám és anyám ülnek
                  benne.</p>
               <p>Végre számos vidéki urak, kevésbbé pompás, de mindamellett feltünő kocsikban s a
                  herczegnő nagyszámú nő- és férfi-cselédsége, eleven színű szövetekkel borított
                  társzekereken rekesztették be a menetet.</p>
               <p>Az egész kiséretet s hintósort két oldalról fegyveresek s nagy serge a
                  fiatalságnak vették körül, kik közt számos előkelő hölgyet is lehetett látni. Bő
                  kabátjaik fölé mentéket öltöttek ezek s sajátos alakú kalpagjaikkal szerfelett
                  növelték a pompás menetnek díszét, mely hason­lított a hónak fehér terítőjére
                  ömlött szivárványhoz.</p>
               <p>Miután a menet elhaladott, Drugeth, ki többeknek köszönt volt a hintókban ülők
                  közől, felkiáltott: - Most ha tetszik, barátom, siessünk vissza a szép
                  Kotromanovics Katharinához.</p>
               <p>Monoky, a derék püspök s jeles hadiember, a legjobb helyet kereste ki számára.
                  Igen jókor érkeztek a halomra, mely körül sürgött a nép, s hol a hires bosnyák
                  hősnek nővére a leg­érdekesb szemlében gyönyörködött.</p>
               <p>A sátor alatt István herczeg állt, ki kevéssel ezelőtt érkezett oda nagyszámú
                  urakkal minden vidékből. Lehetett ott velenczei, lengyel, bosnyák, magyar és német
                  urakat látni. Mindezek - külső megjelenésük s fényes készületük által igyekeztek
                  tanusítni a fontos körülményt, mely megjelenésüket előidézte.</p>
               <p>A sátor közelében egy sereg zenész volt felállítva, többnyire csehek és czigányok,
                  kik a zene-istennő kegyeletében szövetkezvén, talán okozták, hogy külföldön a
                  magyarhoni czigányokat nem egyszer cseheknek nevezték, miként azok főleg
                  Francziaországban ez óráig is cseheknek - bohémiens - neveztetnek.</p>
               <p>A szokásos elfogadás és üdvözlés szertartásai után, melyeket a képzelő tehetségre
                  bizunk kiegészítni, Kotromanovics Katharina kiséretével együtt a vár felé
                  haladókhoz csatlakozott.</p>
               <p>Miután mindazok, kiknek számára a nagy kiterjedésű királyi lakban szállások
                  tartattak készen, vagy kik a várban állandóul lakó hivatalnokok szállásaiban előző
                  vendégszeretetre számít­hat­tak, a császári ara kiséretében megérkeztek
                  Visegrádra: hintók, lovak, ácsorgó nép lassanként elvonultak, s az est beköszönt.
                  Azok, kik a várban nem találván helyet, alant a helységben, vagy messzebb kerestek
                  menedéket, a Dunához leérkezvén, már Visegrádnak minden ablakait mécscsel árasztva
                  látták; a várkerítés s a messze lenyuló falerősitések és bástyák koszorúival a
                  világnak valának borítva. Felséges látvány a most fellegezni kezdő
                  éjhomályban.</p>
               <p>Többen, még a tehetősbek közül is, ősi szokás s ősi edzettségük szerint, közel a
                  Duna partjá­hoz sátrakat vonattak fel, magas tüzeket gyújtottak s úgy magok, mint
                  azok, kik a királyi elfogadó szövetalkban kerestek tanyát, az estét s éjet víg
                  zene s társalgás közt töltötték el. A királyi sátor mint varázsvessző által
                  tánczteremmé alakult, hol férfiak és hölgyek leszállván nyergeikből s levetvén
                  télies mentéjöket, versenyt tánczoltak s danoltak a visegrádi nász­néppel.</p>
               <p>Fenn a várban az egybekelés előestéjét ünnepelték, s a királyi laknak minden
                  teremei világ­árban úsztak.</p>
               <p>Az ifju király magas vendégeinél akkor jelent meg a tánczvigalomra felkészített
                  teremben, midőn már ezek mind együtt voltak.</p>
               <p>Első megjelenése kellemes hatást gyakorolt mindazokra, kik őt most először s azon
                  fény közepette látták, mely kevés uralkodóháznál mérközhetett az övével.</p>
               <p>Öltönyének keleties szabása még emelte a király karcsú termetét. Hosszú volt az
                  régi szabás szerint s virágokkal áthímzett arany szövetbül.</p>
               <p>A királyhoz nem távol látjuk Zdenkót, ki, miként mondva volt, Katharina
                  kiséretében jött, a bántól magától küldetve követségbe a királyhoz és tisztelkedni
                  István herczegnek s arájának.</p>
               <p>Mikor a király, István herczeg s annak arája, körülvéve udvarhölgyeitől, megtevék
                  körmene­tüket a teremben, s legtöbbekkel, kik bemutattattak, szives szót
                  váltottak, a zene megszólalt s az ünnepély kezdetét vette.</p>
               <p>A tekintet érdekes és feltünően sajátos volt. A különböző, a mostani ízléstől és
                  fogalmaktól annyira eltérő, nem egyszer igen is kezdetleges szabású öltönyök, de
                  melyeken szövet és hímzés a fényt és pompát tanusították, a különböző népfajok,
                  melyek itt képviselve voltak, a már akkor finom s az élet kényelmeihez szokottabb
                  velenczeiektől, nápolyiaktól kezdve, a német, magyar, szerb és bosnyák vendégekig,
                  oly elegyét tüntették elő a fajoknak, a mívelt­ségi fokozatoknak, mi hosszas
                  tanulmánynak szolgáltathatanda anyagot.</p>
               <p>Látszott, hogy már ez időben a fényüzés messze haladt Magyarországon s avval, mit
                  e terem­ben s a többi evvel összekapcsolt s hosszú vonalát a hézagoknak képező
                  szobákban az emberek magukon hordottak, egy országot meg lehetende venni.</p>
               <p>Különösen a Drugeth- és Bebek-család férfiai és női pazar fénynyel különböztették
                  meg magukat.</p>
               <p>Igen sok latin beszédet lehetett hallani, még pedig tisztábbat, mint a későbbi
                  századokban, de a király s István herczeg majd mindenkivel saját nyelvén szóltak,
                  különösen a magyar és szerb urakkal és hölgyekkel. Német szó is gyakran hangzott s
                  Margit herczegnő s kiséretének nagyobb része e nyelven társalogtak, s ha ezt nem
                  értőkkel jöttek össze, tolmácsok segedel­mével éltek, minők akkor a fejedelmi
                  udvarokban számosan voltak.</p>
               <p>A hölgyvendégek közt feltünt Kotromanovics Katharina, a bán nővére. A herczegnő
                  nemcsak akkortájban ritka műveltsége, hanem első ifjuságának regényes eseményei
                  által hires lőn.</p>
               <p>Magas, barna alak volt, miként már láttuk, felséges vonásokkal, melyek a szerb
                  jellegre mutattak, mint rokonra a bosnyák, horvát és albaniai fajjal. Izletes
                  öltözéke festői redőivel még jobban kitüntették rendkívüli szépségét s hasonlóvá
                  tevék őt keleti királynéhoz a biblia lapjaiból.</p>
               <p>Anyja őt és testvéreit, Istvánt a bosnyák bánt és Dianát, Raguzában növeltette
                  saját fel­ügyelete alatt, midőn a Brebirek üldözése férjét hivatalától s
                  birtokától megfosztotta.</p>
               <p>Zdenko szerény illedelemmel, de férfias nyiltsággal közeledett az ünnepély
                  folytában nem egy­szer e hölgyhöz s férjéhez, egy koros, hadias tekintetű
                  férfiuhoz, kiknek szives alkalmazá­suk­ból látszott, hogy e közelítés, mely mindig
                  a tisztelet határi közt maradott, terhükre nincsen. A király maga s az egész
                  királyi család, mint szintén a számos fiatal vendégek részt vettek a tánczban s
                  lassú magyar s lengyel soraiból a korosabbak sem vonták ki magokat.</p>
               <p>Az ország számos nagyjai, kik közt az ifjú királynak szoros igazságszeretete s
                  jellemtisztasága miatt, feles szenvedélyes tisztelői s bámulói voltak, fesztelen,
                  férfias nyiltsággal szóltak vele. A király különösen azokkal társalgott, kik hadi
                  vagy polgári érdemeikről ismeretesek valának.</p>
               <p>Nem egynek feltünt e fényes körben azon szivesség, melyet a király Zdenko iránt
                  mutatott. Az ifjú cseh, ki Kotromanovicsnak számos hadviseléseiben szenvedélyből s
                  azon vágyból - ily hires férfiú közelében végezni hadi tanfolyamát - vett részt,
                  később házánál gyakran megfordulván, ott majdnem ahhoz tartozandónak tekintetett;
                  minek azon megkülönböztetést is köszönhette, hogy a már akkor Európa leghiresebb
                  fejedelméhez, a roppant kiterjedésű Ma­gyarország királyához, testvére
                  lakodalmának alkalmával követül küldetett s Kotromanovicsot képviselte.</p>
               <p>A híres bán a királyt még eddig személyesen nem ismerte, s bár maga készült
                  Visegrádra, a király, nem tudni mi okból, ellenzette ezt, s őt oly dolgokkal bízta
                  meg, melyek személyes jelenlétét kivánták.</p>
               <p>Mondják, hogy Zdenko, midőn legelébb a királyi terembe lépett, hol még az ünnepély
                  kezdete előtt megbizólevelét adta át az egész udvarától körülvett királynak,
                  pillanatra annyira elfogult, hogy szóhoz alig tudott jőni.</p>
               <p>Igen egyszerű oka volt zavarodásának, mert a királyban első tekintetre Kont
                  barátjára ismert, kit mindig tehetős magyar úrnak tartott, de kiről távolról sem
                  álmodta, hogy Magyarország királya. Lajost magát kissé tétovába hozta az ifjú
                  rögtöni megjelenése, de azonnal magához tért. Ujját jelentőleg illesztette bizalom
                  és titoktartás jeléül ajkaihoz, s e mozdulatot egészen azon derült
                  arczkifejezéssel kisérte, melylyel őt Zdenkóval a bosnyák erdőségben társalogni
                  láttuk. Ez visszaadta rögtön az igen elhatározott jellemű ifjunak is
                  lélekjelenlétét, s mintha soha semmi közelebbi meghittségben sem leende a
                  királylyal, a legmélyebb tisztelettel végezte megbizását.</p>
               <p>A király maga ezen egész bemutatási szertartás folyama alatt, hol annyiakat kelle
                  fogadni, s annyiakkal társalognia, nem látszott több tudomást akarni venni
                  Zdenkóról.</p>
               <p>De mikor ez többekkel együtt a teremet elhagyta, a király apródjai egyike, Apor
                  Egyed - a híres Laczkófi Apor István közeli rokona - Zdenko után sietett, s kérte,
                  hogy ő felsége egyéni könyvtárába menjen, s várjon, míg a hosszas bemutatások
                  végüket érték, mert a király szólni akar vele.</p>
               <p> </p>
            <milestone unit="endSubChapter" n="1"/> 
            <milestone unit="startSubChapter" n="2"/> 
               <p rend="head">II.</p>
               <p>Zdenkót, mikép mondva volt, Apor Egyed a könyvtárba vezette, mely a király
                  irószobájától csak egy remek üvegfalazat által választatott el. Ekkortájban az
                  üvegablakok használata már terjedni kezdett Magyarországon, hol azelőtt még a
                  királyi csarnokokban is az ablakok nagy része irhával volt bevonva s a birtokos
                  osztálynál üveg legfeljebb ivóedényül használtatott.</p>
               <p>A szépen rendezett s mivel a király egyéni kedvére volt szánva, nem terjedt - de
                  annál válo­gatottabb könyvtár - nem volt képes Zdenkónak kirekesztő figyelmét
                  elfoglalni. Békétlenül sétálgatott fel s alá abban, várván a király
                  felszólításának eredményét.</p>
               <p>Hosszú, sőt neki végtelennek tetsző várakozás után, Lajos király egy oldalajtón át
                  egyedül, őr és fegyvertelenül, bár még mindig királyi ékben lépett a
                  könyvtárba.</p>
               <p>Zdenko hirtelen megfordult, s a király előtte állt. Nem látszott az ifju Lajos
                  szép vonásaiban semmi, a minek e különös találkozásra vonatkozása lenne. Olyan
                  volt arczának kifejezése, mintha közte és Zdenko közt semmi különös és rendkívüli
                  viszony nem létezne. E termé­szetesség, e kerülése minden hatásnak, az ifjunak
                  szerepét szerfelett könnyítette. Lajosban e feltünő tapintat az embereket
                  közelítni magához, vagy eltávolítni, ha kellett, történetileg tudva van.</p>
               <p>- Zdenko! - szólt a király, oly hangon, mely sem komoly egészen, sem derült nem
                  volt. - Leráztam nyakamról az unalmas bemutatási szertartást s hozzád siettem;
                  megbocsáss, hogy oly soká várakoztattalak, üljünk le, nehány szóm van veled.</p>
               <p>A kinálást magasb helyzetű embertől, a műveletlen többnyire ezer mentegetődzéssel
                  fogadja; de a kit jó vagy balszerencséje a legfelsőbb légbe vezetett, jól tudja,
                  hogy az ily kinálásokban soha sincs, vagy ritkán van kitüntetés szándéka; s
                  többnyire, ki ezt teszi, saját kényelmére szokott számítani.</p>
               <p>Zdenko tiszteletteljesen köszönt a királynak, mihelyt őt megpillantotta s a
                  kinálást szintazon természetes készséggel fogadta el, mint a minő egyszerűen az
                  történt; avval a különbséggel, hogy a támlányok egyikét elébb a király számára
                  közelebb vonta s megvárván míg ez leült, Lajos kézintésére egy széken foglalt
                  helyet.</p>
               <p>- Mindenekelőtt, Zdenko, - mond a király némi élénkséggel, - hogy van Lizinka?
                  Katharinát, ki szerencsémre Kont lovagot soha sem látta, ritkán fordulván meg
                  Sutiskán, nem kérdez­hettem bizodalmasan, s általános kérdéseimre, általános
                  feleleteket nyertem csak.</p>
               <p>- Uram király, - felelt Zdenko, - felséged nevezetes diadalt tőn, mert nem lehet
                  egyébként megfejteni, a mi történt, s a mi Stefán bánnak egész haragját
                  felingerelte.</p>
               <p>- A király, - szólt Lajos, - a szomszéd teremben maradott, Zdenko! ily kérdéseket
                  csak barát tehet baráthoz; hagyjuk ki a királyt; szólj, mi ingerelte fel a derék
                  bán haragját s mi történt? halljuk, beszéld el nekem, értsd meg jól, nekem, a
                  király elutazott, - tevé hozzá, vidoran fel­nevetve.</p>
               <p>Zdenko ujra nem ellenkezett; neki ez kellemesb, gondolá magában, s mit árt, ha e
                  rövid óra alatt feledem a királyt, majd megtalálom, úgy hiszem, elég jókor s elég
                  gyakran e négy falon kivül.</p>
               <p>- Engedelmeskedem, - viszonzá Zdenko, minden czímezést kerülvén ezután, - Stefán
                  bánnak leányát, a szép Lizinkát, többen kérték meg azóta, mindnyájan udvarias, de
                  tagadó választ nyertek.</p>
               <p>- Mi, kik a bánhoz közelebb állunk, nem egyszer hallottuk őt felkiáltani: a leány
                  büszke! hol ragadt ez reá a rokka mellett, s azon egyszerűségben, melyben
                  neveltem? De nem haragudott a derék lovag, míg az utóbbi napokban Lizinkát
                  kedvenczei egyike, a gazdag s minden tekintetben feltünő Mladin a Koriatovicsok
                  családjából, kérte meg, s Lizinkától elhatározott kosarat nyert.</p>
               <p>- S te ezt előnyömre magyarázod? - kérdé Lajos.</p>
               <p>- Nincs különben, - viszonzá Zdenko, - ha a királylyal szólnék itt, óvakodnám
                  ennek indo­kolásától: de így, nincs okom Kont lovag előtt titkolni azon
                  meggyőződésemet, hogy a kedves Lizinka mindezen utóbbi áldozatokat a fiatal
                  vadászért tette, ki atyjának is oly nagy mérték­ben meg tudta nyerni
                  rokonszenvét.</p>
               <p>- Köszönöm, Zdenko, a jó hírt, - szólt a király, azután rövid sohaj után, mely
                  önkénytelenül emelkedett kebléből, folytatá, - látnom kell őt és mielébb, Zdenko;
                  de a nehéz kötelességek súlya minden időmet igénybe veszi. Ugy-e barátom, vidor
                  óráinkban, mikor nyíllal tegzeink­ben a vadont jártuk fel együtt s mikor... jut-e
                  még eszedbe... egy árkon átvittél válladon, nem gondoltad, minő sok munkával
                  terhelt emberrel van ügyed?... mert a király az ország első munkása. Ládd, ha
                  valahol pár órát akarok meggazdálkodni Kont komámnak, éjet, napot össze kell
                  tennem s előre dolgoznom, hogy távollétem örvényt ne hagyjon maga után.</p>
               <p>E szavak után a király elhallgatott darabig, azután jobb kedvvel folytatá: - Mondd
                  meg nekem őszintén, Zdenko, nem sejti-e Lizinka, hogy nem vagyok az, kinek ő
                  gondol?</p>
               <p>- Sem ő, sem atyja, - viszonzá Zdenko, ki igen hamar ki látszott békülni a
                  királylyali új viszonyával, - s Diana s mindazok, kik itt megjelentek a király
                  tiszteletére, nem ismerik Kont lovagot, tehát a titkot el nem árulhatják.</p>
               <p>Zdenko, mikép láttuk, eddig csak a király kérdéseire felelt, s egy hanggal sem
                  szólt arról, mi őt oly közel, oly égetően érdekelte, Rokiczanáról és Kázmér
                  királyról.</p>
               <p>- Látnom kell Lizinkát, Zdenko, - szólt a király, - s ezt csak társaságodban
                  tehetem és akarom tenni; köztünk soha sem álland mint harmadik a király; mint
                  szintén Lajos király és Zdenko lovag közt, sohasem mint harmadik a barát. Két
                  életet kell élnem, kedves, jó Zdenkóm, ha szivemnek is élni akarok.</p>
               <p>- A terv könnyen kivihető, - felelt Zdenko, s a lakodalom után időt tűzhetünk ki
                  találkozásra, a barát mindig helyt áll.</p>
               <p>- De a lovagra is szükségem leend, - mond a király komolyan: - Kázmér a lengyel
                  király minden oldalról megtámadtatott gazdag és hatalmas nemesei által, s miután
                  Halics körül, a várost kivéve, mindent elszedtek tőle ama büszke olygarchák,
                  engemet szólított fel segélyre.</p>
               <p>- Kázmér! - kiáltott fel Zdenko, elfeledvén a helyet, hol van, s pillanatra
                  egészen és teljesen barátja és vidám czimborája előtt képzelvén magát, - bocsánat!
                  - szólt azután, igyekezvén mérsékelni felindulását.</p>
               <p>- Haragudj, barátom, kényed kedved szerint, semmi feszély! Egy szép teljes harag,
                  termé­szetesen okkal-móddal, mindig érdekkel bír; de mondd, mi haragított fel oly
                  rendkivül, a vidám czimbora, az életet kedvelő s avval kissé pazarul bánó Kázmér
                  szomszéd ellen?...</p>
               <p>- Mi haragított? - riadt fel ujra Zdenko, - ah a féktelen kényur, kinek semmi sem
                  szent, ki mindent elgázol maga előtt! Titok-e, mit csak nemrégiben tett?...</p>
               <p>- Hallottam, hogy egy tisztes egyházi urat a Viszlába vettetett, - mond a király,
                  - de nem józan fővel, s miután e szent ur elég eszélytelen volt a lehetőleg
                  legrosszabb időt választani, hogy királyának hivatalos minőségben a legkeserűbbet
                  és sértőbbet tudtára adja, a római szentegy­ház átkát. Nem mentem őt, s Istennek
                  hála, Kázmérral az emberrel kevés érintkezésem van és leend valaha; de az oly
                  oktalan fellépéseknek, minő a Bariczkáé volt, minden szinezete mellett a
                  vértanuságnak s erélynek, igen káros következései szoktak lenni. - A túlbuzgó hév
                  az indulatokat fellázítja, s azokat is helyeselhetetlen tettekre birja, kik
                  kiméletes fellépésre megtérnének. Mert barátom, Zdenko, nehezebbek a csaták,
                  melyeket magunk ellen vivunk ki, mint azok, melyekben nyilt ellenség előtt
                  vérezünk.</p>
               <p>- Ebben sok igaz van, - viszonzá Zdenko, kit a király megjegyzése nem látszott
                  egészen meggyőzni, - de Kázmérnak egy más tette, ah, száz tette van! mely minden
                  becsületes kedélyt fellázít, s ezek közől egy, mely engemet közelebbről érdekel s
                  miért óhajtva vártam az órát, hogy Kont lovaggal találkozhassam. Ő nekem nem
                  egyszer kölcsön baráti segélyt igért, ha erre felszólítom.</p>
               <p>- S a ki még soha sem szegte meg, sem magának, sem másnak adott szavát! - felelt a
                  király, a bensőség nemes kifejezésével nyujtván kezét Zdenkónak.</p>
               <p>- Azért nem akarom felszólítni most! - mond Zdenko, - mert Kontnak is megvan
                  egyéni hiusága s nem tartozik azon barátok közé, kik félnek felszólíttatni, ha a
                  kivánt szolgálat nehéz választást feltételez. De lehetetlent nem is kivánhatok! -
                  folytatá Zdenko, - mert Kázmér lengyel király ellen kellene felszólítnom Kont
                  lovagot, Kázmér ellen, kinek a király már alkalmasint segélyt igért és
                  biztosított.</p>
               <p>- Zdenko, - felelt Lajos nevetve, - gyanítom, nem kivánsz ő felsége a lengyel
                  király ellen hadat indítni és seregeidet ellene vezetni, minők nincsenek sem
                  Zdenko, sem Kont lovagnak? A játék tehát úgy áll mint eddig: a mit Zdenko Kont
                  lovagtól várt, azt Kont lovag most is teljesítheti, s igéri, hogy abból a
                  királynak egy hangot sem árul el, ha kivánod.</p>
               <p>Zdenko fel volt indulva, szemöldeit vonta össze, azután erőt vevén magán, szólt: -
                  mielőtt megkisérteném, ha Kont lovag beválthatja-e, mit most lovagiassága s
                  férfias szelleme oly könnyen igért, s mielőtt felszólítnám azt, kinek hiusága az
                  enyém is, hogy szavát megtartsa, egy nehéz, de szükséges felfedezést kell tennem,
                  mely eddig talán még el nem terjedett a hír szárnyain.</p>
               <p>- Halljuk a szükséges felfedezést, - mond a király biztató hangon.</p>
               <p>Zdenko elbeszélte mindazt, a minek a Viszla közeli várban tanúi valánk, s ha
                  szavait nem ismételjük is, elkerülhetlen azokból annyit megemlítenünk, mi e
                  regényes epizódot kiegészíti.</p>
               <p>Ezt teendjük tehát, s e kivonatot magunkra vállalván, átveszszük rövid időre
                  Zdenko szerepét.</p>
             
               <p>Kázmér lengyel király az akkori idők kalandor szellemében nem egyszer jelent meg
                  itt-ott országában ismeretlenül; sőt megtörtént, hogy Prágába, Bécsbe jött, a
                  nélkül, hogy erről vala­kinek sejtelme lenne.</p>
               <p>Említettük, mikép ő Lengyelhon egyik legdicsőségesebb Királya volt, s benne Kázmér
                  a könnyelmű, kalandok után sóvárgó, s szenvedélyeiben túlcsapongó ember - s a
                  király élesen elváltak egymástól. Ez oka, hogy a történetek szokott őszinteségük
                  szerint, nem vontak ugyan leplet ilynemű tetteire, sőt igen is pontosan
                  feljegyezték azokat; de némi kimélylyel érintették emlékezetének e homályos
                  oldalát, hogy annál hatályosabb szinekkel adják a méltánylatot királyi
                  tetteire.</p>
               <p>E titkos utak egyikében, melyek - s ezt nem szabad elhallgatnunk - nem mindig
                  kalandokra voltak számítva, pillantotta meg a király Prágában az egyházak
                  egyikében a szép Rokiczanát - Bradin Wolomir, egy öreg hadi embernek leányát, s
                  ellenállhatlan vonzalmat érzett a rend­kivüli szépséggel ellátott hölgy iránt.</p>
               <p>Hatalmasok szenvedélyeinek hizelegni - a kenyérkeresetek egyike, s még hagyján! -
                  ha az aljas kerítő czéljai eddig mennek, s a szenny ily emberei nem követelnek
                  fontosabb beavat­kozási jogokat.</p>
               <p>Ily ember találkozott Kázmér közelében is, bár nevét az emlékezet fenn nem
                  tartotta s igen jól tette: ennek sikerült nehány nap alatt a kedves teremtésnek
                  egész rövid életregényét megtudni.</p>
               <p>Bradin Wolomir mintegy 5-6 évvel ezelőtt halt meg s nejét már korábban vesztette.
                  Csatában esett el e férfiu, mint annyian akkor, s leánya 11 éves korában egyedül
                  bátyjának, Zdenkónak s egy koros dajkának gondviselése alatt maradott.</p>
               <p>Így növekedett fel, s bátyja semmit sem mulasztott el hugának nevelésében. - Nem
                  voltak gazdagok, még tehetősek sem; de nem szorultak senkire. Zdenko s huga jó
                  hírben voltak Prágában; az ifju mint - fiatalsága daczára - már gyakorlott
                  hadiember; Rokiczana mint szelid virág, kiről senki sem tudott egyebet, mint jót
                  mondani.</p>
               <p>Azon időben, mikor Kázmér király őt meglátta, s embere által mindent elkövetett
                  vele megismerkedni, Zdenko nem volt Prágában: holdak után váratott haza, mert a
                  bosnyák földön a hatalmas bánnak, atyai barátjának, udvarában volt.</p>
               <p>Mikor Kázmér álruhában, mint ismeretlen ifjú, azon ürügy alatt, hogy Rokiczana
                  bátyját, Zdenkót keresi, az egyszerű házhoz jött, szives fogadtatásban részesült.
                  Rokiczana a szülőtlen árva jókor sajátjává tette azon önállást s tapintatot, mely
                  a magára hagyottaknál épen ezen elhagyottsággal képezi az egyensúlyt. Kázmér a
                  fiatal hölgyben többet talált, mint keresett, s a csábítás minden cselei és
                  szövevényei szétszakadtak szemközt e nyilt, nemes teremtéssel.</p>
               <p>Az öreg dajka az ifju hölgy folytonos kiséretében, majdnem anyai szerepet öltött
                  magára, s Rokiczana, ki anyját 5, atyját 11 éves korában vesztette el, a fejlődő
                  évek mindig bensőbb ragaszkodásával - csatlakozott ezen egyszerű, de szilárd
                  jellemű nőhez, az egyedülihez, kivel saját neméből közeli érintkezésbe jött.</p>
               <p>Bogumila őrködött e hölgy felett, szerette úrnőjét határtalanul, de semminemű
                  kedvezés, vagy gyöngeség nem birandá őt pillanatig is helytelen
                  engedékenységre.</p>
               <p>A fiatal lovag alkalmasint látta, hogy itt a szokott uton semmire sem mehet; hogy
                  magas helyzetét kimondani s ezáltal hatást akarni gyakorolni Rokiczanára, a
                  legegyenesebb út lenne arra, őt örökre elijeszteni magától, nem maradt tehát egyéb
                  hátra, mint szerelme és szenve­délyes bámulatának sugalmát követni s a szerelmes
                  lovag szerepét játszani legjobb tehetsége szerint.</p>
               <p>Egy kis regény hamar készen volt: szülőkről, kik őt valami ellenszenves házasságra
                  akarják, ha nem kényszerítni, legalább birni, s kiket a jó ifjunak, kimélni
                  kellett. - Ő magát egyszerűen Poláwsky Jaroslawnak nevezte: de tehetős szülők
                  fiának állította Lengyelhonban.</p>
               <p>Ez inkább sikerült, mint minden egyéb, mit megkisérteni vágyott - használanda. A
                  szerelmes lovag házasságról szólt; a krakkói, szent életéről hires püspököt
                  Bodzantát rokonának mon­dotta, s erősíté - mikép ez maga kész leend őt a szép
                  Rokiczanával megesketni s nem csak az áldást rájok mondani, hanem azt is mielőbb
                  kieszközölni, hogy szülői e titkos szövetségbe, mert titkosnak szükséges annak
                  darabig lenni - beleegyezzenek, s Rokiczanát mint kedves leányukat nyitott
                  karokkal fogadják.</p>
               <p>A király - ezt nem vitathatá el magától - ezúttal többet s melegebben érzett, mint
                  azok irányában, kik gazdag szerelmi névjegyzékében pillanatig, vagy legalább nem
                  sokáig időztek.</p>
               <p>Lassankint beleélte magát az egyszerű lovag szerepébe, s mivel maga is szeretett,
                  - a kedves Rokiczana szerelmét is sikerült neki megnyerni.</p>
               <p>Egyébiránt Kázmér tudtára adta arájának, mert Rokiczana magát annak tekintette,
                  hogy az egybekelést nem leend eszélyes halasztani, nehogy szülői őt óhajtásaikkal
                  behálózzák s ter­veik­kel ostromolják. Mondta, hogy egy várában kényelemmel s
                  távol a fürkészők vizsga­ságától fognak lakni; sok jó barátja s vidám czimborája
                  lévén, ezen elvonultság - mely kevés ideig tartand - nem csekély kellemmel fog
                  kinálkozni.</p>
               <p>Rokiczana szive meg volt nyerve, s a derült, ártatlan, semmi aljast nem sejtő
                  hölgy - könnyen hajlott; de Bogumila egy nehézséget gördített a másik után e
                  szövetség ellenébe. Elkerül­hetlennek mondá Zdenko lovaggal tudatni az egész
                  dolgot s ennek visszajöttét bevárni. Nem akarta a házat elhagyni, melynek annyi év
                  óta felügyeletével meg volt bizva s titkon, mielőtt ezt Kázmér vagy arája
                  megtudnák, tudósította Zdenkót egy meghitt embere által arról, a mi Prágában
                  készül.</p>
               <p>Zdenko válasza azonban késett, s mivel a krakkói püspök maga, mikép Rokiczana és
                  Bogumila hitték, megérkezett titkon Prágába s őket egyszerű lakukban felkereste,
                  nem lehetett e kedvező körülményt kiszalasztani s Rokiczana rá hagyta magát
                  biratni, hogy Bogumila tudta nélkül odahagyja a házat - s a püspök szállására
                  siessen.</p>
               <p>A szerelem győzött; a hölgy megtette a bizodalom ezen áldozatát, s magának a
                  püspöknek védelme alatt s annak éltes nővérétől kisértetve elhagyta Prágát, s
                  Bochnia közelében egy kis imaboltban, Jaroslaw lovag egyik hű barátjának várában
                  az esketés megtörtént.</p>
               <p>Bogumila nem sejtett semmit, nem tetszett ugyan neki a sietség, titok s
                  elhamarkodás, mely által mindez történt; de nem látott semmi veszedelmet a
                  dologban. Annál nagyobb volt ijedel­me s meglepetése, midőn Rokiczana ágyát reggel
                  üresen találta, s a levélke, melyet a hölgy egy asztalon hagyott, értésére adta,
                  mikép a szép hajadon, kit leányának tekintett, kit széles e világon leginkább
                  szeretett - gondosságát kijátszta, s híre-tudta nélkül távozott.</p>
               <p>Bosszú és fájdalom küzdöttek az agg nőben s nyugtalansága mindinkább növekedett
                  Zdenkó­nak megfoghatlan késedelme által. Később megtudta, hogy a király a levelet
                  felfogatta s Bogumila titka el volt árulva, vagy kilesetett.</p>
               <p>Rokiczana igérte levelében, hogy mihelyt állandó helyen leend, azonnal
                  tudósítandja min­den­ről. Azon reményét is kifejezte, hogy idővel Zdenkónak
                  bocsánatát is reméli megnyerhetni, nem tarthatván szeretett bátyja örökös haragot
                  iránta azért, mivel bizonyos jóváhagyását fel­tevén, azt megelőzte s hogy Bogumila
                  sem fogja őt elhagyni, s tőle megvonni anyai taná­csát.</p>
               <p>Mennyire megnyugtatta a hű nőt a krakkói püspök személyes jelenléte Prágában, oly
                  kételyek s ijedelmek foglalták el őt - most védencze eltünése után.</p>
               <p>Zdenkót a tudósítások hosszas kimaradása nyugtalanítani kezdette, s egy este
                  váratlanul érkezett Prágába, hol Rokiczanának hült helyét s Bogumilát majdnem
                  betegen találta a lelki rázkodtatásoktól.</p>
               <p>Zdenko, mint elhatározott jellemű ember, mintán természetes hevessége szerint
                  haragja egész súlyát kiöntötte Bogumilára, Krakkóba sietett; éjjel-nappal utazott,
                  s ott a püspököt fel­szólítván, hogy a rejtélyt oldja meg, nagy meglepetésére
                  hallotta a szent férfiutól, mikép az egész dologról semmit sem tud, s Poláwsky
                  Jaroslaw lovagnak soha sem hallotta hirét, az egész család ismeretlen lévén
                  előtte.</p>
               <p>Ezen idő alatt Rokiczana, a nélkül, hogy erről Zdenkónak sejtelme lenne, közel
                  Bochniához, azon várban mulatott fiatal férjével, hol őt a krakkói püspök, vagy
                  inkább a tinjecz apát, ki annak szerepét játszta, összeeskette.</p>
               <p>Poláwsky azt állította, hogy várát készítteti fel neje elfogadására, s igyekezni
                  fog a püspök által kitapogatni szülői véleményét, hogy a békét velök megközelítse
                  s azon szövetség felől, mely boldogsága és büszkesége - a titoktartás alkalmatlan
                  leplét elvonhassa.</p>
               <p>Zdenko világosan látott, mindent tudott s a derék püspök igéretét vette, hogy a
                  dolognak végére járand. Visszasietett Prágába, hová épen aznap érkezett meg, mikor
                  Poláwsky lovag Bogumilát hirnöke által felszólíttatta, hogy urnőjéhez siessen,
                  annak minden holmiját magá­val hozza, még kis ebecskéjét sem feledvén; a házat
                  pedig ideiglenesen valami jó szomszéd felügyeletére bizza. E felszólítást a
                  szükséges utiköltség s az utazásra kellő lovak s vezetők kisérték.</p>
               <p>Minden egyébnek, mit még Zdenko mondott, tanui valánk, s így visszatérhetünk Lajos
                  király könyvtárába.</p>
               <p>- Hallatlan! - szólt a király felindulva - s mi történt testvéreddel?</p>
               <p>- Stefán bánnak udvarában van jelenben, hol a legelőzőbb szivességgel fogadtatott,
                  - felelt Zdenko, ki alig tudta e visszaemlékezések által felizgatott dühét s
                  bosszúját fékezni. - Ott van, - ismételte keserűn. - Élete elvesztette érdekét;
                  olyan mint a leszakított virág! - - És becsülete! - a név, melyet viselek, melyen
                  soha szenny-folt nem volt - - ennek nem szabad, nem lehet így maradni!</p>
               <p>A király, fel s alá kezdett szobában járnia, azután megállt Zdenko előtt, s
                  kedvetlenül szólt: - Boszantó körülmény - Zdenko! nemcsak magára ezen gyalázatos
                  eseményre, hanem mivel épen most igértem segítő kezemet Kázmérnak felzendült
                  nemesei ellen. Ezen utóbbiakat nem kedvelem, Zdenko; mert nagy részt a királyéhoz
                  hasonló féktelenség és önkény vezeti őket. E gazdag olygarchák, úgy látszik,
                  Kázmérnak - az embernek, gyöngeségeit ürügyül használják, hogy a szigorú rendet
                  tartó király ellen felkeljenek.</p>
               <p>- Tehát minden büntetlen maradand? - viszonzá Zdenko haraggal, de a mely a
                  tisztelet korláti közt maradván, semmi illetlennel nem birt.</p>
               <p>Lajos király nehány pillanatig elhallgatott, azután mintegy új eszmétől
                  megkapatva, jóval derültebben szólt: - A mit hallál, a király nevében volt mondva;
                  de Istenemre; szomorú lenne, ha két oly fiatal czimbora mint Kont s Zdenko lovagok
                  - a királyra s hadseregeire szorulnának ily egészen egyéni ügyben, melynek sem
                  Lengyelhonra, sem azon országra, melyet szeren­csém van kormányozni - vonatkozása
                  nincsen! - - Lássuk kissé, Zdenko lovag - - gondol­koz­zunk - - de mielőtt ezt
                  tennők, vegyünk időt magunknak. - Bizzuk Kázmér és Lajos király ő felségüket
                  magokra; szövetkezzenek, ha kedvük tartja és Isten úgy akarja, de Poláwsky
                  Jaroslaw lovagnak azért meleg napokat készíthetünk egyénileg - s a nélkül, hogy a
                  király, vagy a világ erről tudomást vegyenek! ha csak nem elkerülhetlen.</p>
               <p>- S felséged ezt akarná? - kiáltott fel a meglepetés örömében Zdenko.</p>
               <p>- Csalatkozol, barátom, - viszonzá nevetve Lajos király, - ő felsége semmit sem
                  akar, sőt biztosíthatlak, miként Kont lovagnak nem egyszer gyűlne meg a baja, ha ő
                  felsége némely kalandjainak nyitjára akadna. - De akar Kont lovag és nagyon akar!
                  - Legyen ennyi elég egyelőre s most váljunk el, a jónak kiérlelése időt kiván s
                  Kont úrnak háttérbe kell lépni, mivel a királynak vendégei vannak s még ma sok
                  tenni s intézni valója. De Kontnak első üres órája barátja s czimborája
                  rendelkezésére áll s ezt tudatni fogom veled.</p>
               <p>A király mindezt azon nyerélyes, derült szivességgel mondá, melynek bája neki
                  annyi barátot és tisztelőt szerzett.</p>
               <p>A találkozásnak itt vége szakadt - összejöttek-e ujra vagy nem s minő
                  eredménynyel? talán az eseményekből gyanítandjuk később.</p>
               <p> </p>
            <milestone unit="endSubChapter" n="2"/> 
            </div>
         <div type="chapter">
            <head>LUBART.</head>
            <p>Mit végzett a király Zdenko lovaggal, senki sem tudta, senki sem gyanította.</p>
            <p>A lakodalom nagy fénynyel ment véghez s miután mindennek vége volt, Zdenko a chelmi
               herczegnek s Katharinának kiséretében eltávozott Visegrádról. Kik őt többször látták
               a király közelében, sőt tudták, hogy Lajos nehányszor magához hivatta, s vele
               hosszasan társalgott, nem találtak ebben semmi rendkivülit; mert tudva volt, mennyit
               tart a király a bosnyák bánról, kinek Zdenko követe volt, s gyanították a rendkívüli
               készületekből, mikép Zdenko által a magyar korona eltántoríthatlan hivét fel fogja
               szólítani, hogy seregeivel a királyi zászlóhoz csatlakozzék.</p>
            <p>Visegrád azért, hogy onnan a számos vendégek eltávoztak, nem volt üres. Soha
               népesebb, elevenebb udvar nem létezett, mint Nagy Lajosé. Nem volt sem ünnepélyekre,
               sem sorkivüli alkalmakra szükség - hogy ott, az akkor oly széles határú ország minden
               részéből tisztelgők, küldöttek, kérelmezők meg ne jelenjenek. - A király szerette a
               munkát, kitartó volt az országos ügyek elrendezésében, főleg szivén hordta
               Magyarország becsületét; s jaj volt annak, ki azt érinteni merte!</p>
            <p>De mindamellett mindig maradt ideje udvarában az idegenek tartózkodását s a honiak
               jelenlétét kellemessé tenni.</p>
            <p>Zdenko távozása után Lajos király nagy tevékenységet fejtett ki; Kázmérnak egy újabb,
               sürgető követsége érkezett, mely segítségre szólította fel a hatalmas bojárok ellen,
               kik Kázmért - kihágásaiért «paraszt királynak» nevezték; már fegyvert ragadtak
               ellene, s Brzestet, Chelmet és Wolodimirt elfoglalták.</p>
            <p>Az egyházi átok által sujtott Kázmér látván, hogy hatalma ingadozik, s büszke
               alattvalói mind­inkább szövetkeznek ellene, erőt vett bosszúján s a római pápához
               folyamodott az átok­tóli felmentésért. Igérte, hogy az egyház érdekében az eretnek
               lithvániai tatárok ellen keresz­tes hadat indítand - s engedelmet kért ezt a pápa
               jóváhagyásával hirdettetni.</p>
            <p>A pápa ily fontos igéret után engesztelésre hajlott s az átkot feloldván - a kivánt
               felhatalmazó bullát a királynak megküldötte.</p>
            <p>Mindez csekély eredményt igért azon országban, hol annyian fel voltak Kázmér ellen
               inge­relve s az egyházi átok megszüntetése csak lassan talált hitelt, míg a bullának
               tartalma ismeretes lőn.</p>
            <p>Egészen másként állt az ügy, midőn tudva lőn, hogy Magyarország királya seregeket
               gyűjt s készül átlépni a Kárpátokat.</p>
            <p>Kázmér, hogy időt nyerjen, kénytelen lőn szégyenítő békére lépni. Vezérei
               elvesztették a bizodalmat benne és szerencséjében, mind azt a mi történt, Isten
               büntetésének nézvén.</p>
            <p>Nagy Lajos csodás hirtelenséggel, mielőtt a fellázadt lithvániaiak gondolták,
               túlhaladt a Kárpátokon s egyesülvén Kázmér hadaival, Wolodimir alatt tábort
               ütött.</p>
            <p>Kjeistut, a hatalmas lithvániai fejedelem, meg nem rettent a fenyegető veszélytől.
               Roppant hadserege készen állt, mert minden gyülevész nép zászló alá sietett. Hol
               rablás, gyujtogatás, szabad zsákmány s minden egyéb féktelenség napirenden voltak -
               ott könnyű lőn a számot szaporítni.</p>
            <p>Hirtelen mint a villám rohanta meg a kevély Kjeistut - a két hős király táborát.</p>
            <p>De Nagy Lajost soha senki sem találta készületlen. Vezérei éber figyelemhez voltak
               szokva s már a nápolyi hadviselések tanusították, minő buzdító erővel bir a király
               személyes jelenléte.</p>
            <p>Mint felleg által lőn a jól rendezett, szoros fegyelemhez szokott tábor
               körülborítva.</p>
            <p>A nép, mely számában bizott, mely tudta mi és mennyi függ szerencsés eredménytől,
               hevülve bortól s vér és martalék szomjától, vakon neki ment a veszedelemnek, ezeren
               estek el, s a halottak testein át más ezrek jöttek.</p>
            <p>Lubart, Kjeistut öcscse, - válogatottabb őrizettel Wolodomirban volt, s csak azon
               pillanatra várt, midőn testvérének seregei az első előnyt nyerendik, hogy kirohanván
               a városból, az ütközet szerencséjét elhatározza.</p>
            <p>De a hatalmas lithvániai herczegek reménye meghiusult; a két király seregei a csatát
               elfo­gad­ták s hatalmasan visszavertek minden támadást, míg Lajos újabb tanuságát
               adta történetileg hires személyes vitézségének, mely benne a vezéri képességgel
               szoros kapcsolatban volt.</p>
            <p>Legjobb magyar csapatjai élén rohant egyenesen azon osztályhoz, hol Kjeistut buzdítva
               népét, oroszláni bátorsággal vivott. - A királyt körülfogták - egy hatalmas
               buzogánycsapás fenye­gette fejét, midőn Zdenko, mindenkori kisérője Lajos királynak -
               elhárította a csapást s a király életét megmentette.</p>
          
            <p>Pár óra mulva Lajos megtámadtatása után a csata el volt határozva. A lithvániai
               seregek meg­szaladtak, s mindenütt üldöztetve, halottakkal s sebesültekkel töltötték
               el a nagy kiterjedésű csatamezőt.</p>
            <p>Kjeistutot magát sebekkel terhelve, dühös védelem után Zdenko husz lépésnyire Lajos
               király­tól, elfogta - Zdenko, kit Kázmér nem ismert, mivel álnév alatt kisérte e
               hadviselésben a magyar királyt. Nagy Lajos nem éreztette Kjeistuttal haragja és
               bosszúja súlyát, tisztességes fogságot rendelt számára, s nagylelkű volt, nagy, mint
               mindig - szemközt a szerencsétlen­séggel.</p>
            <p>Lubart a vár falairól a csata vesztését látván, azonnal meggyőződött arról, hogy
               Wolodomirt nem tarthatja; de nem akarta gyengeségét elárulni, s kettőztette a
               tevékenységet a város védelmében.</p>
            <p>A felszólítást, hogy magát adja meg, büszkén utasította el, s mindenből azt lehetett
               sejteni, mikép halálcsatára s védelemre készül utolsó emberig.</p>
            <p>Lubart a falakon megkettőztette az őrséget, egész napon lovon ült, csak olykor szállt
               le változ­tatott lovairól, bátorítván, buzdítván a népet kitartásra s igérvén, mikép
               végveszély esetére, becsületes hódolati feltételeket eszközlend ki.</p>
            <p>Mivel a város nem ostromoltatott, s a két király részint az ellenség üldözéséből
               visszatérő seregek rendezésével, részint azzal volt elfoglalva, hogy a várost még
               szorosabban körül­fogják, - Lubartnak elég szabad ideje lőn a védelmet rendezni.</p>
            <p>Maga Nagy Lajos azt kezdette hinni, mikép a vitézségéről hires Lubart bevárja az
               ostromot.</p>
            <p>Nem volt tehát csekély s nem kevésbbé kellemes meglepetése - midőn Wolodomirből
               követ­ség jött a táborba s Lubart a két királynak a jövő nap reggeli óráira
               felajánlotta a várat, nem kötvén ezt más feltételhez, mint hogy az őrizet letevén
               fegyverét, bántatlanul térhessen vissza tüzelőihez.</p>
            <p>Lajos, ki készebb volt békére mint szükséglen véráldozatra, s kit hadviseléseiben
               mindig a becsületes béke és a rend helyreállításának reménye vezérlett, - azonnal
               hajlandónak nyilat­kozott.</p>
            <p>Kázmér alkalmasint jobban ismervén ellenségeit s számos tapasztalásból tudván - minő
               keveset lehet ezeknek szavában, sőt esküikben bizni: figyelmeztette szövetségesét az
               éberség kettőztetésére, s hogy Lubartot olyba tekintse, mint a ki akkor gondolkozik
               leginkább ármány­ról s hitszegésről, - midőn engeszteltnek s megijedtnek mutatja
               magát.</p>
            <p>Lubart, miután a követség a táborba elindult, szállásának egyik szobájában volt. A
               nap már lehanyatlott s az ódon szellemben butorzott szobának egyik asztalán sötéten s
               veresen égtek a gyertyák.</p>
            <p>Lubart magas férfiu volt, mogorva de szép és szabályos vonásokkal, melyek
               rettenthetlen elszántság mellett - valami rejtett álnokságot fejeztek ki, bár
               mindazok, kik őt közelebbről ismerték - állíták, hogy szive nincsen zárva nemesb
               érzések elől, s kedélyében valami vad­regényesség szövetkezik rendíthetlen
               férfiassággal.</p>
            <p>Fegyverei rendetlenül hevertek a szobában, az asztalok egyike mellett ült egy szép
               fiatal emberrel, kinek arcza nyiltságra s hősies kitartásra gyaníttatott.</p>
            <p>- Minden veszve van! - szólt Lubart, miután a kantát, melyből ivott - az ifju felé
               tolta kezével: - Igyál, Bogdán Ivanicze! mondják, hogy a magyar király könnyenhivő s
               annyira el van áltatva a szerencsétől - mely őt kaczéran és negéddel kiséri, mikép
               szemet húnyt az okos ellen­ség előtt, s pórázon hagyja magát azok által vezettetni,
               kik okosan s a maga idejében tudnak igérni, hogy időt nyerjenek; azért személyem, úgy
               hiszem, nincs veszélyeztetve. Kjeistut fogva van, reá leend a két király haragja
               irányozva s engemet nem fognak oly szorosan őriztetni, hogy időt s alkalmat
               használva, ne tudjak még a paraszt királynak meleg napokat előkészíteni.</p>
            <p>- Nem áll, herczeg, a mit mondasz, - felelt az ifju ital után, - megbocsáss
               nyiltságomért; sorsodat nem szabad véletlenre bizni, ha Kjeistut elvész, mikép ez nem
               lehetetlen - mert Kázmér dühösen gyűlöli őt - rajtad nyugszik hazád szerencséje -
               fegyvered dicsősége! Míg én és többen, kik híveid vagyunk - ha saját életünkkel s a
               mi ennél több, szabadságunkkal nem is gondolunk, nem akarjuk főnökünk vezérünk
               szabadságát az elbizakodott ellenségnek marta­lékul oda vetni. Neked, uram, minden
               áron menekülnöd kell s erre mód s idő van! azért valék első, ki miután Kjeistut
               elfogatását hírül hozták, neked tanácsoltam, hogy a vár feladására a holnapi reggeli
               órákat tűzd ki.</p>
            <p>- Hogyan? - kérdé hevesen Lubart, kinek arczából látszott, hogy ifju hivének szavai
               egy derüjét az örömnek sugároztatták fel.</p>
            <p>- A követség nem késhetik, - viszonzá Bogdán, - meghalljuk mi hírt, mi jót hoznak az
               ellen­séges táborból. Most - a közelgő éj homályában átadásról s kapunyitásról szó
               sem lehet; akármikép hangozzék tehát a felelet, az éj köztünk leend s azt használni
               fogjuk.</p>
            <p>- Miként - kérdé Lubart.</p>
            <p>- Egyszerűen, - felelt az ifju. - Az ellenség táborában sem engemet, sem téged, uram,
               nem ismernek. A csatavesztésnek természetes, mindenkori következései az átszökések s
               árulások; nem fog tehát az ellenséges táborban senkit meglepni, ha két közharczost
               egyszerre meg­jelenni látnak ott.</p>
            <p>- Közharczost?</p>
            <p>- Igen, sőt talán egyét azon keresztény oltár szolgáinak, kik itt Wolodomirban
               tartózkodnak, vagy inkább rejtőznek, s kikről feltehetjük - mikép igen hajlandók az
               ellenséggel szövetkezni s vele mindent jókor megtudatni, mi itt történik. Ha szabad
               vagy, uram, sokat tehetsz, s főleg olyas valamit, a mi neked előnyös békére nyitand
               kilátást.</p>
            <p>- S mi lenne az?</p>
            <p>- Bocsánat, ha ezt csak a szabad Lubartnak, hős herczegemnek mondom meg; mert a terv
               még saját agyamban sincsen kitisztázva.</p>
            <p>- Szólj, Bogdán, akarom tudni, mire czélzasz!</p>
            <p>Épen idáig terjedt a beszélgetés, melynek csak kevés részét jegyeztük fel, midőn a
               követség visszatért Wolodimirba, s azon pillanatban, mikor a hős lelkű Bogdán -
               főnöke előtt talán szellőztetni akarta vakmerő tervét, - egy, Lubart tisztei közől a
               szobába nyitott, jelentvén elég derült arczczal, hogy a követség szólni kiván a
               herczeggel, s miként látszik, kedvező felelettel tért vissza.</p>
            <p>Bogdán jelentékeny tekintetet vetett Lubartra, ki azt azonnal megértette s szemei
               elég világos feleletet adának a néma intésre, melyet Bogdán tekintete fejezett
               ki.</p>
            <p>A követség be lőn bocsájtva s tudtára adta Lubartnak, mikép Lajos király magára
               vállalta szövetségese nevében is, hogy a kitüzött feltételek lelkiismeretesen meg
               fognak tartatni, s ha minden fegyver s hadikészület a királynak átadatik, az
               őrizetnek élete meg fog kiméltetni s az biztosan s bántódás nélkül térend vissza
               tüzelőihez.</p>
            <p>A király az átadást reggeli 8 órára tűzte ki.</p>
            <p>Mihelyt Lubart látta, hogy az ellenséges táborban kivánatára hajlanak,
               felkiáltott:</p>
            <p>- Személyemre nézve nincsen semmi kivétel?</p>
            <p>- Nem adatott semmi ilyen tudtunkra, - felelt a követség szónoka, - sőt a magyar
               király latinul, mely nyelvet szerencsére értek, akként nyilatkozott Kázmér király
               előtt, hogy benne bizodal­mat gerjeszt azon körülmény, hogy te, uram herczeg -
               személyedet nem is említetted a feltételek közt!</p>
            <p>- Jól van, - mondá Lubart, - várjatok az őrházban, nemsokára ki leend a parancs adva;
               addig minden a régiben marad s a vár őrizete megteendi kötelességét.</p>
            <p>Mihelyt a követség eltávozott, Bogdán felkiáltott: - Nemde jól számítottam, s nem
               volt eszély­te­len feledség herczegségednek nevét kihagyni a számításból? tudtam
               előre, hogy ez a lovagias szellemű magyar királyra, ki bár mellettünk s nem ellenünk
               volna! el nem hibázandja hatását.</p>
            <p>- Elhatározott szándékod tehát a menekülés szerencséjét megkisérteni? - kérdé
               Lubart.</p>
            <p>- Igen, - viszonzá a kérdett, - de hogy ezt tehessük, nem szabad egy perczet is
               elmulasztanunk. Ha egyszer szabadok vagyunk, s hegyeink közé vonulunk, a
               szétugrasztott gyáva nép ujra szövetkezik velünk, egyéb dolga sincsen! Ha ma futott,
               holnap győzhet, a had szerencséje ez - s a jó vezér jó katonát nevel.</p>
            <p>Nehány óra telt el e párbeszéd után. Wolodimir falain csendesen jártak az őrök fel s
               alá, Lubart kihirdette a városban a hódolat becsületes föltételeit. Minden fegyvert a
               vár terére hordatott, hol az szoros őrizet alatt halmazokba volt lerakva. Kitüzetett
               a reggeli nyolcz óra az átadásra, s a megfélemlett nép, mely ostromtól s
               végpusztulástól rettegett, valamennyire könnyebbedett. Tartott ugyan a hatalmas
               ellenségtől, de főbizodalmát a magyar királyban helyzé, kinek lovagiassága s minden
               áltatást gyűlölő tiszta jelleme közvéleménynyé vált.</p>
            <p>A két király táborában is minden csendes volt, a tüzek nagyrészt lehamvadtak, s a nap
               fára­dalmai s küzdései után - az őrökön s változtatva czirkáló csapatokon kívül
               mindenki pihent.</p>
          
            <p>Wolodimir felől a holdtalan éjnek csillag derüjében bontakozott ki két utasnak
               alakja. Ugy látszott, hogy a királyok seregeihez tartoznak, mert mindkettőnek
               öltözete hasonlított azoké­hoz, kiket a magyar király vezérlett.</p>
            <p>Keleties, bőszabású, durva szövetű dolmányokból állt ez, réz és ólompikkelyekkel
               elárasztott tüszőkkel a derékhoz szorítva - s lobogó nadrágokból, melyekhez az ős
               mintájú saruk szíjakkal voltak erősítve.</p>
            <p>Fejeiken borzas prém süvegek ültek s pár hosszú késen kívül, mely öveikben talált
               helyet, minden fegyverük rövid széles szablyából állt. Jó közel voltak már a
               táborhoz, midőn az egyiknek suttogó szavait ki lehete venni.</p>
            <p>- Wolodimirban senki sem tudja távozásunkat, - mondá a vándorok egyike. - Reggel
               nyolcz órakor a kapuk kinyitására a szigorú parancs ki van adva - s gyanítom, nem
               kevéssé fogja a két király urat meglepni, ha hült helyünket találják.</p>
            <p>- Közel vagyunk az előörsökhöz, gondolom, - felelt a másik, - mert a magyar király
               táborában mindig példás rend van, mit elfogunk tőle tanulni.</p>
            <p>- Gyanítom, herczeg, - felelt, a ki legelébb szólt, - hogy jó czimborákra akadunk az
               elő­örsökben, kik el nem árulják pajtásaikat, ha kissé elkéstek; de ha valami
               makranczos fiu akad elénk, teszünk erről!... csakhogy minden attól függ, a lehető
               legkevesebb zajt ütni, s hamar végezni ily emberrel, mig többen nem jönnek.</p>
            <p>- Tudom, Bogdán, - viszonzá a herczegnek szólított, ki nem volt más, mint Lubart, -
               tudom, hivem!... s helyt állok magamért.</p>
            <p>- A czirkáló csapatoktól, - mondá Bogdán, - kevesebbet tartok, ezeknek lovaik vannak
               s a dübörgést hallván, ezen árkokkal s bozóttal elárasztott téren könnyen
               megvonhatjuk magunkat valahol, míg tovább haladnak.</p>
            <p>- Mi ez itt, - kérdé Lubart, sötét tömeget látván maga előtt a földön.</p>
            <p>- Egy a számtalan halottak közől, - viszonzá Bogdán, - kiket rá nem értek eltemetni,
               hiszen a csata majdnem egész nap folyt.</p>
            <p>E pillanatban a két menekült simább téren volt, s Bogdán egy őrre mutatott, kinek
               élvonalait jól ki lehete venni.</p>
            <p>- Haladjunk! - inté Lubart hivét, ki pár másodperczig időzött; - itt hevesen folyt a
               csata, minden oldalról halottakat lehet látni.</p>
            <p>- Kisértsük meg az őrt kikerülni, - mondá Bogdán, - kissé balra tartsunk, de mindig a
               tábor irányában, melynek nehány hevenyészett sátra emelkedik amott, nem nagy
               távolságban. - Nem sok ily szövetlakkal dicsekedhetett e hadviselésben, mert a két
               királynak s a vezéreknek sátrait kivéve, a többiek a podgyászlovakon maradtak. Lajos
               szerette, ha népe az idők mosto­haságai ellen megedzetik, s váratlan esetekben nem
               keli időt vesztegetni sátrak felszedésére.</p>
            <p>Természetében volt pedig azon ellenségnek, melylyel jelenben küzdött - a legnagyobb
               veszte­ség után is összegyülni az erdőségekben s éjjelenkint, a sátorban pihenők
               ellen megkisérteni szerencséjét.</p>
            <p>A két szökevény darabig haladott balra, midőn az őr egyszerre reájok kiáltott szláv
               nyelven: «sztoj!»</p>
            <p>Ketten voltak egy ellen, s nyíllal főleg ily homályban, a lövés bizonytalan, ezt
               gondolák a menekülők.</p>
            <p>- Mi történhetik velünk? álljunk meg, várjuk be a czimborát, hadd halljuk, mi
               szándoka van velünk! - mondá Lubart.</p>
            <p>Ez mindenesetre a legtanácsosb volt; mert ha megfutamlanak - zajt üt az őr, vagy egy
               másik előörs közelébe jutnak.</p>
            <p>Megálltak azonnal s Lubart leheveredett a gyepre.</p>
            <p>Az őr vigyázva közeledett, s mikor látta, hogy az idegenek egyike nyugszik, a
               másiknak sincs íve és tegze, jó közel jött s négy-öt lépésnyire érvén hozzájok,
               durván kérdé: - Kik vagytok, semmirekelők? feleljetek tüstént, vagy egy jó nyilat
               eresztek rátok.</p>
            <p>- Ne haragudj, pajtás! - viszonzá alázatos, engesztelő hangon Bogdán, - elkésett
               emberek vagyunk, kissé körülnéztünk a vidékben, ha nem vihetnénk-e valamit haza
               nejeinknek, s reánk borult az éj. Látod, czimbora, fegyverünk sincs e rossz kardon
               kivül s úgy el vagyunk fáradva, hogy lábunk alig bir.</p>
            <p>- Melyik sereghez tartoztok? - kérdé az előörs, mindig nyers és parancsoló hangon;
               talán sejtvén Bogdánnak idegenes kiejtéséből, hogy nem lengyel.</p>
            <p>- Kázmér királyéhoz, miként te pajtás, - felelt Bogdán, - hagyj itt kissé pihenni,
               aztán tovább ballagunk, míg osztályunkhoz érünk; mert, tudod, hogy mióta a magyar
               király velünk tart, nem sok tréfát csinálnak az ily maradozókkal, pedig Isten látja
               lelkünket, üres kézzel jövünk.</p>
            <p>- Üres kézzel? - mond az előörs, - gaz, tolvaj, rendbontó nép! Hó! - kiáltott
               alkalmasint a legközelebbi előörst akarván előszólítani.</p>
            <p>- Legyen eszed, czimbora! - szólt most Lubart, felkelvén, - íme egy aranyom van,
               Károly király képével, minden kincsem, egy magyar vezértől kaptam ajándékba, mikor a
               csatában lovammal kináltam meg, miután az övét egy nyil érte; neked adom, ha befogod
               szádat s megmondod, merre kerülhetjük ki az őröket s juthatunk a lengyel
               seregekhez.</p>
            <p>Az örs kissé meggondolkozott az alkudozások ezen utóbbi fordulatára; azután ujra
               élénk hangon szólt; - Ide azzal az aranynyal, ha nem valami réz pityke!</p>
            <p>Lubart kezébe nyomta az aranyat: - Tiszta arany, czimbora, - szólt - s nem sok ilyen
               forog a nép kezében.</p>
            <p>- Hát te kenyérvesztegető, - mond ujra az előörs Bogdánhoz intézvén szavát, csak
               amugy ingyen akarod megmenteni nyakadat, nincs-e neked is valami aranyad, vagy egyéb
               pénzed, melyet vitézségedért nyertél?</p>
            <p>- Talán lelek én is tüszőmben valamit emlékül számodra, czimbora, - felelt ez, - de
               megcsalsz! elébb elszeded vagyonkámat, aztán előhivod pajtásaidat, azért alkudjunk;
               tőlem sem kapsz ingyen semmit, de ha jól megmagyarázod, miként mehetünk át a táboron
               osztályunkig, mely annak egészen a végén van, - akkor én is nyomok valamit
               markodba.</p>
            <p>Hogy minden egyes őr a tábor elrendezését nem ismeri, ez természetes, másként
               hazugságon érendé Bogdán urat a hatalmas adószedő, kivel épen most alkudozásban
               voltak, mert Lubart és Bogdán épen úgy nem tudták, mint az örs maga, hogy a tábor
               tulsó végén magyar seregek tanyáztak.</p>
            <p>Bogdán éles szemei e közben megszokván némileg a homályt, észrevették, hogy a
               leg­köze­lebbi előörsök igen távol lehetnek, mert jobbra-balra senkit sem vett észre,
               annak is, ki őket vallatta és faggatta, felkiáltása eredmény nélkül hangzott el.</p>
            <p>A két király táborának kiterjedése igen nagy volt, s mivel Kjeistut szétugratott
               seregének egyes lehető merényletről sem lőn tanácsos feledkezni, azért az egész
               tábort körül kellett hézagonkint előörsökkel állítni. Nemcsak Wolodimir felől
               tartatott az őrködés szükségesnek, hanem az ellenkező tábor végén is. Ennyi helyre
               igen sok ember kellett, s így azokat jó távol állították fel, többet bizván a
               czirkáló csapatokban, mint ezen egyes őrökben, kiket nem is lehetett mindig rendes
               időben felváltani.</p>
            <p>Mindezt Lubart és Bogdán nem tudták bizonyosan; mert ha sejtették volna, mekkora a
               távolság egy előörstől a másikig, aligha oly hosszas és őket alkalmatlanul
               feltartóztató alkudozásokba ereszkedendének.</p>
            <p>- Én mutassam meg nektek az utat? - szólt az előörs durván, - holott csak oly idegen
               vagyok e földön, mint magatok, ha igaz úton jártok tudniillik, s nem vagytok az
               ellenség kémei; nektek, kik csapatjaitoktól nem a légben, hanem a földön távoztatok,
               jobban kellene tudni a vissza­vezető utat.</p>
            <p>- Nagyon sok szót szaporítasz, czimbora, - mond Lubart, tökéletesen elvesztvén
               béketürését e rossz időben történt halasztásra; evvel mintha még valamit keresne az
               előörs számára tüsző­jében, hirtelen kiragadta kését, egy ugrással az örs mellett
               termett s Bogdán segedelmével, ki főnökének szándokát azonnal kitalálta, átmetszette
               a beszédes őrnek torkát.</p>
            <p>Az örs, jajt sem kiálthatott, oly hevenyén történt a műtét.</p>
            <p>- Fektessük le a jámbort, - mond Lubart, - halottnak nézhetik, mert valóban az, s itt
               elegen hevernek, nem fog hamar szemet szúrni, ha egygyel több van.</p>
            <p>Az előörsöt a torokmetszés után, mely őt gyökeresen kigyógyította adószedői
               buzgóságából, a két szökevény lefektette a gyepre, alkalmasint nem nagy veszteségére
               a tábornak, melynek védelmét kereskedési czikknek látszott tekinteni.</p>
            <p>- Most előre! - mond Bogdán, - az egyszer sikerült, de nem leend üdvös többször
               megkisér­teni; most gyanúsabbak leendünk, mivel vérnyoma látszik öltönyünkön.</p>
            <p>Lubartnak nem kellett több felszólítás: mihelyt a kiváncsi előörs széles halotti
               díszágyán feküdt, mindketten megindultak.</p>
            <p>Nem igen messze haladtak, mikor már a tábor előttük terjedett, de egészen nyugodt
               volt.</p>
            <p>Mintegy nyíllövésre lehettek az első, alig pislogó tábortűztől, s már az alvók
               rémletes horko­lása hallatszott, midőn egyszerre lódobogás közeledett, még pedig nem
               a tábor felől, hanem annak azon irányában, hol az előörsök gyér láncza volt
               felállítva.</p>
            <p>- Le a földre! - kiáltott fel hirtelen Bogdán; - mindjárt itt lehetnek, bár még
               semmit sem látok, erre is találunk még a csatában elestekre, minket is azoknak
               néznek, elég véresek vagyunk.</p>
            <p>Evvel mindketten távol egymástól a földre heveredtek, oly fektet vévén, mely
               valószinüvé tette, hogy a csatában estek el.</p>
            <p>Alig pihentek pár perczig így, midőn már előállt a szükség lehelletüket magokba
               fojtani, mert egy 20-24 főből álló lovas czirkáló csapat - ügetve jött, s a mint
               sejteni lehetett, egyenesen feléjök tartott.</p>
            <p>Ezen hadosztály edzett magyar alföldi lovasokból áll, kikre a király parancsából mint
               biztos emberekre az ily őrködés bizatott, mely nem egyszer nagy veszélylyel járt.</p>
            <p>Magyarul beszélgettek együtt, miből Lubart s Bogdán egy szót sem értettek volna, még
               azon esetben is, ha a lódobogás nem akadályozandá hallásukat.</p>
            <p>Úgy látszott, hogy az itt-ott, de már a tábor kerületében gyérebben fekvő halottakat,
               a közelgő csapat emberei annyira megszokták, mikép azok nekiek fel sem tüntek
               többé.</p>
            <p>Lubarttól pár lépésnyire haladtak el a lovak; maga is alig hitte kikerülhetni az
               összetiportatást, bár a lovak természetében van - ha tehetik - őrizkedni, hogy holt
               testre ne lépjenek.</p>
            <p>Lehetett koronként a párolgó állatok horkolását hallani, mikor valami halott mellett
               haladtak el, vagy azt későn vévén észre, roppant ugrást tőnek azon át.</p>
            <p>Lubartot egy ló sem érintette; a czirkálók egyike sem álmodta, hogy él, s még
               kevesebbé, minő hatalmas és veszedelmes ember hever közelében élve - felfokozott
               életet - ha élet van!</p>
            <p>Bogdán kevesebb szerencsével dicsekedhetett; mert fölötte sűrűbben ügetett el a
               csapat, s a lovak egyike lábaszárára hágott.</p>
            <p>Mint ama spartai gyerkőcze, ki a lopott róka által össze hagyta harapni magát inkább,
               mint hogy a Lykurg törvénye által tűrt, de felfedezés esetében gyalázattal járó
               lopáson éressék, ugy Bogdán a fájdalmas nyomást egyetlen szisszenés nélkül
               fogadta.</p>
            <p>A czirkálók túlhaladván rajtok, s közeledvén a táborhoz, vágtatni kezdettek - s
               nemsokára eltüntek szem elől.</p>
            <p>Lubart felemelkedett, Bogdán nem minden erőködés nélkül hagyta el fekhelyét.</p>
            <p>- Mi történt? - kérdé Lubart, látván hű kisérője minő nehezen vonja lábát maga
               után.</p>
            <p>- Semmi különös; - felelt ez, - lábamon haladt át a lovak egyike, szerencsémre jó
               erős csont­jaim vannak s el nem törték. - Most nem szabad e fájdalmat éreznem, ha meg
               akarunk mene­külni. Előre uram! arra balra a tábor közepében, a hely bokrokkal van
               benőve, a mint látom, a többi oldalon a tér sima - hamarabb észrevehetnek! erre a
               tábor főutczáján sem előörs, sem czirkáló csapat nem jár - haladjunk!</p>
            <p>Bogdán minden erejét összeszedte, legyőzvén fájdalmát s Lubarttal együtt egyenesen a
               tábor felé tartottak.</p>
            <p>Ha ott valaki reájok is bukkan, könnyebb leend a mentség, úgy hitték, - sőt magok
               kérdőre vonhatják azt, ki őket találja gyanusoknak.</p>
            <p>Szerencsésen keresztülhaladtak a tábor nagy részén, a nélkül, hogy valaki őket
               fölfedezné. Csendesen s óvakodva lopództak egy bokortól a másikig, mígnem egyszer
               négy-öt lépésre voltak az alvóktól, s a pislogó, vagy elhamvadt tábortüzektől.</p>
            <p>A sűrü bokrok mögött megálltak néha s füleltek, ha minden csendes-e - hogy onnan egy
               szakadásig lopódzhassanak, melynek árka, miként hitték, elfödendi őket a vizsga
               szemektől. - Uram! - szólt Bogdán, egy ily bokor mögött, - amott alig 30-40 lépésre
               lovak vannak kipány­vázva a gyepen; nem volna-e jó, ha egy párt megszabadítnánk
               kötelétől? Látom, mindegyiken rajta a nyereg, a kantár fejükön, csak zabláik vannak
               kiemelve.</p>
            <p>Lubart azonnal tanusította, hogy a jó tanácsot kész elfogadni; mert minden felelet
               helyett kivonta kését tüszőjéből, s oly hirtelenséggel, melyet Bogdán bámulni igen,
               de utánozni sértett lábával nem volt képes - a kipányvázott lovak közt termett;
               egyiknek kötelét lemet­szette, s miután zabláját beillesztette fogai közé, a
               meglepett állatnak nem csekély ellenzése daczára, megragadta kantár szárát s a
               közelebbi lóhoz sietett. - Miután ennek is elmetszette kötelét, s azt karja körül
               csavarta, az elsőnek nyergébe pattant, s vezetékével Bogdán elé sietett, ki csak most
               sántikált elő az őt fedő bokor mögül.</p>
            <p>- Ülj rá! - szólt Lubart, - majd meglátjuk, mit találtunk vaktában - - mit érnek e
               gebék?</p>
            <p>Bogdán elég nehézkesen ült a lóra, de mihelyt nyeregben volt, azonnal mintegy ujra
               szülött­nek érzé magát.</p>
            <p>- Most már miénk a világ! - kiáltott fel, gondatlan vidámsággal, - erre uram, hol
               legtisztább a tér, a rossz akaratnak marháink részéről van segédeszköze s ez a
               sarkantyú, tehetség pedig nem hiányzik bennök, mert kemény aljok s erős csontjaik
               vannak.</p>
            <p>A lovaknak volt-e kedvére, a mi velök szándékoltatott, nem tudjuk; prüszköltek,
               horkoltak - de mihelyt a két lovas sarkantyúját érezték, s kezük forgása tanusította,
               minő ficzkókkal van ügyök, nem vártak több biztatást, s gyorsan száguldottak a
               nyiltabb tér felé.</p>
            <p>A tábor tulsó szélén az előörsek ketteje utánok kiáltott s nyilaik süvöltöttek füleik
               mellett, mind hijában! - mentve valának.</p>
            <p> </p>
         </div>
         <div type="chapter">
            <head>A KISÉRTETEK TANYÁJA.</head>
            <milestone unit="startSubChapter" n="1"/> 
               <p rend="head">I.</p>
               <p>Mielőtt a sajátos jeleneteket megközelítnők, melyek történetünk e fordulatában
                  reánk várnak, világosb fogalom okáért egy lapot kell a komolyabb Cliotól
                  kölcsönöznünk.</p>
             
               <p>Nyolcz órakor reggel, mikor Wolodimirnak kapui megnyittattak s a nép fehér
                  zászlókkal gyülöngött a téren össze, hogy a diadalmas királyokat engesztelő
                  ünnepiességgel fogadja: Lubartnak, Kázmér király nem csekély boszuságára, hült
                  helyét találták. A város hódolt, a zsákmány és fegyvertömeg elég írül szolgált a
                  kudarczért, melyet az eszélyes lithvániai főnök - bátyjának hatalmas legyőzőivel
                  vallatott.</p>
               <p>Kázmér, ki inkább tartott Lubárttól, mint magától a vakmerőségéről ismeretes
                  Kjeistuttól, szigorú fogságba akarta az utóbbit vettetni, de nagy Lajos ellenkezőt
                  ajánlott.</p>
               <p>- Meg kell nyerni az embereket s nem ingerelni, - szólt; - a lithvániai
                  herczegeknek számos baráti vannak, a nép őket szereti, s ha Kjeistut boszantásával
                  Lubártot felingereljük, kifogy­hatatlan zaklattatásokra nyitunk utat.</p>
               <p>Kázmérnak, ki felett a sokkal ifjabb Lajos király csudás fölényt gyakorlott -
                  engedni kellett.</p>
               <p>Kjeistut halál helyett, melyet fejére várt, könnyítve látta fogságát is; de a
                  magyar királynak felsőségét kellett elismernie, s mi őt legkevesebbé aggasztotta,
                  - hűség esküjét letenni.</p>
               <p>Egyszersmind rá állt arra is, hogy - miként a történetiró kifejezi magát -
                  fölvegye azt, a mit akkor keresztény vallásnak neveztek, s mi a megtérített
                  népeknél - ez időben - még nem állott sok egyébből: mint szertartási
                  külsőségekből, egyházak építéséből s bőjtökből.</p>
               <p>Kjeistut mindezt megigérte, sőt esküvel erősítette, hogy öcscsét is rábirandja a
                  keresztény vallásra.</p>
               <p>Wolodimir, a magyar király hatalmába jött, s egész Volhynia hódolt
                  felsőségének.</p>
               <p>Lajos szándéka volt, Kjeistutnak egészen visszaadni szabadságát; de a vakmerő
                  férfiú igen hosszasnak találta a kegy reményét, s egy éjjel leszúrván a fogságául
                  rendelt szoba előtt álló egyetlen őrt, többek segítségével, kik csak a pillanatot
                  várták, hogy őt megszabadíthassák, - megmenekült Wolodimirból.</p>
               <p>Lajos király meghódítván ekként Volhyniát, s szétvervén a daczos lithván herczegi
                  testvérek egész seregét, beváltotta Kázmér királynak adott igéretét s hadait
                  visszarendelte Magyar­országba.</p>
               <p>Lajos és Kázmér közt, miként láttuk, szövetség létezett; de az ifju magyar király
                  sohasem érzett az utóbbi iránt különös rokonszenvet. Ha országlási bölcseségét
                  méltánylani tudta, féktelenségét s a botrányokat, melyeket előidézett, csak mély
                  megvetéssel kisérte.</p>
             
               <p>Kázmér e közben megelőzvén seregét, visszasietett Lengyelországba, s mindenütt
                  előre kiren­delt fogatokkal utazott, melyeket számára a pártján maradott lengyel
                  urak tartottak készen.</p>
               <p>Éjjel-nappal haladott, mert szivét új hatalmas szenvedély foglalta el, hatalmasb
                  minden eddigi szerelmi viszonyainál.</p>
               <p>Tudva volt Kázmérról, hogy első nejével Aldon Annával, Gedimin leányával, elég
                  békésen élt, de a másikat, Hess határgróf leányát, Adelheidot, ki hevessége s
                  különczködései által nem csekély alkalmatlanságot okozott neki, Zarnoviczba
                  számkivetette, hol jelenben is lakott; nem elzárva, de szoros és szigorú őrködés
                  alatt. Szép, feltünő hölgy volt ez egyébiránt, s jobb sorsra érdemes, - azért a
                  király magának számos ellenségeket szerzett szigorúsága által.</p>
               <p>Mindamellett hajszálnyira sem tért el régi kicsapongásaitól, s mihelyt az egyházi
                  átok alól Lajos király közbenjárása által felszabadult: újra megnépesítette pár
                  kastélyát, a korabeli irók tanusága szerint azon fajával a könnyelmű némbereknek,
                  minőkkel már lobzovi várában találkoztunk.</p>
               <p>De a várnagynak nem csekély bámulatára, a király igen gyéren látogatta meg e
                  helyeket s később parancsot vőnek, a szép őrizetet királyias ajándokkal szárnyára
                  bocsátani. - Lobzov egészen ujra lőn felkészítve; a király semmit sem kimélt - sem
                  fényben, sem kényelemben. E lak mindig a hű Zborowski felügyelete s kormánya
                  alatt, most már belül tündéri palotához hasonlított.</p>
               <p>- De ki volt a tündér, a ki ott honolt? - Nem többé a szép, erényes s valóban
                  szerető Rokiczana, nem valami herczegnő, kinek korona ékesítette fejét; hanem
                  mindamellett egy azon ritka teremtések közől, kiknek a gondviselés, midőn a
                  véletlen vagy maga a féktelenség a legaljasabb szerepek egyikét szánta, nagy
                  befolyást enged ezrek sorsára.</p>
               <p>Ilyen volt a viszlai vár jelen lakosa: nem rejtődzött ő; nem födte viszonyát az
                  óvó titoknak leple; tudta egész Lengyelhon, hogy a király szenvedélylyel
                  ragaszkodik hozzá, s e némber mindent kivihet, a mit akar.</p>
               <p>Eszther volt ez! ama héber hölgy, kit azon nevezetes napon láttunk először
                  Lobzovon, mikor még Rokiczana kiséretében távolról sem álmodta talán a szerepet,
                  melyet nemsokára - játszand.</p>
               <p>Szebb volt e hölgy, mint valaha - s fajának keleti eredete meg nem czáfolta magát:
                  körüle minden ázsiai kényelmet lehelt. Számos cselédei, lovai, butorai, sibaritai
                  háztartása az agg történetek azon királynéira emlékeztettek, kik szerették a
                  földre varázsolni az elizei kerteket s azok kifogyhatatlan élveit.</p>
               <p>Szigorú, kevély, ment minden kaczérságtól, tiszteletet tudott magának többek előtt
                  még azok közül is szerezni, kik kétértelmű állása miatt az előtt kicsinybe vették
                  s vele azt éreztetni szerették.</p>
               <p>A szenvedélyében féltékeny királynak legkisebb okot sem adott kételyre, s úgy
                  tudott kedvé­ben járni, annyira értette szerepének szellemét, hogy magát úgy
                  szólván, minden találkozás­kor meg tudta ujítani, s Kázmér végre kész leende
                  minden kivánatát s gondolatát teljesíteni.</p>
               <p>Kisérte a királyt vadászataira, vele lovaglott egy amazon ügyességével. Ha Kázmér
                  kéjelgő élete titkos czimboráit várába gyűjtötte, bajosabb, szeretetreméltóbb házi
                  nőt Lengyelhon elő nem tudott mutatni. Ellenben országos dologba soha sem
                  elegyedett, s ha ki tudta a király jó­tévőségét pártoltjai előnyére aknázni,
                  hivatalt s kitüntetést senki számára nem sürgetett.</p>
               <p>Ha átvállalta a szerepet Kázmér szeretője lenni, azon órától fogva, mikor a király
                  őt e várba telepítette, ajtaja zárva maradt a kéjhölgyek előtt. Eszther nem volt
                  sem oly ártatlan, sem oly engedékeny, hogy ilynemű körözetet megszenvedjen, s e
                  faját a némbereknek másnak tekint­se, mint a mik voltak. Nem akart tükröt tartani
                  maga elé, s óvakodott sokszorozni szerepét maga körül.</p>
               <p>Hatalmasok kedvesei mindig találnak oly becsületes hölgyekre, kik a befolyásért,
                  melyet amazok gyakorolnak, feledik az ildomokat, s nem vonják meg hódolatukat a
                  hatalmas bűntől.</p>
               <p>Eszthernek számos látogatói lőnek, még az előkelő hölgyosztályból is; mert e
                  némber - mint sokban - kivétel volt abban is, hogy tudta, mikor kell minden
                  elbizottságot háttérbe odázni, s ritka tapintattal birt kiengesztelni azokat, kik
                  előtt állásánál fogva valami szégyenítő alá­rendel­tetés terhét érezte.</p>
               <p>Mindazok iránt, kik vele az ildom és szivesség határiban maradtak, a héber hölgy
                  előző szol­gálatkészséget tanusított. E szolgálat néha képes lőn a legszigorúbb
                  erényt kibékültetni: mert Eszther, bár nem kevésbbé jártas cselszövényekben,
                  hajlamból jótevő volt.</p>
               <p>Lengyelhonra nézve a király e szövetségének egy más, nevezetes következménye lőn,
                  Eszther szenvedélylyel ragaszkodott fajához és hitsorsosihoz. Sem szerelme a
                  király iránt, sem annak igéretei és kérései rá nem birhatták őt, hogy a keresztény
                  hitre térjen: állítván, mikép a sors nem azért helyezte őt oly magasra, hogy hátat
                  fordítson az üldözött zsidóságnak.</p>
               <p>Mihelyt a kegynek főfokát elérte, mihelyt azon öntudattal birt, hogy kormányoz,
                  mennyi részben tudniillik nagy Kázmér alatt e kormány terjedhetett, s hogy királyi
                  szeretője egyetlen kivánatát sem tudja megszegni: azonnal a Némethon nagy részében
                  elterjedt zsidóságot feljáratta s mindent elkövetett annak Lengyelhonbani
                  letelepedését elősegíteni.</p>
               <p>Seregestül jöttek a zsidók Eszther felszólítására; kincseiket, német, holland és
                  flamand táj­nyelvüket, s kifáradhatatlan életrevalóságukat magukkal hozván.
                  Lengyelhonból szivárgott át s terjedt el később Magyarországban is - e vándor
                  nép.</p>
               <p>Eszthert hitsorsosai királynéjuknak tekintették s udvarában - mert udvartartásnak
                  lehete ház­körét tekinteni - a bevándorolt gazdag s egyrészt művelt zsidó
                  családokból bájos hölgyek voltak szolgálatára.</p>
               <p>Kázmér király e tündérnek társaságában töltötte minden szabad óráját.</p>
               <p>Rokiczana feledve lőn, Esztherben élt minden egyénisége; de ideje olykor szűkre
                  volt mérve; mert Gedimin fiai, Kjeistut, Lubárt s ezek közt a legvitézebb, Olgerd
                  kevés pihenést engedtek neki. Ujabb sereget gyűjtöttek ezek s Vörös-Oroszországot
                  támadták meg, egész Halicsig pusztítván s rabolván. Később Sandomirt rohanták meg
                  s Olgerd szövetkezvén a Dnieper vidéki tatárokkal, Podoliában gazdálkodott,
                  mindent sivataggá tevén, mint a sáskahad.</p>
               <p>Nagy Lajos Vörös-Oroszországot az utóbbi hadviselés alkalmával magyar
                  koronabirtoknak nyilatkoztatta; saját érdekében volt tehát Kázmért segíteni.</p>
               <p>Zdenko, Lajos király közelében maradott azon idő óta, midőn annak tábora Wolodimir
                  előtt állt. Egy osztály parancsnokságával lőn megbizva, mely bosnyák harczosokból
                  állt.</p>
               <p>Gyakran társalgott vele a király s ezt mindenki természetesnek találta, élte
                  megmentője iránt: azért Zdenko megkülönböztetését vitézségének s tevékenységének
                  tulajdonították.</p>
               <p>Azonban több volt a király barátsága annál, mi közönségesen a kegyenczek
                  szerencséjét ké­pezi: mert Zdenko részére Nagy Lajos lényegéből a legjobb osztály
                  jutott, az ember a király­ban.</p>
               <p>Ha a történet s fényes körözete Lajosnak magasságát látta, Zdenko e mellett, a még
                  szeszé­lyei­ben is nemes és szeretetreméltó ifjat ismerte meg benne.</p>
               <p>Épen ezen időtájban Kázmér a Gedimin utódok által országát veszélyeztetve látván,
                  újra nagy Lajoshoz folyamodott; de az utóbbi annyira el volt országos dolgokkal
                  foglalva s ellenszenve Kázmér király egyéni kicsapongásai miatt annyira
                  növekedett, hogy semmi hajlamot sem érzett, őt sereggel megsegítni.</p>
               <p>Lajosnak magának szüksége volt legjobb hadaira; mert Olgerd Erdélynek
                  éjszak-keleti részét készült megtámadni, s gyorsan közeledett vad csordáival.</p>
               <p>A király Laczkófi Apor Andrást, az erdélyi vajdát 40,000 emberrel a nem megvetendő
                  ellenség elé küldötte, s maga nem vett részt e hadjáratban. Apor András nem
                  időzött, hanem első parancsra megrohanta a lithvániai herczeget s gyülevész hadát
                  nem csekély fáradsággal, de gyorsan semmivé tette.</p>
               <p>Kázmér, az e közben Nagy Lajos királytól 100,000 forinton megvett
                  Vörös-Oroszországot vezérei által védte, s így mind a két királynak nehány pihenő
                  hete maradott, melyekből az egyéni élet rovatába is jutott valami.</p>
               <p>Hogy Kázmér ezen idő egy és nagy részét Eszther közelében szándékozott tölteni,
                  ezen senki sem bámult többé Lengyelhonban.</p>
               <p>Sajátságai közé tartozott a királynak az ily kalandokat mindig a titok leplével
                  födni, bár aligha nem tudta, hogy e titkai azok közé tartoznak, melyeknek
                  redőzetén mindenki áttekinthet.</p>
             
               <p>Egy felséges, bár holdtalan őszi estén, miután már a nap leáldozott, három embert
                  pillantunk meg mintegy négy órányira a lobzovi vártól.</p>
               <p>Nem szükséges titkolnunk, hogy ezek közől a két első nem volt más, mint Kázmér
                  király s legkedvesebb fiatal kegyenczei egyike, a szép Szapia, kivel már a lobzovi
                  várban találkoz­tunk.</p>
               <p>A harmadik egyszerű fegyveres szolga volt, egye azoknak, kiket a király ily
                  utaiban mint feltétlenül hű s vakmerően bátor embereket szokott használni.</p>
               <p>Kázmér és Szapia oly igénytelenül voltak öltözve, mikép senkinek sem jutott volna
                  eszébe, hogy a királylyal s az előkelőbb lengyel urak egyikével találkozott.</p>
               <p>A vidék, melyen vigan társalogva haladtak át, ritkás erdővel volt borítva, melynek
                  egyes nyilásai messze kilátást engedtek nappal, de jelenben kétes borulatokban
                  végződtek.</p>
               <p>Valamikor e vidékben pár népes helység létezett: de ezek részint a gyakori
                  ellenséges meg­támadtatások közben, részint a dögmirigy irtásai alatt lassanként
                  egészen elpusztultak; lakosaik vagy elveszvén vagy más tájakra költözvén.</p>
               <p>Ha a szegényes földkunyhóknak, melyek valaha itt terjedtek, legkisebb nyoma sem
                  látszott, mégis maradott fenn valami ezen egykor annyira népes helységekből, mi
                  azoknak helyét jelölte. - Egy régi egyház, melyet különnemű éjmadarak választottak
                  udvartartásukra, s nem igen távol, szemközt ezzel - egy avult tekintetű kastély;
                  azok egyike, melyekben a nép hite szerint, ha nem a sátán maga, legalább gonosz
                  szellemeinek egész serege gyűl össze éjféli órákban s ünnepli a szemközti baglyok
                  zenéjének kiséretében sabbathjait.</p>
               <p>Egyikét sem lehet e két idősenyvedt épületeknek romnak nevezni: mert mind az
                  egyháznak, mind a négy kerek toronynyal ellátott kastélynak falai és födele -
                  kevés hiján - épek valának, s az idő sem lehelte még reájok az aggság kormát.</p>
               <p>De a puszta falakat és födeleket kivéve, minden egyéb eltünt. A két épület, miként
                  mondtuk, a vidékben kisebb-nagyobb mértékben kísérteti hírben volt, s az utas,
                  főleg a műveletlen és babonás alsóbb osztályokbeli - óvakodott annyira elkésni,
                  hogy az éj vagy épen a kísértetes éjfél őt e romok közelében meglepje.</p>
               <p>Nem szükség mondanunk, hogy Kázmér király s a művelt, bátor Szapia - bár nem
                  tökéletesen mentek a kor előitéleteitől, annak babonás félelmében legkevesebbé
                  osztoztak.</p>
               <p>Midőn velük itt a magasra felnyuló fák közt találkoztunk, még annyi távolra
                  lehettek a két épülettől, hogy azoknak élvonalait sem vehették ki; de valami
                  különös zsibongás hatott füleikhez. Úgy tetszett, mintha az esti szellő
                  megszakadott zenefuvalmait emelné szárnyain feléjök, a nélkül, hogy képesek
                  lennének csak sejteni okát a rendkivülinek, mi figyelmüket felgerjesztette.</p>
               <p>A zsibongás és zene mindinkább kivehetők lőnek, miként utasaink a két romhoz
                  közeledtek.</p>
               <p>Már akkor, midőn ez legelébb hallatszott, Szapia figyelmeztette a királyt, ki ez
                  utjában is, mint mindig, mikor álnév alatt is álruhában utazott, igen derült
                  volt.</p>
               <p>- Meg nem foghatom, - mond a király, - mi történik ott! - - Nem vagyunk távol már
                  amaz elátkozott romokhoz, Szapia, melyeket a nép kisértetekkel népesített meg, s
                  ha nincsen is még éjfél, közel járunk hozzá.</p>
               <p>- Ah... Isten csudája! - kiáltott fel egyszerre Szapia, - nézze felséged, a
                  kastély felső emeletében minden világos, s ha szemem nem csal, közelében embereket
                  látok.</p>
               <p>Utasainknak épen e két régi épület közt kellett elhaladni, ha csak ki nem akartak
                  térni az egyenes utból, - mely Lobzov felé vezetett.</p>
               <p>Mikor e táján a vidéknek sűrűbb fák közől kiérkezvén, azon erdőnyilás állt
                  előttük, melynek két oldalát a már említett romok elfoglalták, a zene rövid időre
                  elhallgatott s Kázmér király megállította lovát.</p>
               <p>- Értesz ezen éji vigalomból valamit, Szapia? - kérdé kisérőjétől derült hangon, -
                  eddig, ha utam erre vezetett, legfeljebb a baglyokat hallottam huhogni, de most
                  magok jelentek meg a romok szellemei.</p>
               <p>- Az egésznek, úgy látszik, elég békés szine van, - viszonzá Szapia; - hallja
                  felséged, ujra szól a zene, ezek jó szellemek lehetnek, kik dicsérik az urat; mert
                  egyház közelében gyűltek össze, s aligha nem valami farsangi bohózat készül itt;
                  elég jókor, mert még a fák levelei csak most kezdenek sárgulni.</p>
               <p>- Bármi legyen ott, s bármi történjék, - mond a király, engemet semmi esetre el ne
                  árulj.</p>
               <p>- Ez magában értetik, uram király, - felelt a lengyel lovag, - kivévén, ha valami
                  rosszban jár e nép... De nem volna-e jobb kikerülni minden találkozást; még közel
                  négy órányi távolra vagyunk Lobzovtól, s bár az utolsó állomásban váltottuk
                  lovainkat, a feltartóztatás nagyon késleltethetné megérkezésünket... Erre jobbra a
                  régi egyház mögött, mindig az erdő szélét követvén, észrevétlen kikerülhetjük a
                  figyelmet.</p>
               <p>- Kikerülni? - mond a király - s ezt te tanácslod, Szapia, ki, ha minden sejtelmem
                  nem csal, épen oly kiváncsi vagy tudni, mi történik ott, mint én magam. - Nem -
                  nem hivem! - ki nem fo­gunk semmit kerülni, sőt egyenesen neki hajtunk a kisérteti
                  seregnek. De ismétlem, szemé­lye­met el ne áruld - még veszély esetében sem! bizd
                  ezt reám, ha szükségét látom, majd szólok én, s meglátom, ki mer bennünket
                  Lengyelhonban feltartóztatni.</p>
               <p>- Mi tagadás benne, felséges uram, - mond Szapia nevetve, ez az első ingyen
                  kinálkozó kaland lenne, melyet Szapia lovag jó kedvéből kikerül. De egyre mégis
                  bátor vagyok felségedet figyelmeztetni, ha ismeretlen akar maradni: hogy ezen
                  emberek, jó vagy gonosz szellemek közt még is akadhat egy kettő, ki királyának
                  arczát ismeri.</p>
               <p>- Igazad van, Szapia, - felelt a király, - mihelyt reám ismernek, természetesen
                  minden tréfának vége: én pedig e vidor népet feszély nélküli jó kedvében akarom
                  meglepni; mert jó kedv hangzik itt - ebben semmi kétség! - Felteszszük tehát
                  bársony álczáinkat - miként szoktuk, midőn valami helységen átlovaglunk. - Ezzel
                  Kázmér egyszerű kontusának oldalzsebéből egy ajkig érő fekete álczát vett ki,
                  minők már akkor, főleg nők által utközben használtattak; és sapkája alá illesztvén
                  azt, miután Szapia is követte ura példáját, Kázmér vigan felkiáltott: - Most
                  bátran - és előre! Ezzel sarkantyút adott lovának - és Szapiától s a fegyveres
                  szolgától kisértetve - egyenesen a régi kastély felé vágtattak.</p>
               <p>Ez balra emelkedett tőlük s négyszegének egyik homlokzata, épen az, melyben a góth
                  izlésű kapu bemélyedett, az ablakréseken kiáradó világításban meglepő szemlét
                  nyujtott.</p>
               <p>Túl az egyház, mely távolabbról egészen, sötétnek látszott, most midőn utasaink
                  annak égbe felnyuló magas homlokzatával találkoztak, mutatá, minő tiszteletelleni
                  czélra használtatott az itt egybegyülekezett emberektől: mert onnan ismételt
                  lónyerítések hangoztak ki, s fekete alako­kat lehetett lámpásokkal kezükben, ki s
                  bemenni látni tágas hajójában.</p>
               <p>Mikor mintegy 200 lépésnyire lehettek a kivilágított romtól, egyszerre nehány
                  lovas ugratott elő s egyenesen feléjük tartott.</p>
               <p>Kázmér és Szapia kardjaik markolatára tették kezeiket, míg a mögöttük lovagló
                  fegyveres szolga közelebb jött s egészen kirántotta hosszú kardját.</p>
               <p>- Ereszd hüvelyébe kardodat, - szólt a király, észrevevén cselédének harczias
                  szándékát; azután Szapiához fordulva szólt: - ezek egyenesen felénk tartanak.</p>
               <p>- Úgy van, - viszonzá Szapia, - meglátjuk, mi szándékjuk van; engemet e kaland
                  dicsően kezd mulattatni, felséges uram, csak kardjainkra ne szoruljunk később; no
                  de ez sem baj - ha kell!</p>
               <p> </p>
            <milestone unit="endSubChapter" n="1"/> 
            <milestone unit="startSubChapter" n="2"/> 
               <p rend="head">II.</p>
               <p>Nem folytathatá tovább, mert a lovasok - mindössze négyen, közelükbe érkeztek s
                  vigan fel­kiáltottak: - Üdvözök legyetek - idegen urak! épen jókor jöttetek részt
                  venni az ünnepélyben.</p>
               <p>Kázmér és Szapia e vidám hangon kiejtett meghivásra azonnal megállították
                  lovaikat.</p>
               <p>A lovagok megérdemelték, hogy őket a király ne hagyja egy tekintetre: mindnyájan
                  szép paripákon ültek s öltözetük, mint lovaiknak készülete gyaníttatá, hogy a
                  királyt itt jó vagy ba­lszerencséje felsőbb osztályú emberekkel vezette össze.</p>
               <p>Egyébiránt az idegenek öltözete polgárias volt, nem hadi s a mi ez időben elég
                  meglepőnek látszott, egyiknek sem volt fegyvere; ellenben vonásaikat a király és
                  Szapia lovagéhoz hasonló rövid bársony álczák födték el, melyek csak a felső
                  ajakig érvén, sem evést-ivást, sem a társalgást nem akadályoztatták.</p>
               <p>- Üdvözlöm kegyeteket! - felelt a király, mihelyt a lovasok megállítván lovaikat,
                  a meghivás szavait bevégezték. - Miután emberek vagyunk, miként láthatják, sietünk
                  s nem érünk rá szives meghivásukat elfogadni.</p>
               <p>- Nem érnek rá! - kiáltott fel a jöttek egyike. - Ah, dehogy nem érnek reá! a jóra
                  mindig reá ér az ember s nem vagyunk-e lengyel földön - - hol a barátságos
                  meghivást mindenki elfogadja?</p>
               <p>- Igaz, - mond Kázmér, - de itt erdőben vagyunk, nem otthon, s gazdának, mint
                  vendégnek álcza födi vonásait: ez kivétel az általános szabálytól, jó uraim, s a
                  lengyel vendégszeretet s barátság mit sem csonkul, ha pár álczával kevesebb leend
                  is az ünnepélyen.</p>
               <p>- Kegyetek tehát, - szólt egy másik a négy lovas közül, kiknek fiatalságát, élénk
                  érczteljes hangjuk elárulta, - visszautasitják a szives meghivást: ám legyen,
                  senkit sem erőltetünk! - - a herczegnő ő fensége egyébiránt nagyon meg leend
                  lepetve, megtudván, hogy kegyetek távoz­tak a nélkül, hogy őt csak egy tekintetre
                  méltatnák.</p>
               <p>- Herczegnő? - kiáltott fel a király, - minő herczegnő? ki lehet az, ki erdők
                  homályában, romok kisérteti közelében tart éjfélkor udvart, s kinek körözetét
                  álcza födi?</p>
               <p>- Halljuk, urak! - mond Szapia, miután a király elhallgatott, - fejtsék meg e
                  talányokat.</p>
               <p>- Ő herczegségének szeretetreméltó sajátságairól s magasb czéljairól nem minket
                  illet itéletet hozni, - szólt egy az idegen lovagok közül; a mi pedig szeszélyeit
                  illeti, ezekről, úgy látszik, urnőnk nem szándékozik fejtegetést adni a
                  kiváncsiaknak. Vannak bájos herczegnőnknek valóban szeszélyei, de a
                  legszeretetreméltóbb neműek: s ezek egyike az - hajadonon maradni mindaddig, míg
                  valakit nem lát, ki őt első látásra meghódítja.</p>
               <p>- Valóban? - mond Kázmér király, - de ha itt mindenki álczát visel s gyanítom, ő
                  herczegsége maga szükségesnek látja, ilyen által szépségét megóvni avatatlan
                  szemektől, miként fog meghódíttatni, még pedig első látásra.</p>
               <p>- Helyes észrevétel, urak, - felelt az elébb szóló, - s íme újabb bizonysága
                  annak, hogy ő herczegségének valóban sajátos szeszélyei vannak; ... de, mikép
                  mondám, nem káros, hanem kellemes neműek. Sikerül-e ő herczegségének emberére
                  találni s nem fogja-e még valamikor Libussa példáját követni, s az eke mellől
                  férjet hozni magának? ez nem reánk bizatott: mi csak parancsit teljesítjük.</p>
               <p>Senki sem bámulhat, hogy az, a mi itt mondatott, nagyon is felingerelte mind a
                  király, mind Szapiának kiváncsiságát.</p>
               <p>Egyébiránt az idegen lovagok, mert bár jól beszéltek lengyelül, kiejtésükben
                  valami idegen­szerű tünt fel - - oly udvariasak voltak, mikép, ha tudandák is,
                  minő magas helyzetű vendégek állnak előttük, nem tehettek volna e részben
                  többet.</p>
               <p>- Mit gondolsz, barátom, - szólt Kázmér, Szapiához intézvén szavait, - ha
                  megkisértenők ő fenségénél szerencsénket?... Remélem, kegyetek lovagjaim, -
                  folytatá, - nem veendik elbizott­ságnak, ha két vándor kalandor kissé számít a női
                  szeszélyre s női izlés sajátságaira; csak aztán, ha leemeljük álczáinkat, csalódás
                  ne kövesse a szerencse koczkáját.</p>
               <p>- Mi gondja se legyen kegyeteknek erre, - felelt az idegenek egyike, - ő fensége
                  nem oly hirte­len választ; jól megfontolja, a mit cselekszik: ez oka, hogy még
                  mindeddig férj nélkül ma­radott. - Bátran, urak, a ki mer, az nyer! menjünk, az
                  idő halad, s ki tudja mit hoz a jövő óra, - hol vonjuk fel ujra sátrainkat, ha itt
                  is, mint annyi helyen már - szép herczegnőnk épen megóvja szivét.</p>
               <p>- Legyen! - mond Kázmér, - előre, uraim, vezessenek be minket ő fensége udvarába.
                  - Az idegenek nagy készséggel megfordították lovaik fejét s előre vágtattak.</p>
               <p>- Felséges uram, suttogta Szapia, közelebb vonulva a királyhoz, latinul, - én
                  minden kiváncsi­ságom mellett, kissé koczkáztatott merénynek hiszem, hogy felséged
                  e nép közé vegyüljön.</p>
               <p>- Miért gondolod ezt? - kérdé Kázmér nevetve.</p>
               <p>- Az igaz, hogy ezen emberek fegyvertelenek, s az egésznek - legalább annyi
                  részben, mennyi­ről eddig itélhetünk, inkább farsangi bohózathoz hasonló, mint
                  komoly színezete van; de felségednek számos titkos ellenségei léteznek.</p>
               <p>- Nincsenek-e barátim, még pedig számosabban, mint ellenségeim? - szakítá őt félbe
                  a király. - Hol húsz lengyel van, legalább tizennyolczat magaménak merek
                  nevezni!... Mi történhetik rajtunk? oldalainkon csüggenek jó kardjaink, s ha reám
                  ismertek ezen emberek, ha rosszban járnak, még elég hatást tulajdonítok nevemnek
                  arra, hogy valami gonosz merény végrehajtá­sának pillanatában megzsibbaszsza az
                  ellenem emelt kart.</p>
               <p>Szapia inkább kötelességérzetből szólt, mint valódi aggodalomból. Kiváncsisága
                  szintúgy fel volt ingerülve, mint a királyé, s bár egyátalában meg nem foghatta az
                  egész dolgot, annyi világos volt előtte, mikép, ha a király élete ellen
                  czéloztatnék valami, azok, kik ily kárhozatos merényre szánták fejüket,
                  óvakodnának a nagy számtól és sok tanuktól, s mivel Kázmér király annyiszor jár
                  egyedül, vagy csekély kisérettel, sokkal könnyebben czélt érne bárki ellene
                  titkon, mint ily botrányosan zajütő módon.</p>
               <p>Kázmérnak még egy más utógondolata is volt, az tudniillik, - nem Eszther-e az,
                  kifogy­ha­tat­lan leleményességében eredeti eszmejárásának, ki, miként már gyakran
                  - ha nem is ily módon - történt, őt valami rögtönzött tréfával akarja mulattatni,
                  s abban is, mi itt netalán reá vár, - kalandokra sovárgó szeszélyére s hajlamaira
                  építette tervét és számításait.</p>
               <p>Kázmér nem találta valószinűtlennek azon ötletét kedvesének, hogy itt mint
                  rejtélyes herczeg­nő akarjon megjelenni s felfokozván a királynak kiváncsiságát,
                  mintegy megujítva magát más szerepben s alakban jelenni meg királyi szeretője
                  előtt. Ez jellemében volt az érdekes héber hölgynek.</p>
               <p>Mindezen gondolatok felvillantak ugyan elméjében, de nem volt ideje azokat tovább
                  fűzni s kiérlelni: mert nehány percz mulva oly közel voltak a kastélyhoz, mikép
                  nem maradt egyéb hátra, mint lovaikról leszállni.</p>
               <p>Vezetőik valóban megálltak s a szemle, mely itt bontakozott, alkalmas volt a
                  kalandori vágyat és kiváncsiságot felidézni s felfokozni.</p>
               <p>A régi épületnek felső emelete, mikép már mondtuk, ki volt világítva, de egészen
                  sajátos modor­ban: mert nem csillárok és tartók árasztották itt szét a sugárukat,
                  hanem szurok szövét­nekek, melyek itt-ott a falakból látszottak kinyulni s néha,
                  midőn egy-egy szikrájuk az évek óta békésen szövő és fonó pókhálókra esett,
                  ezeken, mint ezüst-csipkén folyt hirtelen végig a láng.</p>
               <p>Szerencsére az idő csendes volt, az ég majdnem egészen borútlan, csak egy-egy
                  fekete felleg­folt úszott lassan át a kék ürben, eltakarván pár csillagképletet s
                  gyöngéd fűszeres szellőt gerjesztvén könnyű nyomása alatt.</p>
               <p>A kastély világított részében vigan hangzott a zene, s úgy látszott, hogy az
                  odagyűlt vendégek igen jól töltik idejüket. Az épület előtt is feles népet
                  lehetett látni s köztük vidékieket minden fegyver nélkül, s a legjobb hangulatban.
                  Ezek közől aligha nem öntött igen bőven a garatra egy-kettő az ünnepélyt rendezők
                  bőkezüségéből. Mert ez időben még az ácsorgó nézők is ritkán hagyattak nagy
                  vigalmak s ünnepélyek alkalmával oly minden kedvezmény nélkül, miként az most
                  történik.</p>
               <p>- Vágyok tudni, - mond Kázmér ujra latinul Szapiának, - miként fog e tréfa
                  végződni?</p>
               <p>Az idegenek egyike, ki eddig is legtöbbet beszélt, s a legnagyobb udvariasságot
                  tanusította az újan érkezett vendégek iránt, vidáman szólt:</p>
               <p>- Minden csendesen s a legnagyobb illemmel fog véghezmenni, uraim.</p>
               <p>E szavakból, melyeket lengyelül - ha nem is a legtisztább kiejtéssel - mondott -
                  világos, hogy a királynak latin szavait megértette.</p>
               <p>- Ha úgy tetszik kegyeteknek, lovagok - folytatá ugyanaz, - szálljunk le
                  lovainkról, ő fensége a legszivesebben fog kegyetek megérkezésének örülni.</p>
               <p>E pillanatban nehány trombita szólalt meg, mintegy jeladásul újabb vendégek
                  megérkeztének.</p>
               <p>- Örömest! - mond Kázmér jókedvűen, - ki semmi mulatságnak nem volt megvetője s
                  bár égett mielőbb Eszthert látni - a világért sem hagyandá el ezen embereket,
                  mielőtt tudja, mi hozta őket ide s mi a tulajdonképeni valóság - a herczegnő
                  férjhezmeneteli szenvedélye meséje alatt.</p>
               <p>- Mielőtt leszállnak, még pár kérdést, urak - szabad-e a herczegnő nevét tudni? -
                  mond Kázmér.</p>
               <p>- Minden kétségen kivül, ő herczegségének neve Mária - felelt a kérdett.</p>
               <p>- Mária! - kiáltott fel Szapia - Mária... kurtán, minden czím s vezetéknév
                  nélkül.</p>
               <p>- Mit akarnak kegyetek többet? - szólt most egy másik lovag az idegenek közől. -
                  Nem szép név-e Mária? s nem gyaníthatja-e az, kit a herczegnő választása ér, mikép
                  mindent, mi őt érdekelhetné, megtudand mielébb.</p>
               <p>- Ez ellen nincsen kifogásom, - mond Kázmér, - végre egy név olyan mint a másik, s
                  bár a világ sok mindent készített már nevekből, főczéljuk az, hogy kik nevükön
                  szólíttatnak, értsenek arról... Megkisérjük tehát szerencsénket a fenséges, s
                  miként hinni akarom, gyönyö­rűséges herczegnő előtt. De még egyet tudnunk kell,
                  uraim.</p>
               <p>- Mindenre felelünk, - viszonzá, az, ki utoljára szólt.</p>
               <p>- Mi fog történni, ha véletlenül a fenséges herczegnőnek rossz izlése lenne, s
                  ennyiek közt, kik őt kalandjaiban kisérik, épen kettőnk valamelyikére találná
                  szemét vetni?</p>
               <p>- Mi fog történni? - viszonzá a kérdett, míg a többiek mindnyájan hallgattak, - az
                  fog történni - nem több, nem kevesebb, - mi bájos herczegnőnk üdvözítő
                  választásának természetes következése: a szerencsés választott azonnal össze fog ő
                  herczegségével eskettetni.</p>
               <p>- S azután? - kiáltott fel Kázmér, kit a kaland mindinkább mulattatott.</p>
               <p>- Azután? - lőn a felelet - semmi sem fog történni.</p>
               <p>- Semmi! - mond a király.</p>
               <p>- Semmi, - válaszolt az idegen, - mert ő fensége maga sokkal szabadabb szellemű,
                  mint hogy másnak szabadságát korlátolni tudná. Ha megtette választását s férjének
                  kedve van őt kisérni, a legszivesebben elfogadandja e kiséretet, ellenben - -</p>
               <p>- Ellenben? - kiáltott fel Kázmér élénken.</p>
               <p>- Ellenben, - felelt a kérdett, - ha nem akarja ezt tenni, teljes szabadságában
                  álland megkisér­teni, van-e annyi ereje; miután a herczegnő szivének és kezének
                  birtokába jutott ellehetni nélküle! - a herczegnő büszkébb, mint hogy
                  feltartóztassa, ki menni akar!</p>
               <p>- S a lakodalom? - kérdé Kázmér, kinek kiváncsiságát a felelet még inkább
                  felélesztette.</p>
               <p>- Mind ez a szerencséstől függ, kit a tisztelő választás ért, - viszonzá a
                  kérdett. A herczegnő a minő fenséges, oly alázatos is tud lenni. Így tehát
                  lakodalom, együttlakás, kisérése haza ázsiai paradicsomába, s a többi - mind ez a
                  választottól függ, ki mehet, maradhat - - kedve tetszése szerint, miután az
                  összeesketés szertartása végre van hajtva.</p>
               <p>- Felséges és egészen új neme a szövetkezésnek! - mond Szapia jókedvvel, - be kár,
                  hogy nem válik általánossá!</p>
               <p>Miként láttuk, Szapia egy ellenvetést sem tett, ismerte Kázmért; nem volt
                  egyenesebb s rövidebb út, őt makacs szilárdságra bizni, mint ha ellenkeztek vele -
                  miután egyszer valami elhatározásnál megállapodott.</p>
               <p>Szapia észrevette a királynak parancsoló szavaiból, hogy azon határig ért, hol -
                  miként nem egyszer történt - még csak egyetlen hang visszahozhatatlan kegyvesztést
                  idézende elő.</p>
               <p>Azért magába fojtván nyugtalanságát, felkiáltott: - Félre urak! le akarok szállni
                  lovamról.</p>
               <p>Ezzel Szapia leugrott lováról s mihelyt a földön volt, Kázmérhoz sietett, mintha a
                  királyi palota hágcsóinál állna s lesegítette őt nyergéből.</p>
               <p>A fegyveres szolga átvette a lovakat s mindent szemmel tartott maga körül, mintha
                  mindez gyanus leende előtte.</p>
               <p>Kázmér király, miután négy vezetői is leszálltak lovaikról, megragadta ezek
                  egyikének karját és szólt: - Megálljunk csak urak, mielőtt e pompás palotájába a
                  baglyoknak betérnénk, beszél­gessünk kissé.</p>
               <p>- Tessék velünk parancsolni kegyednek, - felelt a kérdett.</p>
               <p>- Mi történik velünk azon esetben, ha egyikünket sem éri a herczegnő választása? -
                  kérdé Kázmér a biztató felelet után.</p>
               <p>- Ezen esetben? - viszonzá a szónok, ki minden feleletét kérdéssel szokta
                  megkezdeni, - ezen esetben épen semmi sem történik.</p>
               <p>- Hogyan semmi?</p>
               <p>- A semminél is kevesebb, - viszonzá a szónok, - mert akkor kegyetek utjokat
                  folytathatják, mintha itt sem lettek volna. De miután minden kérdéseikre, mikép
                  látták, a legnagyobb készséggel feleltünk, legyen szabad nekünk is egy
                  figyelmeztetést koczkáztatnunk.</p>
               <p>- Halljuk az egyet, mire kegyed minket figyelmeztetni akar, - szólt Kázmér
                  vigan.</p>
               <p>- Ő herczegsége szent fogadás következtében, senkihez sem szól, s nyelve csak az
                     igen által oldatik fel, melyet a lelkész kérdésére adand
                  az esketés alkalmával.</p>
               <p>- Ez nem nagy baj, - felelt Szapia tréfásan, - okkal móddal ő herczegsége e
                  dicséretes - a házi békét soha fel nem bontó - szokást az esketés után is
                  megtarthatja.</p>
               <p>- Menjünk, menjünk! - mond az idegen, ki az utóbbi feleleteket adta Kázmér
                  királynak, - gyanítom, kissé elkéstünk, mert a nagy teremben gyérül a világ s a
                  zene is elhallgatott. Félek, hogy kegyetek elmulasztván a táncz és vigalom óráit,
                  aligha nem egyedül a végszemlére érkeztek, melyet ő fensége vendégei fölött
                  szokott tartani, hogy ha szerencse kedvez, válasz­tását megtehesse.</p>
               <p>E szavak után Kázmér s a többiek az agg kastély főajtaján, vagy inkább ajtórésén
                  át a felső emelet hágcsójáig értek, hol többen álltak s jártak fel és le;
                  egynek-kettőnek üdítő szerek voltak kezében, melyekkel a vigalomra szánt nagy és
                  felül öblös kúppal ellátott terembe siettek.</p>
               <p>Kázmér és Szapia mind idegen arczokkal találkoztak, vagy olyanokkal, melyeket
                  inkább vagy kevésbbé álczák födtek.</p>
               <p>Mikor a nagy puszta terembe léptek, a szemle nem kevéssé lepte meg őket; egy
                  butordarabot sem láttak itt, minden ablak, ajtó eltünt, s a magas keskeny réseken
                  át az esti szellőnek szabad játéka volt.</p>
               <p>Egy régen elhagyott kandalló, hol csak a tévedt utas gyujtott néha a kastély
                  szobáinak régi padolatdeszkáiból tüzet, most száraz gályákkal volt tömve,
                  melyeknek tüze világításra látszott csak számítva lenni, bár Lengyelországban őszi
                  estéken a kandalló tüze mindig türhető. - A szövétnekek, melyeket már említettünk,
                  itt-ott a falak repedéseibe voltak illesztve s mindent kisérteti fénybe
                  borítottak, mely fölött a terem tágas kúpjában a felfelé tolakodó füst
                  kóvály­gott.</p>
               <p>Látszott, hogy a társaság, mely itt összesereglett, igen csekély előkészületeket
                  talált; mert a nagy teremnek ülései hirtelen levágott s galyaiktól fosztott
                  fasudarakból álltak, melyek a falak hosszában nyultak s elég élvezhetetlen s
                  kényelmetlen nyughelylyel kinálkoztak.</p>
               <p>A boltozott öböl körül, mely e lovagtermet borította, egykor karzatok vonultak;
                  jelenben ezeknek csak egy része állt még, de oly szilárdul, mikép a hegedüsök,
                  czimbalmosok oda telepedtek. Most pihentek hangszereik s magok, mennyire a körülök
                  hullámzó szövétnekek füstje engedte, lekémeltek a népre; mely, ha nem is nagy
                  számban gyűlt ide, mégis elég telett tekintetet adott a roppant hézagnak.</p>
               <p>Kázmér királynak kiváncsisága mindinkább fel lőn ingerelve és Szapia, a
                  legélénkebb lengyel ifjak egyike s a hölgyek különös tisztelője, nagy
                  megelégedésére látta, hogy itt a nőnem is képviselve van, s ezek közül csak
                  kevésnek arczát födi álcza.</p>
               <p>Mindenesetre - gondolá a király és hive, - itt nehány ismeretes arcznak kell
                  lenni, mely nem akar titkai vagy bohóságai közben kiméletlen szemekkel találkozni,
                  mások ellenben tökéle­tesen ismeretlenek, s aligha nem más vidékiek.</p>
               <p>Kázmér egyetlen arczra sem emlékezett azok közül, melyek itt födetlen járkáltak -
                  bármiként feszítette meg emlékező-tehetségét.</p>
               <p>Azok egyike, kik őt a terembe kisérték, s kit eddig is legtöbbször hallánk szólni,
                  bocsánatot kért Kázmértól a herczegnő nevében, hogy ez őt, az ismeretlen lovagot -
                  utjában feltartóz­tatván, nem tudja illőbb helyen elfogadni.</p>
               <p>A falak elég ügyességgel fenyőlombokkal voltak borítva, s a teremnek egyik végén
                  fasudarak­ra a szomszédszobák padolatdeszkái voltak szegezve, elég széles
                  emelvényt képezvén, mely ellentétben a többi diszítmények erdei s mezei
                  tekintetével, szép gyapjas szőnyeggel volt borítva, minőket akkor fejedelmek s
                  tehetősb urak tábori sátraik aljának födésére használtak.</p>
               <p>Ezen emelvényen, mely a felette boltozatosan összevont fenyőágakkal erkélyt
                  képezett, volt az egyetlen butor, mely némi követelést árult el: egy tábori szék
                  tudniillik, felséges tigris­bőrrel födve.</p>
               <p>E zöld erkély s emelvény felé intézték vendégeink lépteiket, nagyon is megható
                  okból, mert az ünnepély főszemélye s épen az, ki kiváncsiságukat annyira
                  felingerelte, amaz erkély alatt s a tigrisbőr-födte széken ült, míg mellette
                  jobbra-balra egy-egy tetőtől-talpig vassal borított lovagot pillantunk meg,
                  leeresztett sisakvéddel. Fegyverzetük sima aczéla veresen ragyogott a sajátságos
                  világítástól s miként hatalmas kosarakkal ellátott hosszú pallosaikra támaszkodva
                  - a néma herczegnő mellett álltak, inkább szobrokhoz mint élő lényekhez
                  hasonlítottak.</p>
               <p>A királynak, ki megszokta a tömjénezést s udvarlást személye körül, talán fel nem
                  tünt annyir­a, mint Szapiának, hogy Kázmér álczája s egyszerű öltönyének daczára,
                  mióta a terembe lépett, az ottan fel s alá sétálóknak nemcsak figyelmét
                  felgerjesztette, hanem valami önkénytelen tiszteletnek tárgya is volt. Feltünt ez
                  különösen azon udvariasságban, melylyel neki utat szabadítottak, s látszott azon
                  tekintetekből s suttogásokból, melyek rövid áthaladását a teremajtó nyilásától a
                  herczegnő üléseig kisérték.</p>
               <p>- Fogadni mernék, - gondolá a vidám kalandor, - hogy itt igen jól ismernek
                  bennünket s az egész ünnepély, melynek békés szinén semmi ok nincs kétkedni, a
                  király mulattatására van tervezve. - Annál jobb, - gondolá magában tovább, - élni
                  fogunk az alkalommal s bevárjuk a kifejlést, mely nem lehet más, mint a király
                  tetszésének megnyerésére számított.</p>
               <p>Mennyi volt Szapia sejtelmeiből igaz, vagy épen ellenkező történt-e azzal; mit
                  várt? meg­látjuk alkalmasint, mielőtt e romoktól távoznánk.</p>
               <p> </p>
            <milestone unit="endSubChapter" n="2"/> 
            <milestone unit="startSubChapter" n="3"/> 
               <p rend="head">III.</p>
               <p>Nemsokára az emelvény előtt álltak Kázmér és Szapia, nem csak azon álczás négy
                  lovagtól kisértetve, kikkel őket eddig társalogni láttuk, hanem többektől, kik,
                  miután a zene ideig­lenesen elnémult, fel s alá sétálgattak a teremben s kik közül
                  néhánynak vonásait rövid álcza födte - a többieké pedig egészen ismeretlen volt az
                  új vendégek előtt.</p>
               <p>- Fönség! - szólt most az, a ki eddig is szóvivő szerepét játszotta, s deli
                  termetű férfiu volt, beszédét a tábori széken ülő hölgyhöz intézve. - Ime két
                  vándor lovagot van szerencsém eddig herczegségednek bemutatni, kik tiszteletüket
                  kivánják tenni s egy jó szerencsére fönséged színe elé járulnak.</p>
               <p>A hölgy, kihez e szavak intéztettek, fejedelmi alak volt; arczát kétszeres hímzett
                  fátyol födte, mi lehetetlenné tette, kivenni vonásait; de minden egyéb rajta, igen
                  is képes volt az új vendégekben kellemes fogalmat előidézni arról, mit előttük a
                  rejtély leple titkolt.</p>
               <p>A herczegnőnek minden felelete néma főhajtás volt.</p>
               <p>E pillanatban s mielőtt Kázmér szólhatna, trombiták harsogása jelentette, hogy
                  valami újabb fog történni, s az ünnepély más szakába lépett.</p>
               <p>Mihelyt a trombiták vidám repedezése megszünt: a vaslemezes lovagok egyike
                  megszólalt:</p>
               <p>- Fönséges asszonyom, e perczben válik el a tegnapi nap a maitól, éjfél van, s az
                  ünnepély be van rekesztve: ha tehát herczegségednek tetszik - itt az idő, - hogy
                  azok felett, kik itt hódo­latára összegyűltünk - boldogító választása által
                  kimondja az itéletet.</p>
               <p>E szavak közben a férfiak a herczegnő ülése előtt tágas félkört képeztek, míg a
                  hölgyek mö­göttük foglaltak helyet, lassankint mind az erkélyhez közeledvén,
                  mintha valami rendkivüli várna reájok.</p>
               <p>Mihelyt Kázmér a hölgyet megpillantotta, kit előtte herczegnőnek szólítottak, s
                  kinek sajátos szeszélyével őt megismertették, különös maga előtt is
                  megfejthetetlen érzés kapta meg. Nem volt gyulékonyabb kedély az övénél, s ember,
                  kinél a szépségnek oly rögtöni hatása lenne, mint az e részben történetileg ismert
                  Kázmér. Nem tagadhatta pedig el magától, hogy a felséges alak, mely előtte ül,
                  miként egy királyné ülne trónján, mindazzal bir, mi egy szép s bájos arcznak
                  előérzetét megfejtheti.</p>
               <p>A tréfa, mely őt utjában feltartóztatta, mindinkább érdekes színt kezdett magára
                  ölteni s úgy tetszett neki, mintha semmi jobbat nem tehetne, mint egészen
                  odaengedni magát az óra kedvezéseinek, melyet a szerencsésebbek, vagy legalább
                  érdekesebbek közé vélt méltán számíthatni.</p>
               <p>A vas-lemezes lovag felszólítása után a hölgy felemelkedett üléséből - s egyenesen
                  Kázmér király felé intézvén lépteit, valamit mondott az őt felszólító fegyverzett
                  férfiunak, de oly halk hangon, mikép Kázmérnak s a többieknek lehetetlen volt
                  abból egy szót is érteni.</p>
               <p>A teremben a legmélyebb csend uralkodott, s csak kivülről hangzott némi zsibaj s
                  egy-egy nyerítés.</p>
               <p>- Szerencsét kivánok kegyednek, ismeretlen lovag! - szólt most az, kihez a
                  herczegnő beszéde intézve volt, Kázmérhoz közelítvén: - szerencsét, mondom, mert ő
                  herczegsége szive rögtöni sugallatából kegyedet választja kisérőül a kastély
                  kápolnájáig, mely egyik tornyát foglalja el, s hol minden készen áll ő herczegsége
                  választására az egyház szentesítését és áldását adni.</p>
               <p>Ezzel a herczegnő be sem várván a király feleletét, kecsteljes mozdulattal
                  nyujtotta neki kezét.</p>
               <p>Jegyezzünk meg egyet: hogy tudniillik Kázmér, bár az egészet bohózatnak s tréfának
                  tartotta, nem csekélylyé meg volt lepetve, mikor látta, hogy a dolog
                  kifejlődéséhez közelít, s a rejtélyes hölgy minden további meggondolás nélkül,
                  födött arcza daczára, őt választja.</p>
               <p>Vannak helyzetek, melyekbe puszta leirás után nehezen tudjuk magunkat egészen
                  bele­gondolni, s az, melyet most igyekeztünk a multból felidézni, inkább, mint
                  bármely más, azok egyike volt, melyeknek megítélésére a jelenlét szükséges.</p>
               <p>Oly közel állt itt a tréfa és komolyság, mikép nem csoda, ha Kázmér pillanatra
                  elfogultnak érzé magát.</p>
               <p>Nem első dolga volt a királynak álszövetségre lépni, melyre az egyház embere
                  mondta ki színleges avató szavát. A király házas ember volt, - bár évek óta
                  önkényes özvegységet választott, miután nejét fogva tartotta: semmi új s főleg
                  ilynemű házasságnak tehát érvénye nem lehetett s legfeljebb arra lőn alkalmas, az
                  előbbi botrányt Rokiczanával még súlyosbbá tenni, melynek következései annyira
                  felbőszítették a római szentszéket.</p>
               <p>Annyi igaz, hogy Kázmér minden áron szeretett volna elválasztatni fogoly nejétől,
                  kinek szeszélyei mellett féltékenysége is ezer kellemetlenségnek tette ki őt.
                  Kevesen tudták a lépéseket, melyeket e czélra tőn, - de vannak itt-ott nyomai
                  annak, hogy a római pápa kifárasztva Kázmér folytonos kérései által, végre - főleg
                  Lajos király közbenjárására, nem mutatkozott egész idegennek, őt Hesseni
                  Adelheidtól végképen megmenteni.</p>
               <p>Kázmérnak, őszintén megvallva - kevés reménye volt sikerre. A római pápát sokkal
                  inkább megsértette a derék Bariczka megölettetése által, mint hogy még
                  kiengesztelődése után is hihetné kegye ennyire terjedését.</p>
               <p>E rövid kitérés után folytassuk előadásunkat. - Jelenben erkölcsi lehetetlenség
                  volt valami komoly, tartós és vonakodás által nevetséges szerepet ölteni magára, s
                  azt árulni el, hogy a tréfát egyszerre valóságnak veszi s attól visszaretten.</p>
               <p>A hófehér gyöngéd kezecske is, melynek delejes melegét érezték ujjai, képesebb
                  volt könnyen izgatható idegrendszerét lázba hozni, mint őt hideg magatartásra
                  birni.</p>
               <p>Szorosan s igazság mellett maradunk tehát, ha mondjuk, hogy a magas, karcsú
                  hölgyet, a jelenlevők egy részétől kisértetve, majdnem akaratlanul követte hosszú
                  szobák során át, míg az épületnek azon szögletét érték el, hol az egyik védtorony
                  öble egykor kápolnául használ­tatott; de jelenben - úgy miként az egész rom -
                  tökéletes elhagyottságban volt.</p>
               <p>Magas égbefutó ívekkel boltozott imahely volt ez, melynek ajtaja ablaka eltünt, s
                  csak lóczáit kimélte meg az idő, mivel ezek faragott kőből készültek, miként az
                  oltárkép is, melyet óriási méretű s durva faragású szobor - Szent Pál apostolé,
                  pótolta ki.</p>
               <p>Mikép Kázmér király azonnal láthatta, ama szeszélyes kalandorok, mert jellemzőbb
                  kitétel hiján ezzel kell élnünk, a helyet lehetőségig felkészítették
                  czéljaikra.</p>
               <p>Itt sem hiányoztak a fenyőlombok s zöld fűzérek; a magas keskeny ablakréseket
                  durva szö­vetek borították, a lehetőségig elzárva az itt alkalmatlan légvonalt. Az
                  oltári gyertyatartókat négy henger alakú fa pótolta ki, melyeknek kifúrt egyik
                  végében sárga viaszgyertyák égtek.</p>
               <p>Az oltár előtt tisztes férfiu állt egyházi ékben, födetlen arczczal - de Kázmér
                  király és Szapia előtt ismeretlen vonásokkal.</p>
               <p>Ha ez is költött személy volt, ha itt is szentségtörő kény nem illető szerepet
                  öltött magára, - a választás ellen nem lehete kifogás; mert a szerepvivő minden
                  követeléseknek meg látszott felelni.</p>
               <p>A herczegnő egy szőnyeggel borított oldallóczán foglal helyet, s Kázmér királyt,
                  kezének kecses mozdulatával - ülésre intette. Szapia az egész jelenetet, mint azt,
                  mit eddig átélt e romokban, azon utógondolattal s vezéreszmével kisérte, - hogy
                  mindezen előjeleneteknek valami tréfás, de mindenesetre meglepő feloldása
                  következend, mely a királyt s őt kielégí­tendi.</p>
               <p>A két aczél födött lovag még mindig leeresztett sisakvéddel, a herczegnő közelében
                  állt, míg a többiek a kőlóczákon foglaltak helyet.</p>
               <p>Nem hangzott semmi ének, mindenki hallgatott, de az egésznek valami ünnepies
                  szelleme volt, mi a királyt talányos nyugtalansággal kezdé eltölteni. Ugy tetszett
                  neki, mintha csupa bohózatnak mégis kissé igen komoly lenne, a mi most reá vár, de
                  hirtelen legyőzte ezt. Senki sem irtózott annyira, mint ő a nevetségességtől, s
                  azt hitte, hogy nevetségessé tenné magát, ha épen a kifejlés perczében több
                  fontosságot tulajdonít a dolognak, mint akkor, midőn abban szerepet vállalt. Aztán
                  a szép hölgynek egész bájjal s érdekkel biró alakja is segített őt mámor­ba
                  ringatni.</p>
               <p>A vasas lovagok egyikének intésére a herczegnő rövid pihenés után felkölt s kezét
                  nyujtván Kázmérnak, ki példáját követte, vele együtt az oltár elé ment.</p>
               <p>Mikor oda értek, az egyház embere lengyel nyelven rövid beszédet tartott, melyben
                  a szivek szövetségét emelte az érdek, ildomok és számítások szövetsége fölé,
                  intvén a hölgyet, hogy a maga részéről semmit se tegyen, mi azzal, kit szive
                  választott - viszonyát megbánathatná.</p>
               <p>Öt percz alatt a rövid szónoklatnak vége volt, s az aczéllovagok egyike az
                  oltárhoz járult, a onnan egy ezüst tányért hozott, melyen két egyszerű arany
                  karika gyűrű volt s azt a hölgy elé tartotta.</p>
               <p>A herczegnő egy tekintetet vetett a gyűrűkre, aztán fejével intett, mintha
                  jóváhagyását nyilvá­nítaná.</p>
               <p>Az egyházi férfiu most annak módja s rendje szerint megkezdette az esketést.</p>
               <p>A királyt nem szólította néven, mikor a szokásos kérdéseket tette, a hölgyet pedig
                  egyszerűen Máriának.</p>
             
               <p>E közben künn az ég mindinkább borult, terhes fellegek úsztak elő, s az eső
                  csendesen kezdett lanyházni. A gyertyák setéten s lobogva égtek, s az egésznek e
                  pillanatban rendkivüli színe­zete volt, mint valami mult századi képnek, mely
                  egyszerre életet nyer.</p>
               <p>A szertartás közben a két aczél-födött lovag, kik, úgy látszik, mint tanuk valának
                  jelen, az egybekeltek mellett álltak, mint szintén még ketten az álczások
                  közül.</p>
               <p>Kázmér előtt úgy rémlett, mintha külről lovak dübörgését és nyerítését
                  hallaná.</p>
               <p>Azon pillanatban, midőn az eskető lelkész az áldás utolsó szavát kiejtette s így a
                  szertartást befejezte, egyszerre a hölgy hátravetette sűrü fátylát s a két
                  aczél-lemezes lovag felemelte sisakrostélyát. Mind ez nem tartott öt másodperczig,
                  de e rövid idő elég volt arra, hogy Kázmér a hölgyben Rokiczanára, ki Mária nevet
                  is nyert a keresztségben, a férfiak egyikében pedig Lajos királyra ismerjen. A
                  másik lovagnak vonásaira nem emlékezett; mi elárulhatjuk, hogy az nem volt más,
                  mint Zdenko, Rokiczana bátyja.</p>
               <p>Lehetetlen a meglépést leirni, mely a királyt megkapta.</p>
               <p>A bámulat s fellobbanó harag első önkénytelen hatása után, kardját rántotta ki,
                  mit Szapia látván, pillanatig sem késett hasonlót tenni; igen jól megfoghatván a
                  király felindulását, midőn, az álherczegnőben ő is Rokiczanára ismert, bár Lajos
                  király és Zdenko kik legyenek, nem is gyanította.</p>
               <p>De mielőtt szólhatna, mielőtt kardja súlyát éreztethetné, egyszerre a gyertyák
                  kialudtak s Kázmér és Szapia a sötétben gyors lépteket hallottak maguk körül.</p>
               <p>Mindez tündérzethez hasonlitott - olyan volt, mint álom.</p>
               <p>Miután Kázmér tapogatódzva maga körül s kiáltva Szapia nevét, végre magához tért,
                  kisiettek a kiürült kápolnából.</p>
               <p>Mikor a szabadba kiértek, távozó lovas sereg dübörgése hangzott; elég közel még,
                  de villámgyorsasággal haladva, s ott találták a fegyveres szolgát a lovak
                  mellett.</p>
               <p>Nem volt idő késni, s a király felindulása oly fenyegető lőn, hogy Szapia egy szót
                  nem mert koczkáztatni.</p>
               <p>Mikor Kázmér egyik lábát a kengyelbe tette, hű fegyveres szolgája egy levelet
                  nyujtott át Szapiának minden előzmény nélkül, ki nem sokára nyergében ült.</p>
               <p>Szapia a levelet oldalzsebébe rejtette s követvén a király példáját, nemsokára
                  mind a hárman megindultak.</p>
               <p>Az éj egészen elborult s az eső záporban hullott alá, csak egyes villámok,
                  kisértetve éles csattanásoktól - segítették utasainkat, hogy az irányt el ne
                  téveszszék.</p>
               <p>Haladhattak mintegy fél óráig s a király még egyetlen szót sem ejtett ki. - Végre,
                  midőn szabadabb tért értek s a vihar dühe valamennyire enyhült, egyszerre
                  felszólalt.</p>
               <p>- Szapia! parancsolom, hogy mind arról, minek tanuja valál, senkinek, még
                  Eszthernek se árulj el semmit - - te pedig Mizsenku, - folytatá Kázmér,
                  megállítván pillanatra lovát s a fegy­veres szolgához intézvén szavait, - féken
                  tartsd nyelvedet, - ha egy hangot elárulsz abból, a mit láttál és hallottál,
                  fejedet üttetem el.</p>
               <p>Köszönöm igen szépen, gondolá Mizsenku, jobb hallgatni, mint fő nélkül
                  maradni.</p>
               <p>Szapia a levelet nem is merte említeni, ismervén Kázmér hirtelen fellobbanó
                  haragját s mivel ily sötétben ez úgy sem vezetende semmi felfedezésre.</p>
               <p>Utóbbi szavai után Kázmér király elhallgatott. Kedélye fel volt lázadva, ezer terv
                  ütközött abban össze, de aligha juthatott valami elhatározáshoz.</p>
               <p>Még pár órányira lehettek Lobzovtól, midőn egyszerre számos szövétneket
                  pillantottak meg, melyek messzire szórván a szikrákat magok mögé mint csillagos
                  fátylat, gyorsan közeledtek.</p>
               <p>- Minő új boszorkányság ez megint? - kiáltott fel Szapia, a király közelébe
                  ugratván.</p>
               <p>- Elkéstünk rendén túl, - mond a király, - nem lehetetlen, hogy Zborowsky elénk jő
                  emberei­vel.</p>
               <p>Nehány percz alig telt el s a mindig közeledő szövétnekek világárjában száguldott
                  egy felséges alak, a legszebb paripán, melyet szem valaha látott.</p>
               <p>Nem volt ez más, mint a bájos Eszther maga, ki alkalmasint tudván, hogy a király
                  őt meg­látogatandja, meg nem foghatta e késedelmet s nyugtalanságát nem birván
                  tovább fékezni, maga lóra ült s jött Zborowskynak s nehány fegyveresnek
                  kiséretében a király elé, kit e figye­lem elbájolt s ki alig várta a pillanatot,
                  hogy Eszther karjai közt háttérbe odázhassa a mult jelenetek borzasztó
                  valóságát.</p>
               <p>Eszther nagy örömmel ismert a közeledők egyikében a királyra.</p>
               <p>A szerelem sovárgásának hevével üdvözölte őt, kimondva mindazt, mit e pillanatban
                  öröme s vígasza sugallt.</p>
               <p>A király elfogadtatását Lobzovban nincsen szükségünk hosszasan leírni.</p>
               <p>Mindenki gondolhatja, hogy e titkos óvhelyében szerelmének nem hiányzott semmi, mi
                  az ottani órák báját emelhette.</p>
               <p>Szapia másnap reggel egy kedvező pillanatot kilesvén, átadta a királynak a
                  levelet, melyet a fegyveres szolgának az álczafödöttek egyike adott kezébe, azon
                  meghagyással, hogy urának adja át.</p>
               <p>A levél tartalma ez volt:</p>
               <p>«Lajos király, nagy Kázmér lengyel királynak üdvözletet!»</p>
               <p>«Ha van, mit emberek lévén, emberien vétettünk, a legszebb vigaszok egyike az,
                  hogy mi, kiket Isten kegye a népek fölé helyzett, királyian kiegyenlíthetjük, mit
                  emberien hibáztunk.»</p>
               <p>«Felséged ily elégtétet adott azon angyalian szelíd és nemes teremtésnek, ki
                  Kázmérban az embert, a hős lovagot szerette, nem a hatalmas fejedelmet. Rokiczana,
                  ki azon elégtét után, melyet becsülete elkerülhetlenné tőn, nem teend semmi
                  akadályt a törvényes elválás ellen. Ezt a római pápa ő szentségétől megnyerni kész
                  szivességgel ajánlkozom. Annál inkább remélek pedig sikert, mivel felségednek
                  Hesseni Adelhaid királynétóli elválását is sikerült kieszközölni egyházi szent
                  főnökünktől.»</p>
               <p>Midőn Kázmér eddig olvasta a levelet, az asztalra ejtette azt kezéből; azután
                  legyőzvén felindulását, összeszorított ajkakkal folytatá az olvasást.</p>
               <p>«Az elválásról szóló bulla Varsóban vár felségedre s egy hónappal ezelőtt kelt
                  Rómá­ban. Felséged, ha mi kedvetlenséget érezne azért, a mi történt, emlékeztetem
                  a szeren­csétlen Zách Klárára, ki szenvedélyének hasonlóul áldozata lőn, s kinek
                  atyja, vakmerő gyilkos szándékra ragadtatván leánya szerencsétlensége miatt, az
                  egész Zách-család s annak minden rokonai kiirtattak a föld szinéről!»</p>
               <p>«Hasonlót lehetetlenné tenni s megóvni felséged szentséges személyét veszélytől s
                  késő lélekfurdalásoktól, e czél vezette felségednek hű szövetségesét és jó
                  szomszédját - Lajost.»</p>
             
               <p>Míg a lengyel király kiérleli bosszú vagy béketervét, s a szükséget vevén
                  tanácsadóul, kitalálja, a mi jobb, - keressük fel történetünk egy másik
                  legérdekesb személyét.</p>
               <p> </p>
            <milestone unit="endSubChapter" n="3"/> 
         </div>
         <div type="chapter">
            <head>HŰS ERDŐBEN.</head>
            <p>Egy szép őszi nap reggelén, közel azon helyhez, hol Lizinkát legelébb láttuk Kont
               lovaggal, sűrü fák ernyője alatt hófehér mént pillantunk meg, s rajta könyökével a
               keletiesen magas kápáju nyereghez támaszkodva Lizinkát.</p>
            <p>Olyan volt sötét öltönyében a fehér lovon, mint a néma szobor. A nap zöldesen szűrte
               át első szűz sugarait a lombok csipkéin, még nem öntötte el a kalászos tért, még nem
               aranyozta meg a hímes réteket, csak a tornyok csúcsain nyugodott, mint a mesés
               rubin.</p>
            <p>Mit keresett a hölgy itt egyedűl minden kiséret nélkül, a hatalmas bánnak leánya,
               kinek atyja uralkodói tiszteletben s megkülönböztetésben részesült?</p>
            <p>Arcza halvány, a zöldes világítás itt a lombok árnya közt okozza-e ezt, vagy titkos
               bánat hervasztotta le a rózsákat arczáról? ki tudná; ki leste ki keble szentélyét!
               Szenvedés és fájdalom a hatalom küszöbeit is megközelítik s talán ez üdén ifju
               virágot is érte már a vihar fonnyasztó lehellete?</p>
            <p>Nincs többé a vidor béke a kedves arczon, ajkai remegnek, szemei fénylenek a
               szétszivárgó könnytől, mely szíve árjából odáig lopódzott.</p>
            <p>Kire várhat, miért van a szobrászi arczélen a sovárgás kifejezve, mintha homlokára
               írtad volna?</p>
            <p>Néha békétlenül rázza fejét, s ha méne nyugtalanná lesz, ha a földet ássa a
               jaspis-körmeivel, a hölgynek kis keze elsímul a selyemsörényen, melylyel a reggeli
               szellő játszik.</p>
            <p>- Eljő! rebegték ajkai, - oh! ha szárnyakat tudnék neki adni, ha olvasna szivemben,
               mennyire szeretem! - de eljő - béketürés!</p>
            <p>Egyszerre a galyak megrezzentek s mint mikor a fekete felhő jő s első nyomása
               felkölti a szeleket, zörgött a rengeteg s a hölgy egyenes ülést vőn nyergében;
               lódobogás hangzott közeledve, mint a bérczről gördülő kő. - Lizinka megfordította
               méne száraz fejét s egy domb­ra száguldott fel. Ugyanarra, melyen őt már egyszer
               láttuk; csakhogy akkor vidor vadászsereg özönlötte körül s most egyedül állt a zöld
               halom kúpján, mely mint honunk hún-sírjai, domborodott a sürű erdőség szélén.</p>
            <p>A völgy hosszában sötét mén száguldott; nyerítve jött, sörénye szétfoszlott, mint
               fekete szárny s rajta karcsú lovag ült, egyszerű harczok fia, bőrlemezben, pikkelyes
               övvel, kerek süveg fején, hosszú sastollal.</p>
            <p>Egy pillanat alatt a fehér s fekete mén egymás mellett termettek; Lizinka szemközt
               állt az ifjuval, kinek arcza égett, kinek szeme világított, szebb párt ez árva föld
               ritkán látott.</p>
            <p>- Végre itt vagy! - kiáltott fel Lizinka, - oh! Kont, mennyire vártalak.</p>
            <p>- Itt vagyunk, - szólt az ifju szenvedélylyel, - te és hű lovagod! - nem én késtem,
               az idő késik, de itt vagyok! Oh! engedd, hogy lesegítselek ménedről s ott a közeli
               forrás mellett, ama mohos szirtlapon foglaljunk helyet. Atyád házában egy óvtalan
               pillanatunk nem volt; pedig keblem tele, annyi mondani, annyi kérdeni valóm van!</p>
            <p>- Tudod, hogy tiéd vagyok, parancsolj velem! - szólt Lizinka a fejedelmi hölgy - az
               egyszerű lovagnak.</p>
            <p>Pár percz múlva leszálltak lovaikról; Kont két magányos fához, a fűszeres erdőnyílás
               gyepének közepette, megkötözte a lovakat, melyek, mihelyt a zablát kiemelte
               szájukból, gondatlanul legeltek s néha farkasszemet néztek egymással. Lizinka
               előresietett, megkerülte a zöld dombot, hol az elébb állt lovával s darabig haladván
               az erdőóriások árnya alatt, bevárta Kontót s aztán karján a szeretett ifjunak, ment
               tovább, míg egy sziklás halomhoz értek, mely félkörbe kanyarodva, halántékai közt
               mohval és repkénynyel födött szikla alatt, e hegységek leghűsebb forrását
               rejtette.</p>
            <p>Itt sima kőlapon, melyet a vidékiek a fáradtak kényelmére fektettek két
               sziklaszeletre, hogy lóczát képezzen, foglaltak helyet.</p>
            <p>Elől e hűs rejtek bejárásánál összehajlottak a bokrok, mintha suttogó rezgésükkel
               álomra és feledettségre ringatnának.</p>
            <p>Oly csendes, oly titokteljes volt a hely, a forrás ömlése oly dallamos, az árny oly
               szenderítő, mikép sajátos báj gyakorlá itt hatását. De a két szerető mindent feledett
               maga körül: Lizinka gömbölyű karjait fűzte az ifju nyaka körül; hosszú, szűz
               ölelésben hagyta magát annak férfiasan széles melléhez szorítni.</p>
            <p>Mikor a találkozás élve, a hosszú ölelés végre megszünt, Lizinka búsan emelte szemeit
               Konthoz s remegő hangon szólt:</p>
            <p>- Nehéz napok értek engemet, Kont, mióta egymást nem láttuk; tudod, hogy atyám
               mennyire szeretett s akarom hinni, most is legközelebb vagyok szivéhez, de félek,
               hogy épen e szeretet készül a szent frigyet, mely eddig falaink közt honolt,
               veszélylyel fenyegetni.</p>
            <p>- S mi történhetett, a mi kedves Lizinkám nyugalmát háborítja? - kérdé Kont. Nekem
               úgy tetszett, hogy atyád irányomban szívesebb, mint valaha s általában nem vettem
               semmi rend­kívülit észre.</p>
            <p>- Atyám mindig szíves a nagy király küldöttjei iránt, s rendkívüli nem is történt,
               sőt épen oly valami, - felelt a hölgy, míg vonásait pír öntötte el, - mit senki sem
               kerül ki sorsunkban; mert a hölgyek élete, a bevett fogalmak szerint csak akkor kezd
               számítni, ha egy férfiu nevével szövetkezik. Atyám gazdag, hatalma két emberfajnak
               sok gondot ád: a haszonlesőknek s irigyeknek. Ez oka, hogy a szövetség Kotromanovics
               Stefánnal oly kívánatosnak látszatik, mikép azon rövid idő alatt, mióta utolszor
               voltál Sutiskán - nem kevesebb, mint hat kérő jelen­tette magát, kik mindannyian
               vágynak a dús aradíjra s a híres bán szövetségére.</p>
            <p>- És te? - kérdé az ifju, kinek homlokán a gond és féltékenység egy fellege vonult
               át.</p>
            <p>- Én szivemet meg nem tagadhatám tőlök, - felelt a hölgy, átszellemült tekintetet
               vetvén az ifjura, - sem nem ajánlhatám frigyre, mert szivem nincsen többé
               birtokomban! e szív fölött, mely a tied, a széles földön csak te rendelkezhetel; de
               fájdalom! kezem fölött atyám vél pa­ran­csolhatni. Béketürően vette az első három
               kosarat, melyekkel kérőimet megajándékoztam, de később, midőn a híres szerb
               császárnak, Duzsánnak egy rokona, Mladin, a Koriatovicsok hatalmas és gazdag
               családjából, megkért s én tagadó választ adtam, kedvetlenül figyelmez­tetett: minő
               szerencsét utasítottam el magamtól, s mikor az ötödik kérő jelent meg, tulajdon
               atyámban, egyedüli támaszomban elhatározott pártolóra talált. Látván végre, hogy
               ellenszen­vem eziránt is legyőzhetetlen, maga ajánlott férjet s kinyilatkoztatta,
               mikép három holdi gondolkozás után semmi tagadó választ el nem fogad.</p>
            <p>- S kik voltak e kérők? - mond Kont, komolylyá válva, - eddig csak Koriatovics Mladin
               nevét említetted, szabad-e tudnom a többit is?</p>
            <p>- A három első nem nagy fontosságú, - felelt Lizinka, - megnevezem őket, ha kívánod,
               bár a kosarat nyerteknek nevét tovább adni mindig gyöngédtelenség.</p>
            <p>- Nekem mondd meg azokat, - viszonzá az ifju, - még egyszer bensőleg kebléhez
               szorítván a hölgyet, s én tapasztalni kezdem, Lizinkám, hogy igen-igen féltékeny
               tudnék lenni.</p>
            <p>- Nem vagyok-e én is az? viszonzá a hölgy, - hiszen szeretlek! Halld tehát a három
               nevet, ezek egyike a legelső, ki megkért, gazdag lengyel nemes, Zeipuss Lato,
               kegyencze Kázmér királynak, utána Szubini Szandiwag lengyel, tehetős úr jött, ki az
               50 évet meghaladta s atyámnak sem nyerte meg tetszését, végre Straczimir, egy fiatal
               szerb.</p>
            <p>- Straczimir Constantin? - kérdé Kont, - a szerb Alcibiad? kinek vitézségéről és
               szépségéről annyit beszélnek?</p>
            <p>- Ugyanaz, - viszonzá Lizinka.</p>
            <p>- S e jeles ifjunak nem tulajdonítsz fontosságot? kit én igen is veszedelmes
               vetélytársnak tartok.</p>
            <p>- Nem akarok semmit személye s tulajdonai ellen szólni, - mond Lizinka, - az ifju
               nekem is feltünőnek tetszett, de fontosságot nem tulajdonítok neki, mint kérőnek,
               mert atyám még ellenkezésben van a családdal.</p>
            <p>- S az ötödik és hatodik? - kérdi Kont.</p>
            <p>- Az ötödik, s ki atyámban elhatározott pártolót talált, hasonlóul szerb s egy a
               legjelesebbek közől: neve Lázár, kik Szerbiában a körülményeket ismerik - nagy és
               fényes jövőt jóslanak neki.</p>
            <p>- S a hatodik? - kérdé békétlenül Kont.</p>
            <p>- A hatodik hazád fia, - szólt Lizinka, - talán ismerőd, talán rokonod, soha sem
               láttam őt, de atyám igen meghitt barátjának fia, kinek magasztalásában
               kifogyhatatlan.</p>
            <p>- S neve?</p>
            <p>- Laczkófi Apor Istvánnak, Lajos király híres vezérének, a ki annyi tiszteletet
               szerzett a hős és szeretetreméltó ifju király fegyvereinek Nápolyban - - fia
               Sándor.</p>
            <p>Kont Lizinkának e szavai után felkelt ülőhelyéről s darabig némán s keresztbefont
               karokkal állván előtte, egyszerre felkiáltott:</p>
            <p>- Úgy van, Lizinka, értem helyzeted egész súlyát s azt hiszem, hogy nekem, az
               egyszerű ifjunak, ki kérőid egyikével sem vagyok képes sorompóba állni, kötelességem
               nyugalmadért áldozatot tenni! - - Minő nehéz ez az áldozat - itéld meg magad, ki nem
               kétkedhetel szerel­memen.</p>
            <p>- Áldozat! - kiáltott fel Lizinka, oda hagyván ülését, - s te a férfiu, képes volnál
               visszalépni! - - Mikor én a gyenge hölgy aggódva, de elszántan tekintek a három hold
               utolsó napja elé? - Oh! - nem - nem Kont, a mi szerelmünk nem tartozik az ilynemű,
               áldozatkészek számába. Olyanok vagyunk mi, mint az ikerfa, kinőve egy gyökérből
               ölelkező koronákkal, hol virágaik összeelegyednek! - Áldozatnak mernéd te nevezni és
               saját lelki erőd nemes áldozatának a lemondást, melylyel éltem gyökerét metszenéd át?
               - Oh! nem, te nem tévedhetsz ennyire, hogy magadat gondold feláldozni, mikor engemet
               áldoztál fel!</p>
            <p>- Igazad van, Lizinka, - szólt szenvedélyes örömmel Kont, megragadván a hölgy kezeit,
               - ha oly erős vagy, megbocsátasz nekem, ha nem bizodalmatlanság szivedbe, csak azon
               ellenáll­hatlan ösztön megszüntetni, mi téged nyugtalanít, birt engemet e
               nyilatkozatra! - Igen, drága Lizinka - éltem élete, kész e szív minden áldozatra, de
               nem arra, mi tégedet is ugyanazon örvénybe sodorna, melynek szélét megközelítettük!
               Oh! minő jól esik tégedet ily erősnek s ily elszántnak látni.</p>
            <p>- De mondd, Kont, - szólt a hölgy, - mivel tennünk kell valamit, mit fogunk
               cselekedni; érzem, mikép egyedül sem én, sem te el nem távolítjuk a végzet vas kezét;
               együtt kell tennünk, egyesülten kell daczolnunk a sorssal s megküzdenünk vele, ha
               kell! engemet erősnek fogsz találni mindig.</p>
            <p>Kont karjai közé fogadta a hölgyet, kinek lelke jóval erősb volt gyöngéd idegeinél s
               ki most keblén reszketett, mint a megingatott bokor rózsája.</p>
            <p>Kont, miután a hölgy kifejlett karjai közől, fényes parancsoló tekintetet vetett reá;
               Lizinka őt soha szebbnek, férfiasbnak nem látta, mint e pillanatban, azután delejesen
               megkapó hangon s szilárd kifejezésével férfias vonásainak szólt:</p>
            <p>- Együtt teendünk mindent, Lizinka: de te olyan vagy mint az arany, tisztább,
               fényesebb, minél több tüzén a kisérletnek mentél át; azért ne vádold a végzetet, ha
               téged nagy és hatalmas kisérleteken át vezet a révbe. Előtted nehéz választás áll - -
               érzem, sejtem ezt, - de meg kell ennek is lenni, te győzni fogsz, mint mindig. - Ha
               bennem bizol - igérd nekem, hogy mindent elkövetsz atyádtól még egy hónapi
               meghosszabbítását a kitűzött határidőnek meg­nyerni!</p>
            <p>- Ah, ha bizom-e benned? - felelt Lizinka, - hiszen minden gondolatom, minden életem
               te vagy! Igérem neked, bármibe kerüljön, legyen bár betegség díja, meg fog történni,
               atyámnak engedni kell, akarni fogom ezt s megtörténend.</p>
            <p>- Ezen időt, - folytatá Kont, - használni az én gondom legyen. Meg kell atyád kegyét
               még inkább, sőt egészen nyernem.</p>
            <p>- S ha ez nem sikerül?</p>
            <p>- Sikerülni fog, - viszonzá az ifju a meggyőződés hangján, - de maradjon ez addig az
               én titkom, csak valami előre nem látott körülmény ne jőjön közbe.</p>
            <p>- Oh! ne szólj akadályról, nem lehetőségéről annak, mi bennünket elválaszthatna, -
               mond Lizinka, - én nem akarok, nem tudok erre gondolni, s ha ily akadály jőne,
               szerelmem elég erős azt is legyőzni.</p>
            <p>Így beszélgetve telt el félóra, azután a társalgás bensőbb lett s telve volt azon
               vonatkozásokkal s visszaemlékezésekkel, melyeket csak szerelmesek értenek, s hol a
               beavatatlan, egészséges érzékei daczára, hall és nem ért, lát és nem vesz semmit.</p>
            <p>Tovább pár óránál ültek együtt; ki nem tudja, minő önállása volt akkori időben némely
               hölgynek, ellentétben a függés alatt szenvedő nagyobb számmal, méltán csodálkozhatik,
               hogy a bán leánya órákig tudott el lenni az atyai háztól a nélkül, hogy ez feltünnék.
               De Lizinka nem volt minden felügyelet nélkül, mert hazul Dianával, Zdenkóval s
               Rokiczanával indúlt el, s most eltelvén pár óra - nehéz szivvel kelle az ifjutól
               elválnia.</p>
            <p>- Mikor látlak ujra? - ezt kérdezte a kedves hölgy. - Olyan vagy, mint a tavasz, csak
               egyszer jősz egy évben s rövid a te országod, de míg itt vagy, minden felvirul
               körüled. Oh! ha itt laknál a szomszédban, ha láthatnálak minden nap, minden
               órában!</p>
            <p>- Sorsom ez, jó Lizinkám, - felelt az ifju, - két év óta ismerlek már s mindannyiszor
               atyádat is látom, ki talán azért oly szíves és mutat annyi rokonszenvet irántam,
               mivel nem sejti, hogy igénytelenségem daczára, arra vágyik szivem s az után nyúl
               merész kezem, mi legbecsesb házánál. De ha kitekintek nem a késő, hanem a közeli
               jövőbe, talán szomszédok leendünk még egykor, tőszomszédok, mint nálunk mondják a
               szép magyar földön.</p>
            <p>Mindketten felkeltek s Kont folytatta: - El kell válnunk kedvesem, de még pár napot
               mulatok itt, s ez soha sem tünend fel kevesebbé mint most, mikor a király
               parancsából, mint hirnöke jelentem meg atyád házánál; tudod pedig, hogy atyád sokat
               tart a királyról, ez pedig terveiből, hadviseléseiből sem a bánt, sem a hősies
               harczosait ki nem hagyja soha.</p>
            <p>Kont előre sietett s megoldván a lovak kötelékeit, nemsokára mindketten nyeregben
               ültek.</p>
            <p>Darabig csendesen s mindig beszélgetve haladtak előre a széles erdőnyiláson, hol
               történetünk elején a zajos vadászmenetet vad pompájával láttuk. Még jó távol lehetett
               széle az erdőnek, mely épen e helyen látszott legszebbnek. - Óriási fák mint annyi
               árboczok, melyeknek ezredes sudaraiból gályák bordái teltek ki, emelkedtek jobbra,
               balra, néha festői nyílást képezvén - sürűen, mint kőfal, míg tovább a rengeteg azon
               mesés régiségű erdőbálványokat láttatá, melyek minden másodrendű fát és bokrot
               kiöltek közelükből s mint csoportozatok, vagy egyes fák - emelkedtek távol egymástól
               - bársony gyepen szélesre kiterjesztvén koronáikat.</p>
            <p>E ritkás oldal felé fordúltak most, s miután darabig egyenes irányban haladtak, egyét
               azon fáknak érték, melyek más vidékeken az idegenektől látogatott növényi csodákat
               képezik.</p>
            <p>Míg szédületes magasan kitárta ez lombszárnyait s azokon mint zöld bolton a legdúsabb
               tenyészet terült, addig toronyalakú tőkéjét idő s talán a vándorok tüzei kivájták s
               később a vadászok kénye némi kaczérsággal valódi kis remetelakká alakította. El volt
               ez nyirlóczákkal látva s oly tisztán tartva, mikép szűk öble a legkedvesebb menhelyet
               képezte forró nyári napokban.</p>
            <p>Mikor Kont és Lizinka kevés távolságra voltak ezen eleven egyháztól, azonnal
               észrevették, hogy az óriási fának, melyet a vidékiek Knéznek neveztek, öble nem üres
               s közelében cselédek s lovak állnak.</p>
            <p>Majdnem ezen pillanatban lépett ki abból egy magas, férfias alak, sietve közeledvén
               Konthoz, ki felkiáltott:</p>
            <p>- Üdvözlek, Zdenko, s íme a bán leányát hozom, látod, hogy pontos valék.</p>
            <p>- Mint illő! - felelt Zdenko, - le akarsz-e szállni, mert itt többen vagyunk s egy
               gyalogséta a kolostorig nem leend kellemetlen. A cselédek átveendik lovainkat.</p>
            <p>A fa öbléből, mielőtt még Lizinkát Kont - ki hirtelen leugrott volt lováról, a fehér
               ménről lesegítette, két hölgy lépett ki, mindkettőt ismerjük.</p>
            <p>Rokiczana az első, mély gyászban - egyszerűen öltözve, majdnem mint apácza. Vonásai
               halványak, de a visszatért nyugalom első pihenése látszott azokon: hasonlított a
               lábbadozó beteghez, ki először hagyta el ágyát s lépett szabadba, érezvén már a
               visszatérő erőt s a jelent­kező egészség bátorságát.</p>
            <p>Őt Diana követte, ama felséges hölgy, kinek szigorú erénye s vallási buzgalma a római
               pápa figyelmét is felgerjesztette.</p>
            <p>Nem lehet valami igénytelenebbet képzelni, mint e hölgy, kinek érett arczkifejezése,
               nyugodt, kiábrándúlt tekintete egy léhét árúlta el a búskomolyságnak.</p>
            <p>Miként jöttek ezek ide, miért vált el tőlök Lizinka s hogyan történt, hogy Kont nem
               velek együtt jött s csak később ért a légyott helyére, kevés indokolással meg leend
               fejtve.</p>
            <p>Diana a római pápától, személyes kérelmére engedelmet nyert egy hölgy-kolostor
               építésére, s az e szép erdőség közepette kezdett emelkedni.</p>
            <p>A pápának legközelebbi érdekében lőn ez időben mindent kegyével és engedményezéseivel
               kisérni, mi a kereszténység terjedését előmozdította s képes volt a régi pogányhitet,
               melyet még annyian s ezek közt nagy része a szláv fajnak vallott - gyökeresen
               kiirtani.</p>
            <p>Dianának, ki a kereszténység terjedésében a polgárisodás terjedését látta, kinek
               ihletteljes lelke, úgy szólván képviselője volt a szelídségnek és simuló ildényeknek
               honában, a pápa nemcsak a felhatalmazást adta e kolostort építeni, hanem Olaszhonból
               egy értelmes építő­mestert is küldött hozzá.</p>
            <p>Ezen építmény az agg Knéztől, az erdőség ezen öreg atyjától jobbra kivehető lőn
               távolban. Mihelyt mindnyájan együtt voltak, Rokiczana hátrább vonúlt kissé, hogy
               Lizinkának és Dianának az elsőséget adja, de a két hölgy tisztelettel engedte azt
               neki át, mindig felségednek czímezvén őt. Rokiczana természetes szerénysége daczára
               kénytelen volt a menetet meg­nyitni.</p>
            <p>Világos, hogy Kotromanovics Stefán udvarában Rokiczana, mint lengyel királyné
               fogadtatott s a bán - és egész családja semmit sem mulasztottak el, a hírt minél
               távolabb terjeszteni, hogy Kázmér király titkon nagy Lajosnak s Zdenko lovagnak
               jelenlétükben, megesküdt Rokiczaná­val, s hogy ez most a nejétől törvényesen
               elválasztott királynak valódi neje.</p>
            <p>Lengyelországban e hír sokkal később terjedt el, mint Bosniában s a szerb császárnak,
               Duzsánnak, udvarában. Nagyon szemet szúrt az akkori aristokraták, vagy inkább
               oligarchák fogalma szerint, a lengyel királynak e szövetsége egy prágai
               polgárleánynyal, kinek bátyja csak vitézségének köszönhette a lovagi sarkantyút. De
               mindamellett Kázmér királynak viszonya Esztherrel a héber hölgygyel, ki miként
               hitték, az országra nézve is káros befolyást gyakorol, - még inkább bántotta őket s
               így nem csuda, ha voltak, kik azt óhajtották, hogy e házasság bár valósulna s a
               király Eszthert s az ennek befolyása által előáradó zsidó nép­vándorlást kiküszöbölné
               az országból; Rokiczanával pedig megelégedvén, a kalandoknak s botrányoknak békét
               hagyna.</p>
            <p>Mikép történt a király nősülése s hogyan van, hogy szép, fiatal neje mindjárt az
               esketés után a bosniai bánnak udvarában telepedett le, ezt senki sem tudta egészen
               világosan. Ez okozta azon ezerféle sejtelmet és gyanításokat, melyek e csudás
               eseményt nyomban kisérték és csak akkor kezdettek némi elhatározottabb eszméknél
               megállapodni, mikor a király a krakkói püspököt, Bodzántát Rómába indította s mindent
               elkövetett, hogy a pápa e hevenyészett szövetséget méltányos okok miatt
               felbontsa.</p>
            <p>De míg ezen lépések megkezdettek, az egész válóper folyama közben senki sem tagadta
               meg a tiszteletet Rokiczanától.</p>
            <p>Ha Zdenkónak s Nagy Lajosnak szándékuk volt e nőnek becsületét a világ előtt
               helyreállítni, ez ritka szerencsével sikerült.</p>
            <p>Rokiczana valóban egynek tartatott ez időben a legérdekesebb jelenetek közől s főleg
               a hölgyek, még a legmagasabban helyzettek is - egészen pártján valának.</p>
            <p>Ha ő a lengyel trónt óhajtandá e szövetséggel megnyerni, ha a válóper elé a
               legcsekélyebb akadályt igyekezende gördíteni, hihető, hogy épen azon bőszültek volna
               fel ellene leginkább, kik most pünkösdi királynéságát oly kedvezően legyezték,
               látván, hogy a hölgy távol attól, a kedvező szerencsét előnyére kiaknázni, a király
               első felszólítására késznek nyilatkozott az elválásra.</p>
            <p>Zdenko pillanatig sem hagyta el nővérét: mi igen üdvös és czélszerű volt: mert bár
               Kázmér nem akarta Lajos királyt elidegeníteni magától s a keserű tréfát igen savanyú
               arczczal, de a lehető engeszteltséggel igyekezett királyi barátjának és
               szövetségesének szellemében venni, titkon fel volt Rokiczana, de főleg a vakmerő
               Zdenko ellen bőszülve. Akadt volna tehát hivei közől nem egy, ki szerencséjének
               tartandá a király egyéni bosszujának szolgálni s így Zdenko őrködése a legtöbbek
               által korántsem tartatott feleslegesnek; főleg, midőn a derék és jeles Bariczka
               halálának híre szétterjedt az országban.</p>
            <p>Kont, mikép mondá - nem követségi, hanem egyszerűen hirnöki minőségben volt a bán
               udva­rában, kinek aligha igen fontos sürgönyöket nem hozott; mert Kotromanovics
               Stefán soha annyit és oly gyakran nem beszélgetett az ifjuval s jelenben késedelmét
               csak az okozta, hogy a bántól elébb nem szabadulhatott.</p>
            <p>Megindulván Rokiczana, mindnyájan kisérték őt, derülten inkább mint komolyan,
               társalogva értek az új kolostorhoz.</p>
            <p>Magasan álltak már ennek falai s látszott, hogy Diana tetemes költséggel
               rendelkezhetett; mert az épületnek nagy kiterjedése volt s a magas falak közt egy kis
               gazdaságot foglalt magá­ban, az apáczák egész földi világát, kiket választás vagy
               véletlen hozand e falak közé, ha felépülnek.</p>
            <p>Diana vallásos szándékát nagy részvét kisérte, de csak azok részéről, kik a
               kereszténység terjedését óhajtották. Maga Kázmér, a lengyel király, annál hamarább
               óhajtván feledtetni a pápával, hogy egyházi átok alatt volt, csak nem régiben feles
               összegekkel segítette Dianát, ki Magyarhonban is számos pártolókra talált, kik között
               első helyen említendők, az ifju király s a gazdag egyházi rend főnökei.</p>
            <p>Mihelyt az új egyházat megtekintették, mely szorosan össze volt a kolostorral
               kapcsolva, körüljártak mindent. A magas folyosók már boltozva valának; a czelláknak
               ajtait, ablakait készítették. Sok munkás volt jelen, mert épen a tágas kolostori kert
               földjének kitisztításában s irtásában feles munkás dolgozott.</p>
            <p>Diana mindjárt az építés kezdetekor a kolostorfal egyik szögletbástyáját tökéletesen
               bevé­geztette, úgy hogy a szoba - mely annak emeletében létezett, később szállásul
               használtatott általa.</p>
            <p>- Az idő telik - szólt Diana, - s ha felségednek tetszik, indulhatunk. Ezen utóbbi
               szavak Rokiczanához voltak intézve, ki e czímet elvből fogadta el; de azután a mi
               történt s le nem birván mindeddig csalódása fájdalmát győzni, örökös emlékeztető jel
               maradott ez azon boldogságra, melyet egykor remélt s azon kínos szerepre, melyet
               játszania kellett, míg sorsa elválik.</p>
            <p>- Menjünk, mond Rokiczana, - én is tudósításokat várok Rómából s talán eddig
               megérkeztek azok.</p>
            <p>Mindnyájan megindultak s nemsokára az egész társaság nehány cseléd kiséretében, útban
               volt a bán kastélya felé.</p>
            <p> </p>
         </div>
         <div type="chapter">
            <head>ESZTHER KRAKKÓBAN.</head>
            <milestone unit="startSubChapter" n="1"/> 
               <p rend="head">I.</p>
               <p>Mig ezek Kotromanovics közelében történtek, másnemű jelenetet kell kikapnunk az
                  esemé­nyek szövegéből.</p>
               <p>Miután Kázmér királynak hatalmas szövetségese segedelmével sikerült ellenségeit
                  legyőzni, többen azon főurak közől, kik ellene fegyvert fogtak, közeledni
                  kezdettek udvarához. Elébb egyenkint, később nagyobb számmal jelentek meg
                  Krakkóban. A király a maga részéről semmit sem mulasztott el, e közelítést
                  mindinkább elősegíteni és könnyíteni. A megtértek közől számosan hivatalokat
                  nyertek, vagy hivatalaikban megerősíttettek s Kázmér lassanként élvezni kezdé ujra
                  azon udvari fényt és pompát, melytől az utóbbi idők zavargásai s csatái elvonták
                  őt.</p>
               <p>Ellentétben azon egyéni mulatságokkal, hová mintegy kipihenni sietett az országos
                  gondoktól, s hol egész más, feszély nélküli szellem lengett; az udvari
                  ünnepélyekben és körökben a legszigorúbb birálat sem találanda helytelent és semmi
                  olyat, mi a királyt feledtetné.</p>
               <p>Eszther egyikében sem jelent meg ezen ünnepélyeknek. Ő a királylyal tökéletesen el
                  tudta hitetni, hogy őt csak személyeért szereti; de mihelyt Kázmérnak naponkint
                  növekedő szenvedélyét s engedékenységét tapasztalta s hinni kezdé, mikép főleg a
                  fiatalok s a lekötele­zettek közt, pártja annyira növekedett, hogy hatásának
                  terjesztését koczkáztathatta: lassanként vágyat érzett magában nyilvános helyeken
                  is megjelenni. - Nem kell felednünk, mikép senki sem tudta vágyait dicsélyesben
                  indokolni, ha szükség, eltitkolni s azokkal ellentétben cselekedni - mint ő.</p>
               <p>Ez oka, miért óhajtotta, hogy a király őt kitalálja, s így megtörténjék, mit a
                  hölgyek tapintata valódi rendszerre alapított: szeretőik vagy férjeik által
                  kivitetni s indítványoztatni azt, mit magok óhajtanak.</p>
               <p>Azonban Kázmér bizonyos dolgokat egyáltalában nem akart kitalálni. - Ha oly eszmék
                  jöttek elő, melyek meggyőződései ellen voltak, semmi neme a példálódzásoknak nem
                  használt, a király nem értette a dolgot. Eszther odavetett észrevételei, hogy
                  Kázmér saját magát becsüli meg, ha nem szégyenli azt, kit szive választott, - mi
                  eredményre sem vezettek. A király az ily czélzásokat többnyire egy öleléssel
                  viszonozta, mondván: mennyire büszke választására s miként örül, mindazon
                  alkalmaknak, melyekben a szép Eszthert - kis titkos ünnepélyeiben körülvétetve
                  látja bámulóktól és hódolóktól; de egy hanggal sem érintette, hogy szeretőjét
                  udvarnál is szeretné láttatni s őt ott is azon fokra emelni, melyet szivében
                  elfoglalt.</p>
               <p>Eszther észrevevén, hogy oldalas utakon s példálódzások által mit sem nyer, s a
                  király megfoghatatlan szórakozottságot s csekély értelmi tehetséget fejt ki
                  czélzásainak felfogá­sában, egyszerre akart a dolgon fordítani.</p>
               <p>Kázmér király egy este, mikor már mindnyájan eltávoztak közeléből, csak hű
                  komornyikával volt hálószobájában s vetkőzött. Az osztály, melyben lakott, ugyanaz
                  maradott, melyet akkor foglalt el, mikor még a szép Adelhaid királyné udvarnál
                  volt s összefüggésben maradt egy rövid folyosó által a királynétól egykor lakott
                  osztálylyal.</p>
               <p>A király e napon igen kedvetlen volt; újabb zavargások s elégületlenségek hírét
                  hallotta, s Rómából a tudósítás újabb valópere iránt mindig késett. - Inkább, mint
                  valaha, érezte az országlási s egyéb gondok súlyát s vágyott néhány napi
                  pihenésre.</p>
               <p>A király hálószobája melletti teremben mindig őrök voltak, de azon oldalon, mely a
                  feljebb említett kis folyosóval volt összeköttetésben, szükségtelennek tartatott
                  az.</p>
               <p>Mikor a komornyik meggyujtván az éji lámpát, eltávozott, a királynak úgy tetszett,
                  mintha a kis folyosó felől neszt hallana. - Valóban amaz üres osztály felől a nesz
                  növekedett s úgy rémlett, mintha a zárba kulcsot illesztenének. - Pillanatra
                  valami babonás félelmet kezdett érezni a király, mintha attól tartana, hogy első
                  neje, a szelid Aldon Anna, ki rég a sírban pihent, szánt volna neki egy éjféli
                  látogatást. De ez nem volt több egy futó gondolatnál s mihelyt nem kétkedhetett
                  többé, hogy valóban kulcs az, mely a neszt okozza, hirtelen felugrott ágyából s
                  kardjai egyikét, mert hálószobájában sem hiányzott a fegyver, felragadván, várta,
                  mi fog történni, a nélkül, hogy a szomszéd szobában létező őröket megszólítsa,
                  átalván félelmet árulni el előttök.</p>
               <p>Ezek hallották ugyan, hogy a király felugrott ágyából, de felszólítás nélkül nem
                  mertek a szobába lépni.</p>
               <p>Kázmér nem tévedett, a kis folyosóval közlekedő ajtó volt az, mely mindig zárva
                  tartatott, honnan most egyszerre nem más mint a szép Eszther nyitott a király
                  szobájába.</p>
               <p>A pongyola, mely karcsú arány- és szabályteljes tagjait födte, még emelte e
                  váratlan meg­jelenés érdekét. Eszther talán soha szebbnek nem látszott a király
                  előtt, mint ez órában; de e megjelenés s mindaz, minek saját udvarában - s azok
                  közt, kik személyével közvetlen érintke­zésben voltak - történni kellett, hogy
                  Eszthernek sikerüljön, ezen eddig minden kétértelmű jelenetektől óvott szentélyt
                  megközelítni, ez nem tetszett Kázmérnak a királynak.</p>
               <p>Bármennyire szerette Esztert, mihelyt ráismert, szigorú hangon felkiáltott:</p>
               <p>- Te Eszther? - s kinek engedelmével.</p>
               <p>Nem lehetetlen, hogy az eszélyes némber, ki Kázmért tökéletesen ismerte, el volt
                  ily fogad­tatásra készülve, azért szerény és alázatos hangjában és tartásában
                  pillanatig sem vesztette lélekjelenlétét.</p>
               <p>- Én vagyok, felséges uram! - szólt azon hangon, mely a királyt még eddig soha sem
                  érintette hidegen, - minden engedelem nélkül jöttem, s felséged elhiheti nekem,
                  hogy sokkal vétke­sebb­nek érzem magamat, mint gondolja, azért azok közől, kik
                  szolgálatomban vannak, az egyetlen hű Rachelt hoztam el magammal s vakmerőségemet
                  mindenki előtt titkolni akartam.</p>
               <p>A hang a királyt, mint mindig, most is megengesztelte s szelidebben, de komolyan
                  szólt.</p>
               <p>- Eszther! vannak az ildomnak némely szabályai, melyeket gyöngédség s nemesebb
                  tapintat tiltanak mellőzni. Te tudod, mennyire szeretlek s épen ezért mélyen sért,
                  hogy te vagy az, ki ezen szabályok ellen vétettél. Nem akarok többé semmit
                  hallani, bármi hozott ide, neked tüstént távoznod kell, vagy én fogok távozni!</p>
               <p>- Igaz, - mond Eszther, - hiszen Lengyelország trónján ujra királyné van, s az
                  ildomok azt követelik, hogy az ily czímzett szeretők, mint én, eltávolíttassanak
                  az udvartól.</p>
               <p>- Lengyelország trónján királyné? - szólt Kázmér, - szabad-e tudnom, miként nevezi
                  magát ezen ismeretlen nagyság?</p>
               <p>- Neve Rokiczana! - felelt Eszther, vádteljes tekintetet vetvén a királyra. -
                  Felséged jónak látta ama vakmerő cselt, mely a romokban játszatott, tőlem
                  titkolni, s én ezt hálásan, mint kíméletet fogadom; de egy névtelen levél tudtomra
                  adta azt, s hogy a cseh hölgynek sokkal nagyobb merény bocsájtatott meg, mint az,
                  a melyet most én koczkáztattam, mert ellen nem tudtam állni a vágynak a királyt
                  látni s őt vigasztalni.</p>
               <p>Kázmér mellőzte az egyenes feleletet: - Itt nem folytathatjuk beszélgetésünket,
                  szólt; - látod, hogy e felső öltönyön kivül igen is nagy pongyolában vagyok; de
                  akarom tudni, hol szálltál meg s honnan s ki segedelmével közelítetted meg e
                  szobát, mely minden oldalról őriztetik?</p>
               <p>- A mellékosztályban vagyok, - szólt Eszther, ki fel látszott tenni magában, hogy
                  a mit cse­lekszik, az egészen s nem félig történjék. - Ugy vélekedtem, folytatá,
                  hogy ha Rokiczanának szabad volt a leghősiesb lelkű királyok egyikét eszélyesen
                  szőtt - de a király tiszteletéhez mérve illetlen módon, egy színlettnek hitt
                  szövetségre csábítani, a szerelemnek is van annyi joga, megközelítni azt, kinek
                  életét és becsületét áldozta s fel merni annak oldala mellett állni, kihez a
                  bosszú, s ellenséges szándék oly közel jutottak nem egyszer.</p>
               <p>- Menjünk, - mond Kázmér, - vagy inkább siess előre s várj reám; a mi itt
                  történik, elveim s ínyem ellen van. - Nem akarom a mellékszobában levők
                  kiváncsiságát még inkább nevelni, miként az eddig is történt, mert majd minden
                  hang áthat az ajtókon.</p>
               <p>- Felséged követni fog engemet, - szólt Eszther szemeit bátran emelvén fel a
                  királyra, - többet áldoztam és mertem már, mint hogy akkor tapasztalnék
                  visszautasítást, mikor szerelmemnek legnagyobb tanuságát adtam.</p>
               <p>Kázmér három hét óta látogathatta meg Eszthert, leveleiben mindig ismételte,
                  mennyire óhajtja őt látni, most előtte állt, s szebbnek tetszett neki mint valaha!
                  Eszthernek nyert ügye volt!</p>
               <p>- Jó, - felelt Kázmér; - felöltözni s követni foglak.</p>
               <p>Eszther egy tekintetet vetett a királyra, azután nyugodtan szólt magában: jőni
                  fog!</p>
               <p>Úgy lőn: mig Eszther a szobában volt, Kázmér szénen látszott állni; minden
                  kicsapongásai mellett, kevés emberben volt oly kényes, gyöngéd féltékenység az
                  iránt, mi a királyi méltóság légkörének megőrzésére tartozott. Azért a
                  legkellemetlenebbül érintette őt, hogy a szomszéd szobában őrködők láthatlan, de
                  mégis halló tanui valának annak, mikép a király, saját háló­osztályában kétértelmű
                  hölgygyel találkozik, - mi eddig sohasem történt.</p>
               <p>Mihelyt Eszther távozott, a király azonnal csengetett s nemsokára azon komornyik,
                  ki őt levetkőztette, lépett a szobába.</p>
               <p>- Tudtad-e József, hogy Eszther itt van? - kérdé Kázmér szigorú hangon.</p>
               <p>A komornyik habozni kezdett: Azt hittem, felelt némi tétova után - hogy felséged
                  akaratából történik ez.</p>
               <p>- Ezt nem hitted! - viszonzá a király rögtön, - azután az őrök egyikét
                  beszólította. Pár másod­percz mulva a szobába lépett ez alabárdjával.</p>
               <p>- Ezen embert, - szólt a király, - le kell a palotaőrizethez kisérni további
                  rendeletemig; mert épen most egy kérelmes jelent meg hálószobámban a nélkül, hogy
                  ezt tudná.</p>
               <p>A komornyik jól ismerte a királyt s egy hangot sem mert koczkáztatni védelmére;
                  hanem kilépvén a szobából, az egyik őr kiséretében eltünt szem elől.</p>
               <p>Mihelyt eltávoztak, Kázmér a második szobában létező tisztek egyikét szólította
                  be: - Kegye­tek, ugy látszik, - szólt haraggal, - azt sem tudják, mi szobáim
                  közvetlen szomszédságában történik? de többet erről holnap, most a második
                  komornyikot kell azonnal ide rendelni, hogy míg az első börtönben ül, helyét
                  foglalja el.</p>
               <p>A királynak minden parancsa teljesítve lőn. Mit gondoltak, mitől féltek a
                  teljesítők, azon Kázmér nem sokat törődött; megtevén maga részéről - mivel az
                  ildomnak tartozott. - Mihelyt ujra egyedül volt, valamivel több ruhát vett magára,
                  be nem várván a második komornyik megérkezését; azután azon az ajtón át, melyen
                  Eszther távozott, kisietett a szobából.</p>
               <p>Eszther egyetértvén a király első komornyikával s egy-kettővel azon urak közől,
                  kik alkal­masint azt hitték, hogy a király nem fog neheztelni, ha a szép Eszther
                  tudta s akarata ellen jelenik meg az udvarnál! mindent úgy elintézett, hogy a
                  királynak s az egész városnak, Eszther meghittjein kivül semmi eszméje nem volt
                  arról, hogy a kis királyné - mikép őt az udvariak nevezték - Krakkóban van.</p>
               <p>Meglehet, hogy főleg a fiatalság legkevesebbet sem gondolt volna azzal, hogy
                  Eszther az udvarnál nyilvánosan, mint a király szeretője be legyen vezetve; sőt
                  voltak, kik óhajtották, hogy az érdekes hölgy által meg legyen ingatva Kázmérnak
                  azon rendszere, hivatalnokai választásában semmi befolyást nem engedni
                  pártolásoknak s melléktekinteteknek.</p>
               <p>Bármennyire hizelgett - mindössze is csak kevés számú - lengyel főurak fiainak,
                  hogy a király őket titkos ünnepélyeire meghivja, a puszta czimboraságot minden más
                  jutalom és járulék nélkül, nem igen tartották egyértékűnek azon fényes
                  hivatalokkal, s az azokat köröző tiszte­lettel, melyeket mások nyertek.</p>
               <p>Ezt előrebocsájtva, nézzük, miként alkalmazta magát Eszther tovább s ha tudta-e a
                  királyt arra birni, mit bármi áron ki akart vinni, mert hiusága minden mértéket
                  haladott s dicsvágya annál öszpontosultabb erővel birt, mennyivel inkább kellett
                  azt szerénység s alázattal leplezni.</p>
               <p>- Itt vagyok, Eszther, - szólt a király, - s mivel már ide jöttél, sokkal
                  udvariasb s lovagiasbnak higyj, mint hogy ne kivánnám feledni, mi megjelenésedben
                  helytelen s viszonyunkra nézve káros hatással van. Ezzel Kázmér gyöngéden vonta
                  karjai közé a szép hölgyet s helyet foglal­tak két széken, melyek egy aranynyal
                  hímzett szőnyeggel borított asztalka mellett álltak.</p>
               <p>- Felségednek soha sem volt több oka béketürésre velem, mint jelenben; - szólt a
                  hölgy, - mert engemet féltékenység hozott ide.</p>
               <p>- Féltékenység?</p>
               <p>- Úgy van, féltékenység: vetélytársamnak sikerült, bár a legkönnyebben megoldható
                  módon, de mégis rövid időre azzá lenni, hová engemet legmerészebb vágyaim sem
                  mertek emelni. Ha felséged azon szerelemnek természetét ismeri, melyet én érzek
                  személye s következőleg a király iránt is: úgy nem szükség mondanom, hogy
                  elvesztett lelki nyugalmamat csak egy adhatja vissza.</p>
               <p>- S mi az? - kérdé Kázmér.</p>
               <p>- Elégtét!</p>
               <p>- Elégtét? - kiáltott fel a király, - s minő jogon követelheted azt? engem akarsz
                  talán hibáz­tatni, hogy nagyobb zajt nem ütöttem a dologból? vagy a gaz Zdenkót,
                  az egész cselszövény elrendezőjét, el nem fogattam s háborút nem kezdek
                  leghatalmasb szövetségesem, a magyar király ellen?</p>
               <p>- Nekem sem a királyokkal, sem felséged bosszújával nincsen ügyem, - felelt
                  Eszther, - én szeretek! vágytársam előnyt vivott ki, én nem követelek bosszút s
                  felségedet sokkal ben­sőbben és szenvedélyesebben szeretem, mint hogy oly valamit
                  kivánnék, mi országos érdekeit zavarhatná meg! Nő vagyok! nem, nem! - hölgy
                  vagyok! hiuságom sértve, szivemben éles fulánk fészkel, hátra vagyok vettetve,
                  vetélytársam előnyben van, nekem elégtét kell - nem több - nem egyéb!</p>
               <p>- S miként érted ezen elégtételt? - kérdé Kázmér.</p>
               <p>- Egyszerűen, - felelt a hölgy, - egész Lengyelország tudja, hogy a
                  legszerencsésebb hölgy vagyok, hogy az ország leglovagiasb férfiának szive enyim,
                  hogy Eszther a héber hölgy, anyja a király gyermekeinek! - Vakmerőség-e tehát, ha
                  óhajtom, hogy legyen a király elég bátor, azon udvari körök egyikében engemet is
                  elfogadni, hol annyian mozognak, kik velem sem hűségben, sem csatlakozásban nem
                  mérkőzhetnek!</p>
               <p>- Az nem fog történni! - felelt Kázmér, erőt vevén magán, - nem fog történni saját
                  nyugal­madért s mert hiu vagy, tehát féltékeny és ingerlékeny! - nem történik ez;
                  mert ha a király sértő szavakat tud gátolni s büntetni, nem fékezheti a tekintetek
                  élét, nem ura a mosolynak, nem büntetheti a visszavonulás semlegességét. - - Ki
                  nem tehetlek azon kinnak, mely reád vár, ha nem is sejted azt, mert szeretlek
                  Eszther! s gátolni akarom tovább is, mitől mindeddig megóvott szerelmem és saját
                  szerénységed - a mellőzést, hogy ne mondjam, megvetést. - Bátor vagyok s merek
                  mindent, mig magam fölött forognak az esélyek, de félek gonosz igézettől, mely
                  téged érhet, a titkos megvetés igézetétől.</p>
               <p>Eszther büszkén felvetette ajkait, pillanatra a felséges keleti arcz, mely a
                  bibliai szűzek alázatára emlékeztetett - megváltozott, mint Jezabelnek
                  felszikráztak szemei s azokban az önbizodalom fönsége világolt.</p>
               <p>- Meg fog történni ez, - szólt a hölgy rövid szünet után; mert ha hiuságomnak
                  hizeleg, hogy álljak királyi szeretőm oldalánál, míg Rokiczana a királynéi nevet
                  bitorolja, nem rettegek tudni akarni, miként itél népem Istene maga engemet az
                  emberek tekintete s közvéleménye által.</p>
               <p>Kázmér szembetünőleg ingadozott, mit természetesnek találandnak mindazok, kik a
                  törté­netekből tudják, hogy Lengyelhon e legdicsőbb királyai egyike még halála
                  pillanatában is éber gondosságot tanusított e rendkivüli nő s egytől egyig feltünő
                  gyermekei iránt.</p>
               <p>Kázmér ingadozott, de voltak dolgok, melyeknek erkölcsi hatása nála kiirthatlan
                  gyökeret vert. Neki épen oly erkölcsien lehetetlen volt szeretőjét, mint olyat s e
                  czím alatt - bevezetni az udvarnál, mint a minő anyagian lehetetlen leende egy
                  tornyot ledönteni kezével.</p>
               <p>- Eszther! - mond a király komolyan, - úgy látom, hogy valami ellenállhatlan
                  ösztön vezérel téged jövődbe csepegtetni azon ürömadagot, melynek egy életből sem
                  szabad hiányozni. Ám legyen! de egy feltét alatt; udvaromban s főleg vidám
                  czimboráim közt, hol oly serge van szenvedélyes tisztelőidnek, sejtem, akad nem
                  egy, ki neked örömest, talán büszkén leend kész nevét kölcsönözni.</p>
               <p>- Hogyan? - kiáltott fel Eszther; nem oly kellemetlenül meglepetve, mikép azt
                  talán gondolná valaki, - hogyan, uram királyom, más ember nevével? tehát ha jól
                  értem felségedet, mint más embernek, mindenesetre olyannak neje, ki előtt az
                  udvari termek nyitva állnak, jelenhetek meg ott s nem másként? Feláldozzam tehát
                  épen azt, mi főbüszkeségem, hogy Kázmérnak szeretője vagyok?</p>
               <p>- Nem áldozol fel semmit, - válaszolt a király, kinek Eszther mesterileg játszott
                  hüléje hizelgett, - nem áldozol fel semmit! - ismétlé; - sőt még nyersz, mert mint
                  nő s előkelő férfiu hitvese, senki sem vitathatja el megjelenhetési jogodat az
                  udvarnál, a világot pedig drága Eszther, jobban ismered, sejtem, mint azt hinnéd,
                  hogy csak egyetlen leend, ki új neved s férjed paizsa mögött - nem sejtené a
                  király szeretőjét.</p>
               <p>Eszther fölkelt üléséből s gondolkozva járt fel s alá a szobában. - Nehéz áldozat,
                  nehéz választás! - szól - s minő leend a viszony köztem s azon ártatlan bárány
                  közt, kiről a világ oly oroszláni bátorságot teend fel, hogy Kázmér királylyal mer
                  szeretőjeért sorompóba lépni?</p>
               <p>- Minő viszony? - kiáltott fel nevetve a király, ki ezen új eszmébe, mint saját
                  felfedezésébe, szerelmes kezdett lenni, - semminemű viszony, Eszther; ellenmondok
                  erélyesen minden viszonynak. Ha ilyen férjet kapsz s ne csaljuk magunkat, elég
                  akad ilyen, ha nem fösvény­kedünk; ezen egyénnek nem leend egyéb teendője sem
                  elébb, sem később, mint tégedet megkérni, veled megesküdni s azután pár hétig
                  eltünni a világból. Később aztán mint valami szép kastélynak s jövedelmes
                  uradalomnak birtokosa egyszerre megjelenni itt, vagy Varsóban az udvarnál, mintha
                  semmi sem történt volna. Egy szép házban fogsz lakni, melynek egyik szárnya
                  kirekesztőleg a tiéd s honnan mint jó gazdasszony gyakran látogatásokat teendsz
                  falusi jószágodba, többi közt Lobzowba, a tündér kastélyba, melyet tőlem aradíjban
                  nye­rendsz, mihelyt férjet találtál.</p>
               <p>Azon pillanat óta, hogy a király ily világosan nyilatkozott, Eszther azon kezdett
                  gondolkozni, kit válaszszon számos tisztelői közől férjnek. Mint minden ily
                  helyzetű hölgynek, nem volt neki is, bámulandó tapintata daczára, egészen tiszta
                  fogalma állásáról; ő azt nagyobb részt annak ünnepies arczáról ítélte meg, melyet
                  azonosított a belső képpel a sima vonások mögött, hol a valódi fogalom rejtőzött,
                  mint a gondolat rejtőzik s nem nyilatkozik a szavak hüvelyé­ben.</p>
               <p>- Megállapodtunk-e? - kérdé a király nevetve, - szabad-e a névsorozatot tudnom s
                  mint véleményező a kitűzöttek felől gondolatimat kimondanom?</p>
               <p>Eszther a király karjai közé vetette magát, megszünt minden okoskodás - - s
                  hajnalban nyoma sem volt annak, hogy Eszther megjelent az udvarnál.</p>
               <p>Oly szigorú rendet tartott Kázmér király, hogy némely titok át nem szivárgott
                  udvarában a harmadik teremig: az az nem szóltak róla s e hallgatás okozta
                  leginkább, hogy az egész világ tovább hímezett az apró udvari eseményeken s néha a
                  semmiből, vagy ennél nem sokkal többől, hosszú s nem ritkán valótlan regények
                  (melyeknek a történetekben is nyoma maradott) szövettek ki; főleg az udvari
                  hölgyek közt, de ezzel a király keveset gondolt.</p>
               <p>Krakkóban tehát senkisem tudta, hogy Eszther meglátogatta a királyt s miben
                  mesterkedik a nagyravágyó héber leány; hanem a helyett a legcsodásabb
                  történetecskék kerengtek, valami nagy családbeli hölgyről, kit titkon, leplezett
                  kocsiban éjfélkor a királyi csarnokba vittek, s hogy a király komornyika
                  hűtlenségben találtatván, elmellőztetett az udvartól. Mások állítot­ták, hogy nem
                  más mint Rokiczana maga volt az, kit hajnalban hófehér ménen láttak a királyi
                  csarnokból kiszáguldozni s több ehhez hasonlókat. Két nap mulva a komornyik ujra
                  elfog­lalván szokott helyét s miután tudva lőn, hogy Rokiczana Boszniában van, nem
                  egy az udvarhoz járó hölgyek közől került gyanúba. Szóval mindenki közelebb állt a
                  terjedő gyanú árkához, mint Eszther maga. Sőt akadtak e hírben volt hölgyek közől
                  oly hiuk, kik a szégye­nítő sejtelemmel szemközt, olyankép mentegetődztek, hogy a
                  gyanút inkább igazolták, mint csökkentették.</p>
               <p>Ez s ehhez hasonlók főokai annak, hogy Kázmér királyról körülbelül százszor annyit
                  beszélt a világ s legalább ötvenszer annyit jegyzett fel a botránytár s adott át a
                  komoly történetnek, mint valóban történt.</p>
               <p> </p>
            <milestone unit="endSubChapter" n="1"/> 
            <milestone unit="startSubChapter" n="2"/> 
               <p rend="head">II.</p>
               <p>Mintegy három hét telt el a király ezen találkozása óta Esztherrel, midőn egy este
                  igen fényes ünnepély vezette mindazokat a királyi palotába, kik az
                  összejövetelekre feljogosítva voltak.</p>
               <p>A király udvara különösen népes volt e napon; számos idegenek voltak jelen s ezek
                  közt a külsőleg s színleg megengesztelt római pápa küldöttje is, mint szintén
                  magyar urak s több németek és francziák. Az utóbbiakban már akkor sem hiányzott
                  azon ismeretes tulajdon, hogy minden gazdánál jól érezték magokat, míg személyesen
                  nem bántatnak.</p>
               <p>A legelőkelőbb úrhölgyek fényesen a kitelhetőségig s néha az izlés rovására
                  mozogtak a nappalian világított teremekben.</p>
               <p>Az ünnepély kezdete, mint minden ily összejövetel az udvarnál, a hivatalosak közől
                  azoknak bemutatásával telt el, kik vagy először jelentek meg, vagy külföldről
                  jöttek.</p>
               <p>Ily bemutatások nem csekély időt vettek igénybe, mert főleg a felső körökben,
                  mihelyt a hölgyek a tizenhetedik évet betöltötték, szülőik siettek őket az
                  udvarnál bevezetni, így e napon is igen sokan részesültek e kitüntetésben.</p>
               <p>Mindez fel nem tünt, míg egyszerre Smilinszky, egyik azon fiatal emberek közől,
                  kiket a király egyéni mulatságaiból ritkán feledett ki s vidor kedve által valódi
                  fűszere volt az ily titkos tréfáknak, - lépett be fiatal nejével.</p>
               <p>A jelenlévők közől, a lengyelhoniakat értjük, senki sem tudta, hogy az életvidor s
                  elveinél és szokásainál fogva legkevésbbé sem komoly házassági viszonyra hajlandó
                  ifju nősült, még kevésbbé tudták, kinek a szép hölgyek közől sikerült őt lánczaira
                  fűzni.</p>
               <p>Mihelyt Smilinszky és neje bevezetve lőnek, sajátnemű suttogás keletkezett.
                  Mindenki tudni akarta nejének családi nevét, mikor, hol történt az összekelés? s
                  ehhez hasonlókat; midőn egyszerre Eszther neve lőn említve s a csodálkozás főfokát
                  érte el.</p>
               <p>Eszthert visszavonulásaért még az időben kevesen ismerték személyesen, főleg az
                  előkelőbb hölgyek közől; azokat pedig, kik őt ismerték, eleinte zavarba hozta azon
                  új minőség, melyben először itt megjelenni látták. Annyira ment ez, mikép többen
                  saját szemeiknek nem akartak hinni, tudván, hogy Eszther mennyire ragaszkodik
                  vallásához, s hogy e szövetség csak úgy történhetett, ha a zsidó hölgy
                  kereszténynyé lett; azért nem csoda, ha azt gondolták, hogy őket valami rendkivüli
                  hasonlatosság hozza tévedésbe. Meg kell vallani, hogy Eszther öltözete által is
                  igyekezett megzavarni ismerőit. Haja rendezése, főéke s a nemzeti lengyel öltöny,
                  mely díszesen födte karcsú termetét, szóval minden különbözött attól, miként őt
                  azok látták, kiket érdek, a király kénye, vagy könnyed elvek egyéni körébe
                  vezettek. - De mindez a hölgy előnyére látszott számítva lenni, s oly remekül
                  sikerült, mikép Eszthert maga a király szer­felett szépnek találta ezen este.
                  Nemcsak e külsőségek, de kiválólag szerény s még is tapin­tatteljes megjelenése
                  igen is alkalmasak voltak, a - nem tagadjuk - kellemetlen benyomást
                  elzsibbasztani, mely azonban szembetünő lőn, mihelyt a társaság a bájos fiatal
                  nőben a híres héber hölgyre s a király kedveltjére ismert.</p>
               <p>Azok is, kik Eszthernek minden gazdagságát és befolyását meg tudták bocsájtani,
                  míg őt az udvari légtől elkülönözve a viszlai várban felkeresték, nem lőnek
                  képesek a visszatetszést magokban legyőzni s kellemetlen feszély súlya alatt
                  valának, valahányszor a fiatal nő őket, mint ismerőket megszólította s ez által
                  másokat kérdezősködésekre s észrevétekre birt.</p>
               <p>Smilinszky egészen hatalmába kerítette a helyzetet. Volt alkalmazásában olyas
                  valami, miből ki lehetett venni, hogy az ifju, királya iránti személyes
                  rokonszenvből s buzgó kegyeletből, nevét áldozatul hozta oly viszonynak, mely
                  iránt jelen szövetségében sem igyekezett senkit tévedésbe hozni. Mind ez negély és
                  elfogultság nélkül történt, s ha némely embernek sikerült szégyenét engesztelőleg
                  hordani a világ előtt, a király jobb paizsot alig választhatanda hiányos oldala
                  leleplezésére - mint ezen ifjut.</p>
               <p>Smilinszky kifogyhatatlan derültsége s azon tulajdon, hogy szives baráti
                  szolgálatok által számosakat le tudott kötelezni a nélkül, hogy valakitől viszon
                  szolgálatot követelne, okozták, hogy neki nem voltak ellenségei s ha bolondságokat
                  tett, miként ez igen gyakran, de csak saját hátrányára s nem mások kárára történt,
                  őt mindenki menteni szokta.</p>
               <p>Most is többen voltak, kik őt sajnálták, mint a kik kárhoztatták. Jó szive vitte e
                  viszonyba! ez lőn az általános vélemény. - Többen igyekeztek vele legkevésbbé sem
                  éreztetni azon álhely­zetet, melybe e homályos, árnyas szövetség hozta. Eszther,
                  miként láttuk, czélt ért. A király, ki eddig lehetetlennek hitte őt ily ünnepélyek
                  alkalmával s általában az udvarnál láthatni, most a nő előtt s kit férjének neve
                  óvott, nem érzett semmi feszélyt - s Esztherrel többször beszél­getett, sőt
                  tánczolt is.</p>
               <p>Ha a cselszövényes hölgy megjelenése által diadalt aratott, ha a szép Rokiczana
                  irányában elégtétet vivott ki magának, egyetlen órai mulatása után e fényes
                  társaságban, nem tükrözte le többé magát vonásaiban e diadalnak élve.</p>
               <p>A szerény, de derült kifejezés lassankint szembetünő elfogultságnak adott helyet s
                  a felséges vonások, a legszebbek ezen egész társaságban, valami hideg, sértett
                  kifejezést nyertek, melyet hasztalan igyekezett nyájas mosoly alá rejteni.</p>
               <p>Wolkowszky herczegnő egy a legelőkelőbb hölgyek közől az udvarnál, azonnal fölkelt
                  ülésé­ből, mihelyt Eszther táncz után véletlenül mellette foglalt helyet. Pár más
                  hölgy felelet nélkül hagyta kérdéseit; többen tekintetük s arczkifejezésük által
                  élesen kitüntették, hogy őt nem magok közé tartozónak ítélik. Szóval - Eszthernek
                  diadala azon számos nevezhetetlen, de sajogva érezhető hüléknek lőn kitéve, melyek
                  ellen fegyver s bosszú nem létezik: mert simák mint az angolna s észrevenni
                  azokat, vagy elárulni, hogy észrevettük, adja reájok a sértés bélyegét; míg
                  türelem s szórakozottság az egyedüli módok - némi értény megóvására.</p>
               <p>Vette-e a király mindezt észre, nem állítjuk, de hihető; azonban nem sokat
                  törődött rajta s ha - mikép mondva volt - Esztherrel társalgott, egyáltalában nem
                  különböztette meg őt s udvarias­sága irányában átalános volt.</p>
               <p>Smilinszky feléje sem ment nejének, nehány ismerőjével a távolabbi termek egyikébe
                  vonult s ott beszélgetett, nevetett, tréfált, mintha semmisem változott volna.</p>
               <p>Eszther lassanként el lőn a hölgyektől tökéletesen szigetelve, senki sem szólt
                  vele, senki sem ült mellé, az előkelőbb hölgyek példája ragálylyá lőn. - Ha azon
                  ifjak egyike, kik Eszthert nem ismerték, vagy multjával nem valának tisztában, s
                  talán, mindezen túl tevén magukat, őt - tánczra szólította, hogy gyöngédségből
                  kínos, sértő elhagyottságának véget vessen, meg lehetett győződve, mikép a többi
                  hölgyek rá sem néznek többé, a nélkül, hogy hatalmában lenne e mellőzést rossz
                  néven venni.</p>
               <p>Mennyi béketűrést fejtett ki Eszther e kis csatározások kezdetében, minő ügyesen
                  tudta rögtön odahagyni ülését, ha valaki fölkelt mellőle, mintha ez nem érette
                  történt volna; miként került minden kérdést s minden társalgást, mihelyt első
                  közelítése visszautasíttatott; annyira érezte ereiben hevülni a keleti vért
                  később, s meglehet - nem egy sötét bosszúterv haboztatta keblét, mikor e folytonos
                  szégyenkövi helyzet a botrány szinét kezdé magára ölteni s oly végletet ért, mely
                  a rögtöni távozást elkerülhetetlenné tette.</p>
               <p>A király előtt nyilatkozni, vagy épen panaszt tenni - büszkesége nem engedte; de
                  annyian is voltak a sértők, mikép végre az egész társaság ellen keresetet kellende
                  indítni.</p>
               <p>Smilinszkyt nem volt oly könnyű előkeríteni; mert ő mint a tüzet, úgy kerülte
                  bájos nejét, s barátival elfoglalva mit sem gondolt azzal, mi a teremben
                  történik.</p>
               <p>Egy-két pillantás, melyet a fiatal férj a főterembe vetett, meggyőzték őt, hogy
                  nejének igen rossz dolga van s oda ért, hol már azok is feljogosítva érezték
                  magokat, őt egy-egy jelentő tekintettel vagy kétes mosolylyal büntetni s
                  minőségére emlékeztetni, kik először látták, vagy nem sokat vethettek szemére.</p>
               <p>Eszther kénytelen volt őt maga felkeresni. Sietve, nem tekintve sem jobbra, sem
                  balra, hala­dott a nagy táncztermen s pár mellékszobán keresztül. - Ah! - szólt
                  magában, míg szemei szikráztak: - lehetnék a vak Sámson, hogy rátok borítsam ezen
                  öblök íveit! - - Végre meg­pillantotta férjét és eleibe sietett.</p>
               <p>- Igen rosszul érzem magamat, - szólt közelítvén férjéhez, ki azon udvariassággal
                  kelt fel és sietett neje elé, minővel az illem minden hölgyközelítést fogad. -
                  Fejem fáj! - folytatá Eszther, - elszoktam a zajtól, haza akarok menni.</p>
               <p>Smilinszky szivesen köszönt barátinak, elkisérte nejét a nagy terembe, míg a
                  suttogás két­szerezve lőn körüle. Az ifju fel sem vette azt, mint ha nem őt
                  illetné s Esztherrel együtt eltávozott.</p>
               <p>A király szeretőjének hiányát észre sem látszott venni és szokása ellen tovább
                  mulatott mint máskor.</p>
             
               <p>Miként érkezett Eszther szállására, kevés érdekkel bir történetünkre nézve, de
                  kilesni azon pillanatokat, melyek a nőnek ezen első bemutatását kisérték, nem
                  leend felesleges.</p>
               <p>Eszther szerette volna maga előtt is titkolni a bosszúságot, melyet a remélt
                  diadal helyett haza hozott; azért az egész uton a királyi csarnoktól szállásáig,
                  egy hangot sem ejtett ki Smilinszky előtt, mely kedvetlenségét és kiábrándulását
                  elárulná.</p>
               <p>A viszony köztök olyan volt, hogy mikép az ifju, minden kérdést kerülhetett, a
                  nélkül, hogy ez feltünnék, vagy a negély szinét viselné; de csalatkoznánk, ha
                  hinnők, mikép az, a mi a teremben történt - nem érintette és érdekelte őt.
                  Könnyelműsége mellett volt az ifjuban oly érzés, melyet másnál a becsületének
                  lehetne nevezni, de a hiuság fővegyítékével. Bár vissza­vonult tehát, azért mégis
                  látott, hallott mindent s örült, hogy Eszther vele értekeződésekbe nem
                  elegyedik.</p>
               <p>Mihelyt a nő hálószobájában volt, s egyedül maradott hű komornájával, Rachellel,
                  egy tám­lányba vetette magát. Azon hevesség, melynek annyira ura tudott lenni,
                  mikor ennek szük­ségét látta, most egyedüli meghittje előtt medret tört. Arcza
                  harag és bosszú kifejezését nyerte s könnyei megeredtek.</p>
               <p>Rachel, ki asszonyát soha sírni nem látta, kinek csatlakozásában ritka buzgóság s
                  rokonszenv tüntek fel mindig, ijedten sietett Esztherhez s megállván előtte,
                  reszkető ajkakkal kérdezte: - Mi történt, drága asszonyom! tehetek-e valamit
                  könnyebbségére?</p>
               <p>- Ah a gyalázatos gyáva nép! - kiáltott fel Eszther, felkelvén üléséből s hevesen
                  kezdvén a szobában fel s alá járni. - Mi történt, jó Rachelem? megmondom neked:
                  úgy bántak velem azon fényes hölgyek és férfiak, mintha Kázmér király az út
                  széléről szedett volna fel! Le nem irhatom neked azon pár óra szenvedését! -
                  Gúnymosoly, jelentő lenézés, mellőzés minden alakban! ah csak az hiányzott, hogy
                  ki nem vetettek a teremből!</p>
               <p>- S a király? - kérdezte Rachel, kinek vonásai haragban égtek, - a király mindezt
                  tűrte?</p>
               <p>- Van, a mit tűrni kell! mi ellen fegyver nincsen; - szólt haraggal Eszther, - mi
                  oly közel áll a botrányhoz, mikép nem szabad érinteni, hogy be ne szennyezzük
                  magunkat! - - Én köszönöm, hogy a király tűrte, min segíteni sem lehetett, több
                  kimélet volt e türelemben, mintha mindazokat rendre kérdőre vonandá, kik nekem
                  többet mondtak hallgatva s egy tekintettel, mint a mennyit valaha eltűrhetni
                  gondoltam.</p>
               <p>- S mit fogsz tenni, drága asszonyom, és Smilinszky ur, mit mondott ő, mit tett a
                  férj? Mit a királynak tűrni kellett kiméletből s gyöngédségből, ő, kinek nevét
                  viseled, tartozott-e szenvedni?</p>
               <p>- Smilinszky ellen nincsen panaszom, - mond Eszther, - a gondviselés számomra sok
                  csalódást tartott fenn, előtted, te hű lélek, titkom nincsen: meg kezdem vetni
                  magamat! egy iszonyú gondolat birkózik fel keblemben, rosszabb vagyok mint
                  hittem!</p>
               <p>- Rosszabb? Oh nem, nem, - vágott Rachel szavába, - jobb vagy drága asszonyom,
                  mint hiszed s nem tűrnél annyit, ha rossz volnál! ki állhatna könnyebben bosszút
                  azon mellőzésért, melyet tapasztaltál? ki lenne képesebb haragja egész súlyát
                  éreztetni ama büszke nőkkel, mint épen te? kinek egy tekintete, egy ölelése többet
                  vihet ki a királynál, mint ezen embereknek összesen minden törekedésük.</p>
               <p>- Csalódol, Rachel, - mond Eszther, - a királyt nem ismered! Lengyelországnak
                  kevés nagyobb királya volt, mint ő! nem lehet őt személyes bosszú végrehajtójává
                  alacsonyítni, ha bosszút áll és büntet, magáért és saját érdekében, vagy országos
                  nézetekből cselekszi. De én nem is akarom azt! ragasztani óhajtanék dicsőségéhez,
                  nem elvonni abból!</p>
               <p>- S magadon hagyandsz tehát, asszonyom, minden sértést, minden mellőzést?</p>
               <p>Eszther hallgatott.</p>
               <p>- De nem fogsz legalább azon helyeken többé megjelenni, remélem, - folytatá Rachel
                  hevesen. - Oh! asszonyom, térjünk vissza szép vidám várunkba, nem kellett volna
                  azt soha elhagyni! Nincsen-e ott udvarunk, melynek királynéja vagy, s nem szivesek
                  és alázatosak-e ama varázshelyen a büszke hölgyek, kik a király közelében mellőzni
                  és sérteni mertek.</p>
               <p>- Igazad van, Rachel, - kiáltott fel Eszther, - oh igazad! térjünk vissza! E
                  napnak nem szabad haszon nélkül elveszni, a gondviselés nem ok nélkül vezetett
                  engem azon helyre, hol az emberek egész kicsinységemet éreztették velem. Rachel, e
                  keserű tanulságnak veszni nem szabad! én királyné akarok lenni, nekem nép kell,
                  mely szeressen, melynek reménye, réve legyek! S én királyné leendek, én népet
                  teremtek magam körül: úgy talán elfeledem e mai napot s annak minden
                  kiábrándulásait.</p>
               <p>- Királyné! - kiáltott fel Rachel, mig a büszke örömnek egy sugára vonult át
                  arczán.</p>
               <p>- Nem értesz, hű lélek! - mond Eszther ihletve; - királyné, de király nélkül.</p>
               <p> </p>
            <milestone unit="endSubChapter" n="3"/> 
         </div>
         <div type="chapter">
            <head>ÉLET-ÖRVÉNY, ÉLETTERV.</head>
            <milestone unit="startSubChapter" n="1"/> 
               <p rend="head">I.</p>
               <p>Másnap reggel, midőn Eszther már fel volt öltözve s készületeit tevé Krakkót
                  odahagyni, Smilinszky lépett a szobába.</p>
               <p>Az ifju egész tartásában valami volt, a mi Eszthert meglepte. Eddig benne csak a
                  király feltétlen hivét ismerte s egyét azon embereknek gondolta látni, kik kegyért
                  mindent koczkára vetnek s becsület-oldalon sem finnyások, ha másnemű hiuság és
                  érdek nyerhetnek a számí­tásban; mert az ifju komoly tartása semmi jót nem
                  látszott sejtetni.</p>
               <p>Az utóbbi estnek tapasztalásai Eszthert ingerlékenynyé tették; a viszony, mely őt
                  jól hangzó névvel s egy férfiu védelmével ajándékozta meg, terhére vált; mivel
                  nehány órai kisérlet bebi­zonyította, mikép vannak dolgok, melyeket lehetetlen
                  erőszakolni s még kevesebbé elfödni.</p>
               <p>Talán érezte azt is, hogy Smilinszky áldozata lőn hiuságának, a nélkül, hogy a
                  nagyvilágban jó elfogadtatás által ellensúlyt vethetne azon álhelyzetnek, hová az
                  ifjut sodorta.</p>
               <p>Mindez kínossá tette e találkozást, melyet Eszther annál inkább távolítni gondolt,
                  mivel már a szövetség természete, közte és Smilinszky közt okozta, hogy csak akkor
                  jött vele össze, ha ő akarta.</p>
               <p>Smilinszkynek mindazt, a mi Eszther keblét nyomja s idegeit feszültségben tartja,
                  nem volt ideje észrevenni; mert udvarias, de hideg üdvözlése után be nem várván a
                  feleletet, ekkép szólt:</p>
               <p>- Asszonyom, kegyed egy kisérletet tőn, s e kisérlet nem sikerült. Szerettem
                  volna, ha választása mást érende s nem én jövendék azon nehéz körülménybe,
                  királyom iránti benső vonzalmam és oly tett közt választani, melynek homályát,
                  fájdalom! egy egész élet alig képes lemosni. Kegyed hölgy, s hozzám nem illő,
                  akkor terhelni szemrehányásokkal, mikor inkább, mint valaha, szüksége van nevemre
                  s védelmemre.</p>
               <p>- Mi czélból történt tehát e kora reggeli látogatás, melyre kegyedet fel nem
                  jogosítottam? - kérdé Eszther kinek heves vérét e bevezetés nem volt képes
                  lehűteni.</p>
               <p>Smilinszky arcza szigorú kifejezést nyert: talán most, midőn értelme más irányt
                  vett, érezte legelébb azon szégyenítő szerep súlyát, melyet, s ezt nem kell
                  felednünk, nem Kázmér király rábeszélésére, hanem Eszthernek első, egyetlen
                  ajánlatára önkényt s előző készséggel fel­vállalt; de nem akart sértő feleletet
                  adni. Úgy látszik, igen fontos volt az ok, mely őt e rend­kívüli némber elé
                  hozta.</p>
               <p>- Mi czélból történt, - viszonzá Smilinszky, - megmondom kegyednek. Viszonyunk bár
                  igen rövid, oda ért vélem, hol annak megszünni, vagy ha kegyedben egy árnya van
                  azon magasztos akaraterőnek, melyet eddig benne csodáltam, meg kell változni.</p>
               <p>- Megszünni, - mond Eszther, - ezt értem, Smilinszky, s kegyed engemet csak
                  megelőzött, megváltozni? ez fogalmaimon túl van. Miként változhatna az addig, míg
                  szövetségem a királylyal tart, kinek mindent áldoztam, ha csak kegyed nem tud és
                  talál módot e szövetséget megingatni?</p>
               <p>- Én semmit sem akarok olyat, asszonyom, mit nem magam cselekszem, hanem másnak
                  elhatározásától feltételeztetik. Egy ajánlás, vagy kettő, ha kegyed akarja, az, a
                  mi ide hozott. Bizonyossá tehetem egyébiránt, hogy én saját személyemet illetőleg,
                  egészen tisztában vagyok, bárminő legyen kegyednek elhatározása, nekem egyik mint
                  másik esetre életszabá­lyom ki van tűzve.</p>
               <p>Volt valami az ifju arczának kifejezésében, minek Esztherre nem volt kedvetlen
                  hatása. A könnyű élet embere, a férfiu, kit épen a szerepért, melyet érette
                  vállalt, a jobb meggyőző­désnek ismeretes hálátlanságával szégyenítő
                  szolgálatokért, becsülni nem tudott, eszköz volt eddig kezében, nem egyéb. Most
                  azonban azt kezdé felfödözni benne, mit legkevesebbé keresett, hajlamot, talán
                  erőködést önállásra; az érdeket gerjesztett a héber hölgyben.</p>
               <p>- Igazságtalan valék, - szólt rövid szünet után s látván, hogy Smilinszky
                  elhallgatott. - A szolgálatért, melyet kegyed nekem s ez által a királynak tőn,
                  illő, hogy ha elválunk egymástól, ez harag és félreértések nélkül történjék.
                  Üljünk le, Smilinszky, ingerült valék, kegyeteknek kevély hölgyei keserű leczkét
                  adtak nekem, talán mindkettőnknek; azért nyugodtan akarom kihallgatni, szóljon
                  minden tartózkodás nélkül; a jog, melylyel fölöttem maga az egyház megajándékozta
                  kegyedet, a férjé tudniillik.</p>
               <p>- Ne szóljunk erről! - szakítá őt Smilinszky félbe, míg a vér kezdett felszállni
                  arczába.</p>
               <p>- Mondjuk ki bátran, - folytatá Eszther, - jobb mindent maga nevén nevezni, s
                  aztán, ha terhünkre van, lerázni; ne hallgassuk el tehát a fődolgot, sőt abból
                  induljunk ki.</p>
               <p>- Rövid leendek, - mond Smilinszky, Esztherrel együtt helyet foglalván, - s
                  szintoly rövid feleletekre számítok kegyed részéről. Kettő közől egynek kell
                  történni: én elhagyom Lengyel­országot örökre s más nevet, más és jobb hírt vívok
                  ki magamnak a magyarok nagy királya alatt, vagy kegyed nőm marad, a szó teljes és
                  legnemesb értelmében. Széttépi a köteléket, mely eddig varázsa alatt tartotta, s
                  én igyekezendem, mint Kázmér király özvegyét tekinteni.</p>
               <p>- Hogyan? - kiáltott fel Eszther, - kegyed azt reméli, hogy a király, ki épen
                  tegnap adta enge­dé­kenysége által legnagyobb bizonyságát szenvedélyének, e
                  hűtlenséget boszulatlan hagyand­ja?</p>
               <p>- A bosszú, ha ilyenre számíthatnék, enyhül szolgálna nekem s ír volna
                  álhelyzetünkre, azért kettőnk közt van a választás, asszonyom, - folytatá
                  Smilinszky szigorú hangon - engemet vagy a királyt!</p>
               <p>- Lehetetlen! - mond Eszther, - nem is tudnám, miként tehetném azt?</p>
               <p>- Ha nőm marad - felelt rögtön Smilinszky.</p>
               <p>- S kegyed ráállna ezen áldozatra, mely mindkettőnkre nézve csak szomorú s üres
                  napokat igér?</p>
               <p>- Ismétlem, - mond az ifju, - ha kegyedé nem, akkor enyim a választás, én magam
                  részéről jellemem szerint cselekszem s következetes vagyok. Áldozat volt első
                  tettem, áldozat leend a második. Áldozat nagy és nehéz, az is, ha hazámat el kell
                  hagynom; mert bennem egy nyil­vánulás kel ki a rejtélyből: úgy tetszik nekem, hogy
                  azon órában, mikor el vagyok szánva hazámat örökre elhagyni, inkább szeretem és
                  becsülöm azt, minthogy becsületvesztve szol­gálhatnám, vagy eddigi értéktelen
                  kábult életvadászatomban örömet találhatnék. A választás­ban az elsőség kegyedé,
                  asszonyom, szóljon őszintén, én el vagyok határozva.</p>
               <p>- S ha neje lennék, Smilinszky, megszünnék-e a homály, melyet a szövetség magával
                  hoz?</p>
               <p>- Megengedi-e nekem, - viszonzá az ifju, önkénytelen sohaj után, mely kebléből
                  emelkedett, - ha elébe nem tárom titkos utógondolatimat! nem tudnám azt tenni
                  legjobb szándékkal. Álom­szerűek azok, a sejtelem, a vágyak határiba szivárognak
                  át; nem látom még, mi fog akkor történni, azért csak annyit mondhatok: hogy ha
                  kegyed nőm leend s megszünik a király szeretője lenni, a világ szerelmet gyanít
                  mindkettőnkben; s azt hiheti, mikép nem a király engemet, hanem mi egyetértve őt
                  játszottuk ki. Higyje kegyed, a szenvedély sokat kiment, főleg ha következetes
                  marad. Elvonulunk a világtól; kegyed semmit el nem fogad a királytól, sőt a mit
                  kegyéből bír, visszaadja neki, s mint feddhetlen életű és hű nő, két három, talán
                  több év múlva kivívja a becsülést magának. Boldog leendek-e én? ki ez órában nem
                  akarom elhallgatni, hogy kegyedet szeretem.</p>
               <p>- Szeret? kegyed engemet szeret? és mióta? - kérdé Eszther meglepetve, ki
                  alkalmasint minden­re inkább, mint rövid regényének ily fordulatára volt
                  elkészülve.</p>
               <p>- Tegnap óta, - felelt Smilinszky, míg ajkai körül futó fájdalmas mosoly vonult
                  el.</p>
               <p>- Tegnap óta? - mond Eszther, - tehát mióta az első szégyen ért életemben; mikor a
                  világ legelébb visszautasított azon korlátok közé, melyeket soha sem kellende
                  túllépnem?</p>
               <p>- Úgy van, Eszther, - mond Smilinszky. - Az emberi természet oly csodás, hogy néha
                  épen ellen­kező eredményekhez jut, mint a melyekre számított. Nem tudom, miként
                  van, de midőn a szép Eszthert, kinek az egész világ hódolt, kinek kegyét,
                  pártolását annyian keresték, meg­szé­gyenítve, elnyomatva láttam, szivemben egy
                  érzés kelt, mint a vihar, mint az ár, miként fejez­zem ki magamat! sajnáltam
                  kegyedet, kínosan égő fájvágygyal, szóval éreztem, hogy szeretem!</p>
               <p>Eszther szemlátomást meg volt ingatva; Smilinszky a legcsinosabb ifjak egyike, ha
                  könnyel­műsége miatt nem is bírt az ország komolyabb férfiai előtt értékkel;
                  vidámsága s a könnyű odaengedés, mely tettein feltünt, sok barátokat szereztek
                  neki. Nem volt tehetős, de egy régi kastélya volt s neve jól hangzott: 25 éves
                  korában az ember még sokat változhat, jóra s rosszra, s Smilinszky több reményt
                  nyújtott az előbbire. Eszther, a héber hölgy sem oly sokkal ezelőtt a
                  legszerencsésebbnek tartandá magát, ha oly ifju kéri meg kezét, mint Smilinszky.
                  Mindezen eszmék varázszsal kezdték őt körülkerítni.</p>
               <p>- Mi leend Kázmér gyermekeiből? - kérdé Eszther, - s mit fog a király mondani?</p>
               <p>- Gyermekeiből férfiak és jeles hölgyek, - viszonzá Smilinszky, - mit mond a
                  király? ezt nem fogja kegyed kérdezni, ha képes egy nagy s életreható
                  elhatározásra. Míg nincsen azon elszántsága a király haragját koczkáztatni s avval
                  daczolni, addig nem tépte szét a hálózatot.</p>
               <p>- És szóljon, Smilinszky, - kérdé Eszther, - ha mindketten ezen áldozatot
                  teszszük, mert áldozat leend mindkettőnk részéről, boldog leend-e kegyed?</p>
               <p>- Nem tudom! - felelt az ifju, - szeretni fogok! de kegyed, Eszther, boldog
                  leend-e?</p>
               <p>- Soha Smilinszky! - mond a hölgy, - ez órában kezdem azt inkább, mint valaha
                  azelőtt átlátni, soha! mert én is szeretem kegyedet.</p>
               <p>- Engemet! - kiáltott fel az ifju, kinek arczát egy sugara az örömnek derítette, -
                  engemet, Eszther, és mióta?</p>
               <p>- E pillanat óta, - mond a hölgy, míg sötét szemei leírhatatlan kifejezéssel
                  nyugodtak az ifju vonásain.</p>
               <p>- E pillanat óta, Eszther? - kérdé Smilinszky kétkedő hangon, - de ha úgy van,
                  vagy azt hiszi kegyed, mit fog cselekedni?</p>
               <p>Eszther arczának kifejezése elvesztette azon ingerültséget, melylyel az e
                  párbeszéd elején bírt. Látszott vonásaiból, hogy valami nehéz, válságos küzdelem
                  munkál e hölgyben, ki most a választás határihoz érvén, nem meri a jövőnek
                  lakatját feltörni s a tündér igéjére, vagy a villámra vár, hogy az általa
                  érintetlen kapu felnyíljék.</p>
               <p>Smilinszky érzése hasonló küzdelmet állt ki a lelki erőfeszítésre nézve, mely
                  benne munkált, de másnemű volt az; az ifju mielőtt névszerinti nejének küszöbét
                  átlépte, talán egy átvirrasz­tott éj magányos óráiban jutott azon elhatározáshoz,
                  melyet tőle már hallánk. Még sem volt nyugodt, nem tudta, mi az, a mi őt bántja,
                  mi okozza, hogy bármi történjék, Eszther el­határozása után életében valami hiány
                  és ür marad mindig.</p>
               <p>Eszther darabig mély gondolatokba merülve nézett maga elé, egyszerre felkiáltott:
                  - Köszö­nöm, barátom, hogy kegyed pillanatig azon édes álomba ringatott, mely
                  önbizodalmamat ébresztette föl; köszönöm, hogy e rövid óra alatt feledve lehetett
                  minden s elég szerény kegyed, elég büszke én arra, hogy köztünk az élet
                  legszentebb, legtisztább szava hangzott, a szerelem! Mint ereklyét, mint a frigy
                  szekrényét akarom e szót keblembe zárni, hadd égjen, mint az örök lámpa s
                  világítson elvesztett édenembe! De az áldozatot elfogadnom nem szabad! Olybá
                  képzelem magamat, Smilinszky, mint Judith, ki egy mámoros éj után oda vetve magát
                  a gyilkos Herodesnek, a népeért áldozta becsületét s lelke nyugalmát.</p>
               <p>- Hogyan, Eszther! - kiáltott fel Smilinszky, kinek szenvedélylyel határos
                  csatlakozása Kázmér­hoz e pillanatban sem czáfolta meg magát, s ki a hölgy
                  nyilatkozatában egy iszonyú tervet gondolt fölfedezni.</p>
               <p>- Téved, Smilinszky, - szólt Eszther, - a király soha sem biztosabb, mint mikor én
                  állok oldala mellett; nem értett engemet! Világosban szólok tehát: határoztam,
                  barátom! Ne szakítson félbe, hallgasson ki egészen. Egy érzés van bennem, s hálát
                  adok nemzetem istenének, hogy ki nem aludt az egészen keblemből; oly érzés, mely
                  tiltja, hogy egy szép ifju életet magammal rántsak az örvénybe. A királyban sok
                  nagy és nemes tulajdon van; de hevessége által engedi magát ragadtatni,
                  szenvedélyessége lényegét kettéválasztja s két embert alkot belőle. - Még nem oly
                  rég a hős király, férje a legfeltünőbb hölgyek kettejének, pár kastélyában nemünk
                  üledékét gyüjtötte össze s pihenést országos gondok után orgiák közepette
                  keresett. Ki feledné valaha a szerencsétlen Zách Klárát s a király
                  könnyelműségének gyászos következéseit. De a mindig kegyes király boszúálló is tud
                  lenni, ha szenvedélye ellen tűzi magát a hatalom: az egy Bariczka esete eléggé
                  bizonyítja ezt! Meglehet Smilinszky, hogy engemet is érhet e bosszú! Talán
                  közelebb állok ahhoz, mint a világ hiszi, hogy a férfiu, ki annyit szeretett s oly
                  könnyen feled, engemet is visszavet semmiségembe! de ha más akar ebbe avatkozni,
                  ha más, nem ő maga akarja e viszonyt megtörni, ezen ember veszve van!</p>
               <p> </p>
            <milestone unit="endSubChapter" n="1"/> 
            <milestone unit="startSubChapter" n="2"/> 
               <p rend="head">II.</p>
               <p>- Veszve! - kiáltott fel Smilinszky, - nem mondtam-e, hogy a király bosszúja ír
                  szivemre! De e koczkavetésre meg merném kisérteni szerencsémet mindig. Mit tehet a
                  király, ki házas­ságunkba beleegyezett, mindkettőnket udvarába fogadott, s ki már
                  csak az által, ha viszonya kegyeddel megszünik, felét az országnak
                  kiengeszteli?</p>
               <p>- Nem ismeri őt! - mond Eszther, bús, de szilárd hangon, melyből a legmélyebb
                  meggyőződés szólt. - A király szeret engemet, s ha azután, a mi tegnap történt,
                  még bensőbben csatlakozik hozzám, ne bámúlja kegyed. Ez a szerelem természetében
                  van; Kázmér nem vett fényes termeiben tudomást arról, mi ott Smilinszky nejével
                  történt; de örül titkon, hogy ez által engemet, miként hiszi, örökre eltávolított
                  a nap világából.</p>
               <p>- S hiszi-e, Eszther, hogy a király boszút álland rajtunk, ha e színjátékot valóvá
                  teszszük? s a mi eddig díszítmények közt történt, az életbe viszszük át, s
                  leendünk valóban azok, kiknek neveztetünk?</p>
               <p>- Ez meggyőződésem! - viszonzá Eszther rögtön, - én, ki szeretek, s ha kegyed
                  szavainak hinnem lehet, szerettetem, elég bátorsággal birok a világ bármely
                  szögletében új életet kez­deni, magam mögé vetni a múltat s annak minden
                  emlékezetét! ah, de Smilinszky, bárminő nemtelen s megvetett teremtésnek tartson a
                  világ, az én lelkembe is tévedt egy szép, egy engesztelő gondolat, s nekem is
                  megvan büszkeségem!</p>
               <p>- S mi jobból állhat a büszkeség, - mond Smilinszky, érdekkel kisérvén a hölgy
                  beszédét, - mint abból, ha egy új életet kezdünk s a világot meggyőzzük arról,
                  mikép a czél, melyet magunknak kitűzünk, nemesebb, mint a melyet a véletlen vetett
                  elénk.</p>
               <p>- Állhat valami jobból ennél, barátom, - mond Eszther, - a szégyent elvetni
                  magunktól s új életet kezdeni, szép és nemes elhatározás, de nem nehéz, ha
                  szeretünk; ellenben tudva s akar­va kiszabni magunkra a büntetést, s öregbíteni
                  elszántan a súlyt, mely éltünkre nehezkedik, s mindezt tenni azért, hogy egy
                  üldözött s elkeserített fajnak sorsát könnyítsük, ha nem jobb, nehezebb!</p>
               <p>- Nem értem e rejtélyes szavakat, - mond Smilinszky.</p>
               <p>- Egy nemzet él, - folytatá Eszther, - elterjedve az egész világon, üldöztetve
                  mindenhol, bújva a napfénytől s az emberektől; elválva, egyénekké elszakadva,
                  melyeket az ige tart csak együtt s a múltak emlékezete! Én e népnek leánya vagyok,
                  s ha ideiglenesen áttértem azon vallásra, melynek magasztos erkölcsi tanai ellen
                  soha kifogásom nem volt, s melyet nemzetem egyik fia teremtett, szívvel mindig
                  zsidó vagyok s az is leendek; a világnak nincs az a hatalma engemet arra bírni,
                  hogy gyermekeimet, más mint népem vallásán neveltessem. De hallja tovább.
                  Nagyatyám és szülőim Európa nagyobb részét beutazták: Portugalliától
                  Lengyel­honig, minden országban egy sírt hagytunk hátra! anyám, atyám, testvéreim
                  elmaradoztak, mint a fáradt karaván egyesei a pusztán, engemet s öregatyámat
                  megkimélt a sors. Én vezettem az üldözöttet fosztva szemefényétől Krakkóba. Miként
                  vetett a sors oda, nem tudom, mentünk egy helyről a másikra, pihenve pár évet, pár
                  holdat, olykor csak napokat, s a sors egy öl földet a másik után kirántott lábaink
                  alól.</p>
               <p>Valami oly bús és mégis elszánt volt a hölgy szavaiban, mi Smilinszkyt megkapta.
                  Nem akarta, nem tudta őt félbeszakasztani, de míg a fönséges vonásokon legeltette
                  szemeit, míg azoknak erélyteljes s mégis oly bús kifejezését tekintette, úgy
                  tetszett neki, mintha őt inkább szeretné mindennél a világon.</p>
               <p>Eszther folytatta: - Nagyatyám nem volt szegény; családunk emlékezhetetlen idő óta
                  drága keleti kövekkel és gyöngyökkel, szövetekkel, aranynyal és ezüsttel űzött
                  kereskedést. A folytonos üldözés közben, s hol annyian vágytak vagyonára, melyet
                  jó martaléknak tekintett bárki, nem csoda, ha csodás tökélyre vitte fajunk az
                  ügyességet, elrejteni a mit bir. Világított kincsünk mint a leborított edény alatt
                  a lámpa a nélkül, hogy a világ egy sugarát sejtené. Csak ha ideiglenesen biztos
                  helyre jöttünk, ha akadtak emberek, kik szolgálatunkkal éltek, akkor léptek ki
                  sötét szekrényeikből a fénylő gyémántok és rubinok s a tiszta keleti gyöngy.
                  Krakkó­ban elég nyugodtan éltünk; nagyatyám bizottmányos szerepben, a pompát és
                  fényt annyira kedvelő uraknak és hölgyeknek a legszebbet megszerezte, vagy inkább
                  sajátjából eladta, állítván mindig, hogy másoktól kapja s neki csak kevés haszna
                  van fáradságos üzletében. A szerencsétlenség megtanította e fajt elhallgatni,
                  olykor eltagadni az igazat. Kivallani, mivel bír, mit ezer nélkülözések közt
                  összeszerzett, mindig feledvén magát s mindig azokról gondoskodva, kik utána
                  jőnek, kivallani, mondom, mivel bír, egyértelmű volt a kifosztással.</p>
               <p>- Mikor szegény öregatyám szeme fényét elvesztette, nekem kellett őt e rejtett
                  üzelmében segítnem. Én nem bírtam atyámnak sem óvatosságával, sem ügyességével;
                  elébb, mint sejt­hettük, tudva lőn, hogy atyámnak rejtett kincsei vannak. A
                  szegénység külszíne növelte a gyanút s mivel népünkről mindenki feljogosítva véli
                  magát azt hinni, hogy alacsony, vagy rossz úton jutott vagyonához, találkoztak
                  emberek, kiknek nem sok fejtörésükbe került ürügyet lelni, őt minden pillanatban
                  romlasztó adó alá vetni.</p>
               <p>- Az öreg embert megtörte e soknemű zaklattatás, e lótás-futás egytől a másikig,
                  hogy valamit megmenthessen, vagy újabb zaklattatástól megóvja öreg napjait. Szeme
                  nem látta többé, miként apad a kincs, miként olvad össze a halom, de keze érezte,
                  nem lehetett őt megcsalni! Oly finom volt tapintata, hogy ha néha álköveket
                  vegyítettem a mindig tágabb hiány palás­tolására, azonnal észrevette. Ivadék
                  gyűjtött ivadékra; én vagyok, kire az öreg remélve a sír széleig, akarta hagyni,
                  mit az emberektől meg tudott menteni! Ő nem csak kincseit látta apadni, jövőm
                  reményei sorvadtak össze! Ah, Smilinszky, hagyja kegyed elhallgatnom e szomorú
                  rohamot az örvény felé, mely mindent elnyelt! Egy reggel felébredtem ágyamban:
                  atyám szegényes felső öltönyében egy kis alacsony széken ült a nyílás előtt,
                  melyet a szoba padolata alá maga készített. A deszka kiemelve rovájából, mellette
                  hevert; az öregnek keze a rejtett vasszekrénykébe volt merítve, mintha abban még
                  valamit akart volna fölfedezni: minden eltünt abból egy roppant nagyságú smaragdon
                  kívül, melyet eleim egyike maga hozott keletről, de melyre vevő nem akadt, mivel
                  árát szabni senki sem tudta. Ezen ereklyét őrizte ivadék ivadék után, mint utolsó
                  menedéket, melylyel ha minden kiapad, valami gazdag fejedelemhez menjenek s őt
                  avval megkínálják.</p>
               <p>- E kövön nyugodott atyám keze. Szivem megszorúlt, mikor őt láttam; szakálla, így
                  meg­hajolva, a földet érte s nekem úgy tetszett, mintha imádkoznék.</p>
               <p>- Felkeltem nyughelyemből, csendesen közelítettem, hogy a vígasz szavaival
                  bátorítsam a hanyatló öreget, ki a fizethetetlen árú kincs mellett, nélkülözni
                  kezdé mindennapi kenyerét.</p>
               <p>- Ki írja le borzadásomat! Atyám halva volt! Meredten ült, szeme kialudt. Oh! a
                  tekintet, melylyel a tágra nyitott holt szemek a kincsre voltak szegezve, a
                  kétségbeesés kifejezése a szép öreg vonásokon, mindez irtózatos!</p>
               <p>- Mit mondjak tovább? Még a szegény halott eltemettetése is szégyenülésekbe s
                  küzdelmekbe került. Mikor a hideg ravatal, melynek minden maroknyi földjét,
                  árverezett butorainak árával mértem föl, zárva lőn, mikor egyedűl álltam a világon
                  drága ereklyémmel, melyet dús hajam közt tartottam rejtve: mikor minden el volt
                  adva, gazdánk az utczára vetett.</p>
               <p>- Egynek jutottam azon nők közül kezei közé, kik élettel s becsülettel vásárt
                  űznek. Nagy kilátásokkal, ábránd álmokkal kecsegtetve általa, hivém, hogy a
                  választott vagyok, míg csak a számot szaporítottam. Mindennek fogytán valék; nem
                  tudva, nem foghatva meg világosan, mit kíván, mire akar venni, mire czéloz e
                  némber? elfogadtam végre nehéz küzdés után a szívesen s hizelgő szavakkal ajánlott
                  és adott szállást, élelmet. Levetettem nemzetem viseletét s szép lengyeles
                  öltönyök födték tagjaimat. A nő jótéteményeit részvéte által igyekezett előttem
                  megfejteni s érthetővé tenni irányomban, ki a megvetett héber osztályhoz
                  tartoztam. Nem tudtam mindezt világosan érteni s titkos, gyötrő utógondolat
                  őrködött bennem, valami rettegett, bizonytalan jövő fölött.</p>
               <p>- Veszve valék! mielőtt tudtam, megromolva, mielőtt értettem, mivé lettem. E nő
                  által jutottam Rokiczana kíséretébe. Elébb a királynak más mulató kastélyába valék
                  szánva, két szép lengyel leánykával; engemet ért a választás. Így jöttem a Viszla
                  melletti kastélyba s Rokiczana eltávozása óta a király kegyébe.</p>
               <p>Smilinszky látta, hogy Eszther nyiltan beszél vele, semmit sem titkol, nem akar
                  jobb lenni, jobbnak tetszeni, mint a minő valóban. Szive mélyében megsajnálta őt;
                  de egyszersmind a hely, honnan Eszther a királyi kastélyba került, az élet, mely
                  bevezetésül szolgált mostani helyzetének, szóval minden, a mit hallott, meggyőzték
                  őt arról, mennyire könnyelmű volt az elhatározás, ily hölgynek saját nevét adni
                  paizsul. Nem akarta azonban Eszthert félbeszakítani s míg a hölgy az utóbbi szavak
                  után mélyen elhallgatott, Smilinszky vonásai tünődést s fáj­dalmat árultak el, mi
                  őt egészen leigézni látszott.</p>
               <p>Hosszú szünet után Eszther felemelte az ifjura szemeit; azután oly alázattal,
                  melyet e büszke teremtésben senki sem keresett volna, rebegte: - Ugy-e,
                  Smilinszky, mi nem lehetünk egy­máséi soha?</p>
               <p>Az ifju hallgatott, nem tudta, mit feleljen, magának sem tudott számot adni
                  gondolatiról.</p>
               <p>- Mint a keleti smaragdot, - szólt Eszther, - mely még birtokomban van, szem nem
                  látta az élők közt, mióta szegény öreg atyáméi elhúnytak; úgy őrzöm az egyetlen
                  gondolatot, mely még tűrhetővé teszi életemet. Nem magamnak többé, azon népnek
                  akarok élni, mely úgy mint szegény öregatyám egy helyről a másikra vándorol,
                  melyet vétkes szeszélyből s hiuságból megtagadtam; igen, Smilinszky, azon népnek
                  akarok élni, s vallásomhoz visszatérni. Oh e nép olykor kincsei közepette a
                  legszegényebb koldusnak becsülésével nem bir! Össze akarom vonni rokonságunkat,
                  mert a mi fajunk egy család: tizenkét ága, annyifelé széledt el. Ide aka­rom őket
                  hozni, hogy többen legyenek együtt! Akarom, hogy a szégyen s üldözés, mely eddig e
                  faj életét elkeserítette, némileg szünjék - s többen együtt - kevesebbé érezzék a
                  teher súlyát, s egymásnak nyujthassák kezeiket s egymásnak foghassák be
                  szemeiket?</p>
               <p>- S miként akarja azt kegyed végrehajtani?</p>
               <p>- Ha elvetek minden reményt magamtól álfénynyel kérkedni, ha be nem tolakodom azok
                  közé, kiknek a szégyen, Kain-jegye, nem ég homlokukon, ha - oh! Smilinszky - ha
                  egy király nyilvános szeretője maradok, mivel egy becsületes ember neje többé nem
                  lehetek!</p>
               <p>- Ez végső elhatározása, Eszther? - kérdé Smilinszky, - tehát utaink elváljanak? s
                  én törjem meg a viszonyt, mely köztünk eddig létezett? Legyen, de nekem nem szabad
                  többé Lengyel­honban maradnom!</p>
               <p>- Végső elhatározásom ez, Smilinszky, - felelt a hölgy, - s jól tudom én, lesznek
                  számtalanok, kik azt fogják hinni, mikép semmi sincs könnyebb, mint arra határozni
                  magunkat, hogy fény és kényelem, mulatság s szórakozottság közt fonva odább
                  életünket, még a jóval, a mit czél­zunk is, hódolatot s elveink felfokozását
                  eszközöljük. Ez a bűnhödés az első ballépésért, melyet tettem, s ez oka, hogy
                  magamat akarom kitenni a legfájdalmasabbnak, mit most kezdek csak érezni, mióta
                  szeretek, hogy egy megtérés utját is elvágjam magamtól.</p>
               <p>- Ábránd! - mond Smilinszky, - túlfeszített eszmék!</p>
               <p>- Hagyja, Smilinszky, a szikrát bennem munkálni, nekem előérzeteim vannak, s
                  előttem az út ki van tűzve, azon kell haladnom: jőjön, a mi jő! én a titkos
                  sugallást követem. Elválunk tehát, barátom, s én visszatérek a fényes bűn
                  ösvényére, hogy legyek olyan mint az ár, melynek iszapjában gazdag aratás
                  készül.</p>
               <p>Folytatták-e még tovább beszélgetésüket, értették-e egymást, s miként ment véghez
                  az elválás? nem akarjuk taglalni. Sokáig voltak együtt, de a találkozás után
                  nehány nappal Smilinszky eltünt Lengyelhonból s Eszther a viszlai várban volt
                  ujra. A világ a rövid színi jelenetet a krakkói udvarnál elfeledte; ha voltak még
                  emberek, kik Eszthert néha hevenyészett férjének nevén említették: nemsokára ujra
                  minden melléklet nélkül hangzott a hiressé vált héber hölgynek neve.</p>
               <p>Hogy vallásához visszatért, magának a királynak beleegyezésével gyermekeit zsidó
                  vallásban neveltette, történetileg tudva van. De nyugodt volt-e? de - a külfény és
                  külszíne alatt a boldog­ságnak - nem hányattatott-e az indulatok és szenvedélyek
                  hullámin? E kérdésekre esemé­nyeink folyama adandja a feleleteket.</p>
               <p>Smilinszky eltünt Lengyelhonból s vele e történet folyamában többé nem
                  találkozunk. - Sokáig semmit sem tudott róla a világ; csak később, jóval azon
                  időkaraj után, mely az itt elbeszélendőket keríti, tért vissza honába, mint agg,
                  de még erőteljes férfiu, ki magának idegen név alatt, Nagy Lajos király
                  hadseregeiben jó hírt, vagyont, becsületet szerzett.</p>
               <p> </p>
            <milestone unit="endSubChapter" n="2"/> 
         </div>
         <div type="chapter">
            <head>A HALICSI VÁSÁR.</head>
            <p>Kázmér, miként eddig minden szabad óráját használta, hogy Eszthert koronként
               láthassa: úgy a krakkói udvarnál történtek sem változtattak semmit vonzalmában. A
               király túl volt már az ifjuságon s Eszther annyira tudott vele bánni, hogy inkább
               mint valaha hatott reá. A héber hölgy makacs következetességérzettel - legalább e
               czég alatt - kivitte tervét, melyet missiójá­nak nevezett. Brabantból, Hollandiából s
               Némethon több részeiből, a zsidók elébb egyenkint, később egész karavánokban érkeztek
               Lengyelhonba s Eszther mindent elkövetett, hogy sorsukon könnyebbítsen. A király nem
               tudott tőle e részben semmit megtagadni.</p>
            <p>De a gondok nehezedtek Lengyelhonban; mert mielőtt a hős Kázmér álmodná, a vakmerő
               lithvániai herczegek ujra fegyverben álltak. Mindazok, kiket az utóbbi csaták
               balszerencséje szétugratott - csatlakoztak velök, s kettőzött hévvel s elszántsággal
               támadták meg - a sokat szenvedett Vörös-Oroszországot.</p>
            <p>Kjeistut és Lubart minden nagy csatát kerültek, de kifogyhatlan zaklatásaik
               kifárasztották a lengyel seregeket, s miután Vörös-Oroszországban Kázmér csak az volt
               és csak addig - hová és a meddig lábát tette le; beleunt a folytonos nyugtalanságba s
               békére lépett a két herczeggel, nekik hagyván Wolodomirt és vidékét, magának tartván
               a halicsi herczegséget.</p>
            <p>Valami külszíne létezett tehát a nyugalomnak Vörös-Oroszországban, s a nép a békés
               élet medrébe kezdett visszatérni. Főleg Halics akkortájban vásáraiért, melyeket a
               hadviselések sok ideig gátoltak, minden vidékről meglátogattatott.</p>
            <p>Történt pedig, hogy Diana, a boszniai bánnak nővére és Lizinka annak leánya, a chelmi
               herczegnőt, Diana nővérét Katharinát akarták meglátogatni. Nem csekély kisérettel
               jöttek, szándékuk lévén elébb az akkor híres halicsi vásárt felkeresni; mert nem
               mindenhol lehetett annyi ritka szövetet és ékszert találni együtt, mint ott, hová a
               zsidók már sűrűbben jártak s Eszther védelme alatt több biztonsággal tárták ki
               áruikat.</p>
            <p>Szeptember 6-ikán 1353-ban érkeztek a herczegnők a városba, hol számukra jó előre
               szállás volt rendelve.</p>
            <p>A város minden utczái tele voltak sátrakkal és fabódékkal; ritkán gyűlt oda annyi
               idegen. Minden szállás el volt foglalva annyira, hogy Diana alkalmasint szállás
               nélkül maradanda, ha őt testvére, Micoslaw, meg nem előzi.</p>
            <p>Kotromanovics István bán nem tudta, mi a félelem; mint Nagy Lajos király alattvalója
               és vezére oly tekintetben állt, mikép - főleg e rövid békeszak idejében - azt hitte,
               hogy Dianát semmi veszély sem fenyegeti s azért engedett leánya a szép Lizinka
               kérésének is - Dianát elkisérhetni, hogy másik nagynénjét, Katharinát ölelhesse, ki
               őt számtalanszor kérte atyjától rövid időre magához, de Kotromanovicsot rá nem
               birhatta leányát távol ereszteni magától.</p>
            <p>Lizinka jelenléte Diana társaságában okozta, hogy a bán testvérét, Micoslawot bizta
               meg a kiséret vezetésével.</p>
            <p>Lizinka is örült a halicsi vásárnak, mint ez időben ritka eseménynek s rendkivüli
               mulatságnak. Játékszínek s ehhez hasonló szemlék akkori időben legfeljebb királyok
               udvaraiban léteztek; azért egy népes vásár, melyben nehány szemfényvesztő, zenészek
               vagy bohóczok megjelen­tek - a nagyobb mulatságok közé tartozott.</p>
            <p>A hölgyek az estét vidáman töltötték. Micoslaw, bár ismerői nem voltak a vidéken,
               többekkel találkozott, kik mihelyt a herczegnők érkezését megtudták, azonnal
               tisztelkedni óhajtottak nekik.</p>
            <p>Nem volt még késő az idő; azon épületnek egyik termében, hol a herczegnők és
               kiséretük számára a halicsiak az esteebédet szándékoztak rendezni, több hölgy és
               férfiu jelen meg. Ha a herczegnők nem leendének kissé kimerültek az uttól,
               alkalmasint Lizinka kedveért a komo­lyabb, de komolyságában nem szigorú Diana nem
               ellenkezett volna a kis tánczvigalom elren­dezésével, melylyel a halicsiak igen
               hajlandók valának szivességüket és vendégszeretetüket bizonyítni; de Lizinka maga
               alkalmasint nagynénje iránti kiméletből, vagy talán, mert szive nem volt oly könnyű s
               oly örömre kész, mint máskor, lemondott erről. - Ez okon a nagy teremben, mely a
               herczegnőknek és Micoslawnak szállásaikat elválasztotta, a mulatság csak társalgásból
               állt. A kellemes szeptemberi est megengedvén, hogy minden ablak nyitva legyen, a
               herczegnőket a vásári bódékban égő számtalan lámpa s a késő estig hemzsegő nép, s
               hangzó vidám zene és ének mulattatták.</p>
            <p>Végre az estebéd órája ütött s ez bevégeztetvén, a vendégek lassanként elbucsúztak, a
               herczegnők pedig visszavonultak szobáikba.</p>
            <p>A chelmi herczegnő semmit sem tudott a tervezett látogatásról, minden meglepetésre
               volt számítva. Utasaink azt végezték, hogy a jövő napot a vásár megtekintésére s
               vásárlásokra szánják, azután késedelem nélkül folytatják útjokat.</p>
            <p>Világos, hogy Lizinka, bármennyire szerette atyját, óhajtotta tőle jelenben távolabb
               lenni; mert a bánnak béketűrése ki volt merítve s a hölgynek kevés reménye maradott
               atyja el­határozását megváltoztatni. - - De mivel ennek mégis meg kellett változni,
               ha nem is tudta miként? egyről felelhetett magának, hogy tudniillik Kont lovagon
               kivül senkit sem választand férjül. Meg lehet tehát könnyen fogni, mennyire szerette
               e nehéz, válságos óra előtt, mely fe­nyegetve állt előtte, a közidőt máshol tölteni s
               így nem lenni kitéve azon folytonos czélzások­nak, melyek atyjának társalgásában -
               soha sem hiányoztak. Darab idő óta a bánnak rögesz­méjévé vált veszélyt látni a
               késedelemben, s attól tartani, hogy leánya úgy jár mint Diana, ki hosszas választás
               után s elutasítván a legkitünőbb kérőket, végre apácza-kolostorok építésére adta
               magát.</p>
          
            <p>Másnap reggel már hajnalban minden zsibongott, járt-kelt Halicsban. Nehéz szekerek
               gördül­tek az utczákon fel s alá, s a vidékről újabb vendégek jöttek, mígnem egy az
               elkésett keres­ke­dők közől éj idején érkezvén, most vonta fel sátrát s félszerét -
               vagy gyékényekre rakosgatta ki áruit az utczák földjére.</p>
            <p>A város tágasb tere lőn gyúpontja a sokadalomnak; ott voltak a leggazdagabb árubódék
               s nyitott szövet-félszerek.</p>
            <p>A sátrak közti tágas utczákban, a sürgő vevők és ácsorgók közt, olykor egy hadiasan
               fel­készült fegyverest lehetett látni, vagy vidéki urakat lóháton, kik leszállván itt
               lovaikról, alkudoztak és vásároltak.</p>
            <p>Diana és Lizinka gyalog járták be a boltokat, raktárakat; mindenütt, hol a két hölgy
               Micoslaw kiséretében s számos cselédjeivel megjelent, a legnagyobb figyelmet
               gerjesztette. Mindenből látszott, hogy őket az egész vásári közönség első s
               legfontosabb személyeknek tartja.</p>
            <p>Mintegy tíz óra lehetett reggel, midőn Diana és Lizinka egy ékszerárus bódéjába
               léptek. Az öreg kereskedő azonnal ülésekkel kinálta meg a herczegnőket s mindent, a
               mi boltjában volt, kitárta eléjök. Magasztalta áruit s szeméből látszott, mennyire
               tudja vagy hiszi, hogy e magas látogatással a szerencse köszönt be boltjába. - Míg a
               hölgyek nem csekély kedvteléssel az ékszerek tokjainak felbontásával s a fényes kövek
               megtekintésével foglalkoztak, addig Micoslaw nehány vidéki úrral társalgott, kik nem
               régiben érkezvén haza Kázmér király udvarából, igen sokat tudtak beszélni.</p>
            <p>A nép e közben az utczát eltöltötte, úgy hogy a kereskedő bódéja egészen körül lőn
               fogva áttörhetlen tömeggel, mely a ritka vendégek minden mozdulatát szemmel
               kisérte.</p>
            <p>Az élénk beszélgetések, a sajátos és különböző öltözetek s azon zsinat, mely népes
               vásárt kisér - nem érdektelen tekintetet adtak az egésznek.</p>
            <p>Egyszerre Micoslaw azt vette észre, hogy a népben szokatlan mozgás keletkezett. Úgy
               tet­szett, mintha a bódé közelébe szorult tömeg valami nyomásnak engedne. Kétes
               zsinat, egyes távoli kiáltások hangzottak: de mindez oly egyszerre s oly hirtelen
               jött, mikép senki sem tudta világosan, mi történt.</p>
            <p>- Minő zaj ez? - kérdezte Micoslaw, kijebb lépvén a bódéból, a vidéki urak egyikétől,
               ki nem sok tudomást látszott arról venni akarni.</p>
            <p>- Szokott dolog, - felelt ez, - valami ló szabadult el, szekér feldőlt, vagy a mi még
               hihetőbb, a sátrak közt lopás történt s a bűnöst üldözik!</p>
            <p>- Tűz, tűz! - hangzott egyszerre, s a nép, mely addig valami önkénytelen nyomásnak
               engedve, előre tolongott, most visszatért s egyik a másikat kezdte nyomni. A jelenet
               fenyegető alakot öltött magára.</p>
            <p>A sátrak körül annyira összeszorult a tömeg, hogy nehányan a szemtelenebbek közől a
               bódéba magába léptek, hol a két herczegnő vonásain félreismerhetlen lőn az ijedelem,
               mely a növe­kedő tolongással s mindig zajosabb kiáltásokkal nőttön nőtt.</p>
            <p>Micoslaw hirtelen a hölgyekhez fordult. - Innen, - szólt nyugodt hangon, de nem
               minden aggodalom kifejezése nélkül vonásaiban, - minden áron mennünk kell!</p>
            <p>- Mi történt - mit jelentenek e kiáltások, e tolongás? - kérdezték a herczegnők.</p>
            <p>- Nem tudom, - felelt Micoslaw, - de itt más veszély fenyeget, mely közvetlen, az
               össze­tiportatás veszélye. E nép, mint látom, nem szándékosan sürüdik körünkbe, hanem
               valami külső erő által tolatik.</p>
            <p>- De hova? - kérdé Diana, szemeit a nép felé irányozva, mely valódi birkózásban volt
               egymással, s mely közől nem egyet legázoltak már a többiek, kik minden áron utat
               akartak magoknak a tömeg közt törni. A bódé deszkái recsegtek, a kereskedő ijedten
               kezdette kincseit összeszedni s a ládákba rakosgatni.</p>
            <p>E veszedelmes pillanatban többen, kik Dianát és kiséretét megismerték, összeverték
               magokat, s közel férvén a bolt tág nyilásához, kiáltottak: - Ide közénk, mi
               kiviszszük innen herczeg­ségteket! - Valahol tűznek kellett támadni, a nép maga magát
               rémíti el.</p>
            <p>Mások mindenkép igyekeztek a tolongókat arra birni, hogy álljanak meg, s várjanak,
               míg azok, kik elől vannak, kiérnek a szoros sátor-utczából.</p>
            <p>Micoslaw azon szolgálatkész, jó szándékú férfiak közé lépett, kik a herczegnőket
               felszólí­tották s leirhatlan erőködéssel sikerült végre, a szorosan vállatvető
               férfiaknak magok közt egy kört nyitni, melynek egész erejükből védett hézagában a
               herczegnők igen kétes védelmet nyertek. Nemcsak a kis űrt, hová menekültek, kellett
               mindig a lehetőségig szabadon tartani, hanem előre, s ki a bódék közől minden
               arasznyi tért el kellett küzdeniök azoktól, kikre pán­rettegésük közben sem szó, sem
               intés nem hatott.</p>
            <p>Vásári tolongás magában sem tartozik a veszélytelen körülmények közé, főleg hol
               ember, szekér, ló minden egy utczába szorul, mint az régibb időben még inkább
               napirenden volt, mint most - kisebb városokban s faluhelyen. De itt nemcsak a vásári
               tolongásból kellett a herczeg­nőket kimenteni, hanem tökéletesen elrémült emberek
               összeveszett erőlködései közől, kiknek ijedelmük nőttön nőtt.</p>
            <p>Mintegy tiz-tizenkét lépésnyire haladhatott ama kis emberpaizs előre s a herczegnők
               szállásának irányában, összeszoríttatva mint a vasgyűrű, midőn a jelenet valóban
               rémítő tekintetet nyert; mert a tűz a sátrakig terjedvén, a felkelt szél szárnyain
               dühös gyorsasággal ömlött el két hosszú, recsegő lángfolyamba, övedzve sűrű vakító
               füsttől.</p>
            <p>A gyulékony anyag egyszerre lángot vetett s lehetetlen lőn valamit megmenteni; ki a
               mit felragadhatott, magáét, másét, miként a véletlen játszta azt kezébe, elhordta
               magával - s az egész léget leirhatlan ordítás, vegyülve káromkodásokkal töltötte
               el.</p>
            <p>Miként a fa és szövetbódék hirtelen lehamvadtak s a szél mindenfelé kezdte a perjét s
               üszköket hordani, a hely is tágult, égő parázs s forró hamu közt széledtek el a
               menekülők, megtöltvén az egész teret s igyekezvén minden áron a vesztés színhelyét
               odahagyni.</p>
            <p>Mikor a herczegnők végre kiértek valamivel szabadabb helyre, a szélnek egy ellenkező
               csapása a füstöt fekete gomolyokban sodorta a leégett vásár helyére. Még jó távol
               voltak szállásuktól. Többen, kiknek erőlködése s elszántsága mentette meg őket eddig,
               most a tömeg által elsodortattak s alig maradt öt-hat férfiu Micoslaw mellett, mikor
               szabadabb helyre kivergődvén, kissé körültekinthettek.</p>
            <p>Nem tudta mind e pillanatig senki világosan, mi történt s mi okozta a tüzet, főleg
               pedig az első ijedelmet még a tűz előtt: mert annyi mindennemű kiáltozások közt
               lehetetlen volt tisztán kivenni, mi a rettegés első és főtárgya.</p>
            <p>De a szabadabb helyre érvén, Micoslaw azonnal tudta hányadán van, s hogy Halics
               ellenség által támadtatott meg. Ki volt ezen ellenség, honnan hullott le mint villám
               az égből - békés időben? mindezt ő sem foghatta meg; de a növekedő kiáltások, még
               nehány háznak meggyujtása s most már érthetőbb jajveszeklése a népnek, semmi kétséget
               sem hagyott fenn.</p>
            <p>- Előre - előre - barátim! - bátorítá Micoslaw azon nehány embert, ki még mellette s
               a herczeg­nők mellett maradt; - a város ellenség kezében van; igyekezzünk mindenek
               előtt a herczegnők életét biztonságba hozni. Előre! a támadás a város éjszaki oldalán
               történt, talán sikerül erre jobbra kimenekülhetni, mielőtt a vad martalócz sereg
               utólér.</p>
            <p>- Utánam! - kiáltott egy ifju, ki épen most jött azon ház felől, hol a herczegnők
               szállva voltak. Az egész cselédség kisérte őt, míg azok, kik a vásárban követték a
               herczegnőket, egyenkint érkeztek minden oldalról vissza. Az ujon jöttek mint a
               bucsusok fel voltak podgyászolva s miként látszott, a mit csak lehetett, igyekeztek
               megmenteni.</p>
            <p>- Erre! - kiáltott az ifju, épen azon irányban intvén kezével, merre Micoslaw is
               mutatott. - A lovakat lehetetlen volt kihozni az ólakból, - folytatá: - nem
               késhettünk, azért igyekeztünk megmenteni, a mit lehetett, az ólak boltozata igen
               erős, s ha megóvatik a tűztől, a lovakat is előkeríthetjük később.</p>
            <p>Mindezt az ifju a közben mondotta, míg intésére Micoslaw s mindazok, kik most ide
               össze­sereglettek, gyorsan igyekeztek elhagyni a teret s jobbra egy elég keskeny
               utcza felé tolakodtak, az itt már gyérebben szaladó nép közt.</p>
            <p>Egyszerre egy ordítás hangzott ujra; a vásár tere felől egy lovas csapat rohant az
               itt-ott égő romok s a forró parázs közt előre. Füst övedzte a vadtekintetű arczokat,
               melyek annyira hason­lítottak haramiákéihoz, hogy Micoslaw nem kétkedett többé, mikép
               a támadás egye­nesen rablóktól jő, kiknek czéljok nem egyéb, mint ijedelmet idézni
               elő s annak zsibbadtsága közben rabolni és gyilkolni.</p>
            <p>A csapat mint felleg körülözönlötte a kis kiséretet, mely a herczegnőket s
               hölgy-cselédeiket középbe szorította.</p>
            <p>Micoslaw s a férfiak, kik körüle gyűltek, kardot, buzogányt, szóval a mi fegyver
               náluk volt, előragadtak s dühösen védték magokat.</p>
            <p>A herczegnők a közeli épületek egyikének falához simultak, hol legalább hátuk védve
               lőn, míg a vitézségéről ismeretes Micoslaw már nehányat a káromkodó, bortól elázott
               támadók közől leejtett lováról.</p>
            <p>De mindig sűrűdtek a martalóczok s a herczegnők helyzete kétségbeesettebb lőn, mint
               valaha.</p>
            <p>Azon perczben, midőn a lovas rablócsapat megrohanta őket, többen, kik minden oldalról
               menekülni akartak, látván, hogy utjok el van állva, Micoslawhoz vették magokat s ez
               okozta, hogy a herczegnőket eddig egyéb veszély nem érte, mint a tolongás nyomása,
               melytől ők és nőcselédeik nem tudták megóvni magokat.</p>
            <p>Míg ez itt a város terének egyik szöglete irányában történt, addig az egész várost
               elözönlötték a rablók.</p>
            <p>Házak gyujtattak fel, minden kiraboltatott s a vérengző nép semmit sem kimélt. A
               polgárok közől sokan, aggok, hölgyek, gyermekek a felbőszült ellenségnek áldozatai
               lőnek.</p>
            <p>Csak miután e veszedelem és pusztulás e végleteket érte el, kezdett egy név hangzani,
               mely mindent megfejtett s legkisebb kétséget sem hagyott fenn.</p>
            <p>De nemcsak e nevet hallani, hanem birtokosával személyesen találkozni is rá volt a
               sorstól a herczegnőkre mérve, kik soha sem álmodták volna, hogy midőn a chelmi
               herczegnőnek látogatására szándékoznak s előbb a híres halicsi vásárt akarják
               megtekinteni, házuknak egyik legdühösebb, s miként hitték, engesztelhetetlenebb
               ellenségének közelébe jussanak.</p>
            <p>Az, a ki minden békealkuk s újabb kötelezettségek daczára az egész halicsi földet s e
               napon magát a fővárost megrohanta, nem volt más, mint Lubart, a Gedimin fiak
               másodika, a vad Olgerd öcscse.</p>
            <p>Azon perczben, mikor Micoslaw már apadozni érezte erejét s a herczegnők látták,
               miként gyérül védőik száma, bár az ellenség minden halálért kétszeresen lakolt,
               vágtatott elő Lubart.</p>
            <p>Egy lovas csapat kiséretében jött, mellette Bogdán, kivel már találkoztunk.</p>
            <p>- Megálljatok! - kiáltott fel Bogdán, a legkevésbbé vad e vérengző bosszut lihegő nép
               közt; - uram herczeg, igaz a mit hallottunk, - folytatá hirtelen Lubarthoz ugratva. A
               herczegnők itt vannak s kiséretükben Micoslaw, a bánnak öcscse; amott látom a
               herczegnőket körülvéve némbereitől. Megálljatok, senki se emeljen több fegyvert - -
               !</p>
            <p>Ideje volt e közbeszólásnak; mert a hatályos védelem által felingerlett támadók
               látván, hogy Micoslawnak s többi társainak erejük csökken, kettőzött hévvel akartak
               véget vetni a régen már egyenetlen csatának, melyet csak Micoslaw rettenthetlensége s
               társai elszántsága nyujtha­tott ennyire.</p>
            <p>Micoslaw, mihelyt Lubartra ismert, helyet szabadított magának kardjával, melyről a
               vér csurgott, s Lubart elé lépett.</p>
            <p>Lubart, Bogdán felszólítására, s látván minő veszélyben van a herczegnők élete,
               azonnal megszüntette a támadást.</p>
            <p>Gyaníthatólag több hasznot látott ügyére nézve, ha a herczegnőket s Micoslawot magát
               kézhez keríti, mint ha azok leöletésével nehezíti hadi szerencséje esélyeit,
               gondolhatván jó előre, mikép nagy Lajos sohasem fogja legkedvesebb emberei egyikének
               gyermekét s test­véreit boszulatlan hagyni.</p>
            <p>- Lubart! - kiáltott rá Micoslaw, - a béke ellenére az idegyűlt vásáros népet
               megtámadták embereid; gyujtogatnak, ölnek, rabolnak: ne feledd, hogy még élnek, kik
               ezt számon kérik tőled! - Én a két herczegnővel, nővéremmel s unokahugommal ide
               jöttem, megtekinteni a halicsi vásárt s szándékozván innen a chelmi herczegnőt
               meglátogatni; felszólítlak tehát, hogy bántatlan hagyhassuk el a várost s
               folytathassuk utunkat, te magad Lubart felelj aztán Lajos és Kázmér királyok s a
               római pápa ő szentsége előtt, azért, mit ma itt véghezvittél.</p>
            <p>- Bogdán! - kiáltott Lubart, - legyen gondod, hogy a herczegnők bántódás nélkül
               vissza­vezette­ssenek szállásukra és senki se merje bántani őket s a mi övék!
               felelőssé teszlek életeddel erről.</p>
            <p>E pillanatban Dianának úgy tetszett, mintha Lubart, kit soha sem látott, vagy gondolt
               látni életében, nem lenne ismeretlen előtte. E hang, ezen vonások - - Ő volt! - Ő -
               de ki? s minő viszonya lehetett azon emberrel, kinek vonásaira gondolt ismerni, nem
               tudta senki. A hölgy felsikoltott.</p>
            <p>Lubart utóbbi szavai után embereihez fordult, kik közől többen a heves védelem közt
               lovaikat vesztették el, s emelt kardokkal s buzogányokkal vad, irtózatos
               csoportozatot képeztek.</p>
            <p>- Te, - folytatá egy fiatal harczoshoz intézvén szavait, - itt maradsz közelemben
               nehány emberrel, - ti többiek, s ezt emeltebb hangon kiáltotta: vegyétek széltébe,
               hosszába a várost, a tiétek minden! akár a házakat is magatokkal vihetitek, ha
               birjátok; szabad martalék három óráig! akkor a kürt- és trombitajelre, tovább
               megyünk!</p>
            <p>- Hah rabló! - kiáltott rá Micoslaw, ki a szorongó veszély daczára nem birta fékezni
               dühét.</p>
            <p>- Ugy-e Micoslaw! - felelt Lubart, míg Bogdán sietett megbizását teljesítni s ezt a
               lehető legudvariasabban igyekezett végrehajtani.</p>
            <p>- Ugy-e Micoslaw! - ismétlé Lubart; - a Gedimin testvérek is értik a mesterséget
               rabolni, ölni, gyujtogatni, ha kell! Te szabad vagy Micoslaw; nem tartóztat senki,
               siess vissza bátyádhoz a bánhoz, s mondd meg neki nevemben, hogy nővérére és leányára
               jó gondom leend.</p>
            <p>- Nincs jogod őket letartóztatni, - kiáltott reá Micoslaw, - s én nálok nélkül nem
               indulok innen!</p>
            <p>- Nincs jogom, Micoslaw? - mond Lubart gúnynyal, - igaz, de szabad ember vagyok!
               kifosz­tatva ősi birtokomból, s ha ez embereknek joguk van jogtalant elkövetni, én
               sem maradok hátra. Ha kedved van a hölgyek fogságát megosztani, ám lásd,
               szabadságodban áll! de nem vár kényelmes szállás a szép angyalokra! Erdőben fognak
               tanyázni, mint az égi madarak s helyről helyre menni, ha a legelő elfogy s a források
               kiapadnak.</p>
            <p>- Ha férfiu vagy, - kiáltott Micoslaw, - szállj le lovadról s állj ki a síkra velem,
               csak testemen át vezet az út oly szemtelenségre, minő a tiéd.</p>
            <p>- Mert férfiu vagyok, - felelt Lubart hidegen, - nem vesztem el béketürésemet,
               Micoslaw, még egyszer, eredj, s légy hirmondó; beszéld el, mit szemeid láttak s
               füleid hallottak; vagy maradj itt s mesélgess hölgyeidnek a hosszú estéken át a rokka
               mellett!</p>
            <p>Micoslaw béketürése kiapadt; ott állt, hol az ember mindent feled; hol nem lehet
               többé szemére vetni, hogy hihetlent, oktalant, eszeveszettet cselekszik; mert nem
               tudja, mit tesz s az indulat mint ár felragadja. Súlyos, véres kardjával rohanta meg
               Lubartot, ki felhahotázva rántotta balra lovát s intett kezével kiséretének.</p>
            <p>- Ne bántsátok! élve maradjon! - kiáltott rájok, - de vigyétek biztos helyre s
               őrizzétek. Ismerem e fajt, nagyon meleg vérök van, meg kell hűteni kissé.</p>
            <p>Ezzel Lubart körültekintett, s míg a herczegnők Bogdán kiséretében már jó közel
               voltak szállá­sukhoz, Micoslawot pedig megrohanták s lefegyverezték emberei: Lubart
               az égő város füstölgő utczáin nyargalt végig s nem sokára eltünt szem elől.</p>
            <p> </p>
         </div>
         <div type="chapter">
            <head>HOLLÓKÁROGÁS.</head>
            <milestone unit="startSubChapter" n="1"/> 
               <p rend="head">I.</p>
               <p>Lubart felvervén Halicsot s eltöltvén az utczákat halottakkal, roppant martalékkal
                  minden­nemű árukban, lovakban, marhákban, odahagyta a még füstölgő várost s miután
                  a vidéken ölve s gyujtogatva átrombolt: mielőtt Kázmér király valamit tehetett
                  ellene, visszavonult azon rengeteg hegységekbe, melyeknek járhatatlanokká tett
                  szorosai és szakadásai minden támadással daczoltak.</p>
               <p>Apor István, nagy Lajos vezére, hős székelyeivel megsemmisítvén Olgerd hadseregét,
                  ezen utóbbi is, csekély kisérettel ellenséges seregeken átküzdve, Lubart
                  menhelyébe érkezett, hol már Kjeistut megtörve a sok fáradságtól, de
                  kibékülhetetlen lélekkel várt.</p>
               <p>Itt tanácskozott a három testvér; mit tegyenek tovább, miután tudták, hogy nagy
                  Lajos a velenczeiek ellen készülvén, hadsereget nem küldhet Kázmér segítségére s
                  így hihetőleg a halicsi kerület birtokában háboríttatni nem fognak.</p>
               <p>A herczegnők számára roppant sudarokból ideiglenes lak hevenyésztetett. Lubartnak
                  köszön­hették inkább, mint a más két Gediminnek, hogy fogságuk a hely távolságához
                  képest polgáriasodottabb lakhelyektől, a rablott martalékból elég kényelemmel fel
                  volt készítve s a herczegnők élelmezésére is gond lőn.</p>
               <p>Lubart egy volt a rendkivüliebb jellemek közől azon vad és háborgós korban.
                  Makacs, erő­teljes bosszúban és harczban, nem hiányzott benne azon neme a
                  lovagiasságnak, mely a vadság közepette némi nemességet árul el. Főleg hölgyek
                  irányában, ez időben példa nélküli kimélettel birt s szive távol volt attól, hogy
                  a szerelemnek ne lenne arra nagy és rendkivüli befolyása. Mostani tervét e
                  nevezetes foglyaival senki sem sejtette: az akkori hadszokások szerint minden
                  vezér rendelkezett foglyaival, s mivel Diana és Lizinkáért gazdag váltságot
                  lehetett remélni, Micoslaw pedig hatalmas kezes volt a megsértett Kotromanovics
                  ellenében, mindenki azt vélte, mikép Lubart herczeg érővé teendi s kiaknázza az
                  előnyt, melyet a véletlen kezeibe juttatott.</p>
               <p>Mintegy három héttel a halicsi vérvásár után, az éj elborította árnyait azon
                  torkolatban, hová Lubart a herczegnők lakát építette. Oly szűk volt e
                  völgymélyedés, hogy valódi katlant képezett s annyira körülnőve ezredes
                  rengeteggel, mikép az egész hely, hol az elég tágas épület állt, egy kis udvart
                  képezett, vagy inkább nyilást, körülkerítve szikláktól, melyeket az erdőség
                  egészen elfödött.</p>
               <p>A hold csak gyéren lőn képes ezen árnytelt helyet világitni s az egésznek
                  tekintete bús és mogorva volt.</p>
               <p>Az épület valami egyházzá alakított tágas csűrhöz hasonlított; egyik oldalából kis
                  torony nyúlt fel, hová éles hangú harangot függesztettek, alkalmasint jelt adni
                  váratlan eseményekre.</p>
               <p>Lubart rendeletéből az egész épület körül földkunyhók vonattak, megszakadatlan
                  gyűrüt képezvén. E kunyhókba volt az őrizet szállítva, így lehetetlen volt a
                  herczegnők és Micoslaw fogságát megközelítni, a nélkül, hogy a látogató e
                  kunyhókon át ne jőjön, melyeknek magas éles földfedelei karókkal tele vert
                  erősséget s védfalat képeztek.</p>
               <p>Lubart párszor meglátogatta Micoslawot, a nélkül, hogy a herczegnőkkel összejőjön.
                  Czélja e látogatásoknak az volt, magának s testvéreinek Micoslaw és a bánnak
                  közbenjárása által a halicsi birtokot biztosítni. Feltételül a herczegnők
                  szabadsága lőn ajánlva.</p>
               <p>Micoslaw átlátta, hogy e szilaj s féktelen indulatú emberek hatalmában lévén,
                  ellenállás még erőszakra is bőszítheti őket, s hogy nincs okosabb, mint időt
                  nyerni s e közben kiérlelni, mi legyen a legüdvösebb e veszedelmes körülmények
                  közt.</p>
               <p>Mindenkép azon volt tehát, határozatlan igéretekkel tartani ellenségét s
                  megértetni vele, mikép a fontos ügy, mely az alku főtárgyát képezi, csak hosszas
                  értekezések eredménye lehet; azért elkerülhetetlen, hogy irhasson a bánnak s
                  később valahol a bán személyesen találkoz­hassék Lubarttal.</p>
               <p>Micoslaw annyiban czélt ért, hogy Lubart egy meghitt emberét rendelte hozzá, ki
                  által leveleit elküldhesse bátyjához; de ki lőn kötve, hogy ezek nyitva adassanak
                  át s fogságuk helye említve ne legyen.</p>
               <p>Diana maga részéről semmi áron nem akart találkozni Lubarttal; minden látogatás
                  alkalmával ürügyül a sok fáradság által megromlott egészségét használta, míg
                  Micoslaw Dianának szavát adta, hogy őt mindenről, mi közte és Lubart közt
                  végeztetik, értesítendi.</p>
               <p>Igen eszélyesen volt ez elintézve; mert Lizinka rendkivüli szépsége s a roppant
                  aradíj, mely reá gazdag atyjától várt, elég ingerül szolgálhatanda a vad és
                  szenvedélyes Olgerdnek, hogy őt testvérétől bármi áldozattal átvegye s arájának
                  nyilvánítsa.</p>
               <p>Micoslaw minden béketürését összeszedte s Lubartot mérséklettel s nyugodtan
                  fogadta. Ennek köszönhette azt, mi főczélja volt, hogy tőle gondolkozásra nyert
                  időt s e közben igérte, hogy bátyjának a bánnak irni fog s igyekezni őt rábirni az
                  egyezség békés utoni elintézésére.</p>
             
               <p>Így állt az ügy. Lubart és testvérei pillanatig sem feledték, hogy bárminő
                  kedvezők legyenek is pillanatra a körülmények, nekik két hatalmas királylyal, mint
                  elszánt ellenséggel leend dolguk, s hogy Kotromanovics egy azon emberek közől, ki
                  olynemű sértéseket, mint saját öcscsé­nek, hugának s leányának elfogatása nem
                  hagyand bosszulatlan, ha valahogy kiszaba­dulnak a kötendő alku előtt foglyaik. Ez
                  oka, hogy minden idejökre szükségük volt s kevés pillanata maradt Lubartnak a
                  herczegnőkkeli társalgást keresni; inkább azon volt, őket kimé­letes óvatossággal,
                  de kettőzött éberséggel őriztetni, nehogy idő előtt kikerüljenek hatalma alól.</p>
               <p>Seregeket kellett ezenkivül gyűjteni, a vad csoportot, mely velök szövetkezett,
                  élelmezni, foglalatoskodtatni s őrizni, hogy a bár rövid ideig tartó tétlenséget
                  is megunván, máshoz ne szegődjenek s barátokból igen veszedelmes ellenségekké ne
                  váljanak; miután azon rejtekek ismeretével birtak, melyek eddig utolsó szükségben
                  biztos menhelyül szolgáltak.</p>
               <p>A herczegnők tehát nagyobb részét idejüknek magányosan töltötték. Bogdánra volt a
                  lak elintézése bizva s rá minden helyes okok mellett a haragra, nem tudtak a
                  herczegnők annyira neheztelni, mint Lubartra; de mihelyt mindent elintézett, hogy
                  a herczegnők fogságát szenvedhetőbbé tegye, eltávozott és többé nem mutatkozott
                  nálok. Volt egyébiránt Lubartban is valami emberiebb s ha ily faju emberek közt és
                  azon korban - a gyöngédség eszméjét hasz­nál­hatnók, valami gyöngédebb, mint hogy
                  gyakran azok közelében mutatkozzék, kiknek elfogatását s erőszakos letartóztatását
                  előidézte.</p>
               <p>Azon este is, mikor e rengeteget s annak e rejtett búvhelyét megközelítettük, a
                  herczegnők magokra voltak hagyatva Micoslawval.</p>
               <p>Bogdán szolgálatukra két nőcselédet, saját kiséretükből, meghagyott; a többiek le
                  lőnek tartóztatva, de hol? Halicsban-e vagy más valami helyen? azt a herczegnők
                  nem tudták.</p>
               <p>A szoba, hol Dianát, Lizinkát s Micoslawot együtt látjuk, a késő órában
                  kénforgácsokkal volt világíttatva; mert e távoli helyre nem igen lehetett gyertyát
                  szerezni. Úgy látszott, hogy e tágasb szobából nyiltak a hálókamrák s minden a
                  legszűkebbre s kis háztartásra volt számítva.</p>
               <p>Akkortájban a legelőkelőbb hölgyek is egyszerűbb, de gyakorlati nevelést nyertek;
                  s oly kivételes körülmények közt, mint a minőkben a herczegnők jelenben voltak,
                  sokat könnyen tűrtek s nem tartottak sem nagy szerencsétlenségnek, sem terhes
                  nélkülözésnek, mit talán mostani időben egy szegény háztól került hölgy
                  kétségbeejtőnek hinne.</p>
               <p>Főzni, sütni, az időt varrással, fonással eltölteni, nem volt az, a mi a
                  herczegnőket keserítette; sőt ha valami képes lőn fogságukat némileg enyhíteni, e
                  foglalatosságok, e betöltése minden időhézagnak, adott nekik erőt a
                  szerencsétlenség azon részét tűrni, mely a lélekre hatott s következőleg nehezebb
                  és súlyosb volt. A szobának minden butorzata egy hosszú asztalból s nehány
                  lóczából állt. Falait sárgás tapasz borította, melyre a falnak fél magasságáig
                  káka­gyékények voltak borítva.</p>
               <p>Itt ültek a hölgyek az egyik karos lóczán, közel a nyitott ablakok egyikéhez,
                  melyből egy része a szoba egyik szögletébe emelt nyitott kemencze füstjének
                  szivárgott ki.</p>
               <p>Micoslaw keresztbe font karokkal sétálgatott fel s alá, néha megállván a hölgyek
                  előtt, kikkel beszélgetett. - Meg nem foghatom, hova késik oly soká emberünk! -
                  szólt Micoslaw, kitekint­vén a lak előtti kis térre, melynek kunyhó körözetében
                  néha egy sötét alakot lehetett látni, miként jő egyik nyilásból ki, s megy a
                  másikba be.</p>
               <p>Mindössze két tűz égett künn, de ez is a kunyhókon túl az erdőség szélén s csak
                  egy részét világának s az azt megelőző füstöt lehetett kivenni.</p>
               <p>- Kérdés, ha elmehetett-e? - mond Diana, - tudod-e bizonyosan Micoslaw, ha
                  elindulhatott-e Halicsból?</p>
               <p>- Bizonyosan? ezt nem mondhatom, - felelt a kérdett, - de annyi igaz, mikép
                  legügyesebb s vakmerőbb embereink egyikét küldöttem, s ki oly jól védte magát ama
                  tolvaj nép ellen, hogy egy karczolást sem kapott.</p>
               <p>- Félek, - mond Lizinka, - hogy valahol elfogták s atyám három-négy nappal később
                  tudandja meg, mi történt, ha véletlenül olyan valaki viszi meg a hírt atyámnak, a
                  ki tudja, hogy mi épen azon a napon voltunk ott, mikor Lubart Halicsot megrohanta.
                  Mert a mit a város tisztviselő­sége tudott, nem következés, hogy azt más is tudta;
                  a halicsiak nem utaznak, az idegenek pedig nem ismernek bennünket.</p>
               <p>- Emberünket nem féltem, - viszonzá Micoslaw, - mikor Lubart közelünkbe érkezett,
                  a zavar általános lévén s mivel a füst a félvárost ellepte, nem volt könnyebb,
                  mint megszökni. Egyébiránt én emberünket nem bátyámhoz, hanem egyenesen Zdenkóhoz
                  utasítottam; nem akarván, hogy Stefán legyen az első, ki a dolgot megtudja. Bátyám
                  okos ember, de indulatos s meglehet, hogy ha az eseményekre elő nem készíttetik,
                  első hevében oly valamit cselekszik, a mi itt állásunkat megnehezíti s terveinket
                  elárulván, azok sikerét kétessé teszi.</p>
               <p>- Azt igen okosan cselekedted, Micoslaw - mond Diana, - nekünk csellel kell élnünk
                  s időt nyernünk, míg a Gediminek elé oly seregek gördíttetnek, melyek őket
                  tiszteletes távolban tartsák s elvegyék bátorságukat rajtunk nemtelen bosszút
                  állni.</p>
               <p>- Engemet egyéb aggaszt még, - szólt most Lizinka, - talán emberünk eljárt
                  küldetésében, de legjobb szándoka mellett sem férhet közelünkbe, hiszen úgy körül
                  vagyunk kerítve, mintha vasabroncs vonulna körülünk; Lubart tudtával küldött
                  hirnököd pedig bátyám, Micoslaw, még ott sem lehet.</p>
               <p>- Van mindenben mód, - felelt a herczeg, - egy jó nyil segedelmével emberünk, ha
                  idáig jő, a tudósítást akármikor belőheti az ablakon.</p>
               <p>- Én ennél jobbat is tudok, - jegyzé meg Diana, míg Lizinka nagy figyelemmel
                  nézett ki az ablakon, körben jártatván szemeit s igyekezvén a tárgyakat
                  megkülönböztetni.</p>
               <p>- Mi ama jobb? - kérdé Micoslaw.</p>
               <p>- Az, - felelt Diana, - a mi sem különös, sem hihetlen ily áruba bocsátkozó nép
                  közt; hogy tudniillik őreink egyike vagy másikának erényét könnyű lenne
                  megkisérteni.</p>
               <p>- Magam is hiszem ezt, - viszonzá Lizinka, - mindenesetre nem kell semmit
                  elmulasztanunk, ha czélt akarunk érni. Ha emberünk már itt van a közelben.</p>
               <p>- Nincs itt, erről felelni mernék, - erősíti Micoslaw félbeszakasztván Lizinkát, -
                  mert eddig jelt adott volna. Nem tudván, hová utasítsam, idő kell, míg nyomunkba
                  akad, s én ezen időt arra használandom, valamit felgondolni, hogy azon esetben, ha
                  a segély késik, magunk tudjunk segíteni magunkon.</p>
               <p>E pillanatban három hosszú és szomorú hollókárogás hangzott; úgy tetszett, hogy az
                  erdőség felől jő.</p>
               <p>Micoslaw felkiáltott: - Halljátok? itt van emberünk s nem igen távol; azon kell
                  most gondol­koznunk, mikép kaphassuk őt ide s intézhessük el, hogy a kunyhókon át
                  hozzánk férjen.</p>
               <p>Az őrizet mindössze 30 főből állt, s a tiszt vagy főnök, kire a parancsnokságot
                  bizták, nem sokkal különb szövetű ember alattvalóinál; legfeljebb azzal
                  különböztette meg magát, hogy többet ivott és káromkodott. Jelenben késő levén már
                  az idő, alkalmasint a földkunyhók valamelyik tisztább szögletében horkolt.</p>
               <p>Micoslaw az ajtó felé intézte lépteit, midőn ez felnyilt s egy férfiu lépett
                  be.</p>
               <p>Fel volt ez fegyverezve s mindenben hasonlított azon harczosokhoz, kik a
                  herczegnők őrize­tére voltak rendelve.</p>
               <p>Micoslaw hirtelen megállt s heves szavakra készült, meg nem foghatván, mi adja e
                  betola­kodónak a bátorságot - minden jelentés nélkül, s ily késő órában a
                  herczegnőkhöz belépni. Hogy nem azon ember, kit megbizott, kitől a jelt gondolta
                  hallani, azt azonnal észrevette. De mielőtt szólhatna, a fegyveres pár lépést tett
                  előre s Diana felkiáltott: - Zdenko!</p>
               <p>Ő volt! Zdenko, kit mindnyájan Sutiskán, a bán udvarában gondoltak: sőt néha
                  aggódva gyanították, mikép Lajos királyhoz sietett, hol most nagy sürgés és mozgás
                  volt; mert a velenczeiek ez időben sereget gyűjtöttek, mert Jádra felett
                  igényeltek felsőséget, s a hős király távollétét akarták felhasználni.</p>
               <p>- Te vagy Zdenko? - kiáltott fel Micoslaw, míg Lizinka egy sugarával az örömnek
                  sietett eléje.</p>
               <p> </p>
            <milestone unit="endSubChapter" n="1"/> 
            <milestone unit="startSubChapter" n="2"/> 
               <p rend="head">II.</p>
               <p>- Én vagyok, - felelt Zdenko, - mihelyt herczegséged hirnökétől megtudtam a
                  szemtelen s jogellenes tettet, mely a herczegnőket s kegyedet tőrbe ejtette,
                  azonnal leghűbb embereinket szétküldöttem, nyomban követni Lubart seregeinek
                  mozgalmait. Semmi sem volt könnyebb, mint ez; mert minden martalócz kedves vendég
                  volt e vad seregben s üdvözök, mihelyt a számot szaporították.</p>
               <p>- Még nem voltak kegyetek e rengetegben, s már kémeim szemmel tartották mindazt, a
                  mi történt. Itt az őrizet emberei közt is van egy, ki mihelyt közelükbe férhetett,
                  pillanatig sem maradt el s talán nagy buzgósága kegyetekre felügyelni okozta, hogy
                  azok sorába választatott, kikre a felügyelet fogságukra bizva van.</p>
               <p>- Mihelyt a rengetegbe jöttek, embereim egyike visszatért s hírül hozta
                  ittlétüket. Ez fejtsen meg mindent; de most nincsen veszteni idő!</p>
               <p>- Hogy jöhetett kegyed ide, miként férhetett fogságunkig? - kérdé Lizinka élénken,
                  - miután az a földkunyhók, vagy inkább egyetlen körbe épült kunyhó által
                  keríttetik, s az őrizet aligha kevesebb emberből áll harmincznál.</p>
               <p>- Megmondom mindezt később, - felelt Zdenko, - most csak az a kérdés, fel
                  akarják-e herczeg­ségtek becsesb ékszereiken kívül minden egyéb podgyászukat
                  áldozni, vagy nem?</p>
               <p>Diana s Lizinka egymás szemébe néztek, mintegy kérdést és feleletet cserélvén
                  tekinteteikkel; azután Diana szólt:</p>
               <p>- Nem tagadom, Zdenko, hogy testvéremet menvén látogatni, mindketten sokat hoztunk
                  magunkkal, minek itt csekély részét találtuk, bár Lubart, miként Micoslaw erősíti,
                  azt állítja, hogy minden holmink Halicson s jó gondviselés alatt van; a mit
                  megmentettünk, nem sok, de ha lehet koczkáztatás nélkül megtartani, nem szeretném
                  e gaz nép kezei közt hagyni.</p>
               <p>- Mindenesetre nőcselédeinknek követni kell minket, Zdenko, - mond Lizinka.</p>
               <p>- Mindenesetre! - szólt Diana, - nem szabad őket feláldoznunk!</p>
               <p>- Ez változtat tervemen, - mond Zdenko kissé gondolkozva, - igyekezzenek kegyetek
                  mindazt, a mit megmenteni akarnak, a lehető legtömöttebb csomagba összeszorítani;
                  mert csak úgy vihetjük el; én addig távozom. Két óra mulva legkésőbb itt leendek
                  ujra, akkor kérem herczeg­ségteket s kegyedet, herczeg, intézkedjenek úgy, hogy
                  rögtön indulhassunk. Nincs most fejtegetésekre idő, ne mozduljanak innen; jó leend
                  az ablakokat betenni s a szokott lefekvési órában eloltani minden világot.</p>
               <p>- Nem lehetek-e segítségedre lovag? - kérdé Micoslaw; elkerülhetlen-e, hogy tétlen
                  heverjek itt?</p>
               <p>- Mindent együtt teendünk nehány hű cselédem segítségével, kik közelben vannak.
                  Véletlen felfedezés vagy akadály esetére, - mond Zdenko, - tehát herczegséged
                  nyugodt lehet, nem fog tétlen maradni; ha pedig kikerülhetjük a zajt, annál jobb.
                  Míg innen kimenekülünk, s a halicsi kerületen átvergődünk, lesz elég alkalom,
                  melyben mindnyájunknak egész lélekjelenlétünkre szükségünk leend. Herczegségednek
                  semmi fegyvere nem lévén, miként gyanítom, engedje, hogy e tőrrel szolgáljak, mely
                  bátor kézben s főleg, hol senki sem gyanít fegyvert, hatalmas eszköz.</p>
               <p>Evvel Zdenko jókora éles tőrt vont ki kebléből s átnyujtotta Micoslawnak, ki
                  azonnal ki­vonván azt hüvelyéből, élét, hegyét vizsgálta. Zdenko a herczegnőkhöz
                  intézvén szavait, folytatá: - most mindenek felett óvatosságot s nesztelen
                  készülést találok szükségesnek, hogy ne veszítsünk időt. - Evvel be nem várván
                  több feleletet, kisietett a szobából, maga után huzván az ajtót.</p>
               <p>- Megfoghatlan! - kiáltott fel Lizinka, - hogy juthatott ide? a kunyhók alig
                  vonulnak el hat-hét ölnyire fogságunktól, a főajtó előtt őr áll, s a kunyhókon át
                  idáig csak úgy lehet jutni, ha külről az ajtók egyikén bemegy s a befelé nyilókon
                  kijő.</p>
               <p>- Hagyjuk ezt! - mond Diana, - jer, kövess bennünket, Micoslaw; nőcselédeinket
                  kell előkészítenünk, nehogy ijedségük a kivitel pillanatában elárulja, a mit tenni
                  akarunk.</p>
             
               <p>Miként Zdenko mondotta, még be nem telt a két óra s ő szintoly nesz s a nélkül,
                  hogy az őr, vagy a többi őrizet részéről legkisebb mozdulatot észrevennének, a
                  szobába lépett.</p>
               <p>- Minden kész? - kérdé.</p>
               <p>- Minden! - felelt Micoslaw.</p>
               <p>A szobát a holdnak világa kétesen derítette, Zdenko csak félig-meddig
                  különböztette meg a tárgyakat. Micoslaw, Diana, Lizinka és két nőcseléd voltak
                  abban s egy jókora podgyász­csomag hevert a két nőcseléd közt a földön.</p>
               <p>Diana és Lizinka is egy-egy csomagot vittek s nem kevéssé hasonlítottak valami
                  bucsura járó zarándokokhoz batyuval hátukon.</p>
               <p>- Ime egy kard, - szólt Zdenko, rövid félgörbe kardot nyujtván át Micoslawnak,
                  melyet ez azonnal átvett.</p>
               <p>- Menjünk! - mond Zdenko, halkitván hangját, - én leendek a vezető, herczegséged
                  pedig, ha úgy tetszik - leghátul marad.</p>
               <p>A csatarendet s indulási tervet nem volt idő megvitatni; Zdenko szavai a
                  legpontosabb engedel­mességre találtak.</p>
               <p>Nem lehetett távol éjféltől, midőn most Zdenko másodszor belépett az érdekes
                  foglyokhoz, mulatása pedig alig tartott két perczet.</p>
               <p>Zdenko megindult; mikor a főajtóhoz értek, a fegyveres, ki őrt állt, helyet adott
                  nekiek, s a nélkül, hogy egyetlen hangot ejtene ki, megelőzte Zdenkót s elől
                  haladott.</p>
               <p>Minden néma és csendes volt; az őrizet tisztjei s emberei, miután az első napokban
                  még az éji órákban sem engedtek pihenést magoknak, annyira őrködtek foglyaik
                  fölött, - látván, hogy azok legkisebb megszökési szándékot nem mutatnak, már jó
                  darab idő óta lassanként fel­hagytak a nagy figyelemmel. Koronkint felváltották
                  azt, ki a laknak főajtaja előtt foglalt helyet, hogy ott néha kényelmesen
                  üldögéljen a kis hágcsó lépcsőzetén, s azt hitték, hogy minden megtörtént, a mi
                  szükséges, hogy egyetlen fegyvertelen férfiut s négy hölgyet - 30 ember közepette
                  biztosságban higyjenek.</p>
               <p>Nem mondhatjuk, az őrnek szolgálatkészsége mennyire meglepte a herczegnőket; de
                  mivel Zdenko említette, hogy az őrizet emberei közt is létezik egy megbizottja,
                  nem találták az időt alkalmasnak kérdezősködésekre s követték Zdenkónak s az őt
                  megelőző őrnek lépteit, míg Micoslaw a podgyászcsomagot czipelő nőcselédek
                  sarkában volt, kiknek maradozó léptei s nyakuk mindenkori forgatása, mintha
                  csavaron járnának, mutatá, mennyire rettegnek s miként félnek felfedezéstől.</p>
               <p>A merény egyáltalában nem tartozott a könnyűek közé, még azon esetben sem, ha az
                  őrizet közt nemcsak az egyetlen s gyaníthatólag épen az, a ki ma a főajtó előtt
                  őrt állt, hanem többen is készen volnának azt elősegíteni.</p>
               <p>Mert jókora csapat ellen kellett magokat védeni felfedeztetés esetében, a siker és
                  menekülés kevés valószinűsége mellett.</p>
               <p>Mikor az őr a földkunyhót elérte, a nélkül, hogy annak gödöralakú kisded bejárásán
                  igyekeznék abba jutni, egyenesen a fedélnek tartott, mely föld és gyeptől
                  összeverve igen meredeken nyult fel.</p>
               <p>Diana és Lizinka azonnal látták, hogy a fedélre kuszik fel, de miként történhetett
                  ez, meg nem foghatták; csak mikor közelebb jöttek, fordult Zdenko feléjök és
                  suttogta Dianának: - A kunyhón át kötélhágcsó van vetve s túl biztosan
                  megerősítve, igyekezzenek herczegségtek, az oldalköteleket igen erősen tartani, ki
                  nem bocsátani kezeik közől s egy lépcsőt a másik után keresni lábaikkal, mindig
                  felfelé és soha vissza nem nézve; ebből áll az egész mesterség. Én elsőséget
                  engedek; mert ha veszély fenyít, innen jő, nem túlról, hol gondom volt a két
                  egye­düli kijárást elzáratni.</p>
               <p>Mindezt Zdenko hirtelen mondotta és suttogó hangon, míg a kunyhóból jól lehetett
                  az őrség horkolását kihallani.</p>
               <p>Diana bátran neki fogott a kúszásnak s követte a ficzkót, ki a macska ügyességével
                  ért a tetőig s onnan lefelé ereszkedett, Lizinka Diana után jött. Mikor a sor a
                  nőcselédekre került, Zdenko intett, hogy a podgyászt csendesen ereszszék le a
                  földre s megsugván nekik azt, a mit az elébb a herczegnőknek mondott utasításul, a
                  két nőcseléd egyik a másik után úrnőiket követték.</p>
               <p>A hold, mikép már mondva volt, gyéren hatott ugyan e katlanba, de mégis annyi
                  világot derített, hogy az őrség részéről igen könnyen fel lehetende födözni a
                  menekülőket s szándék­jukat.</p>
               <p>Nem sok idő telt el, míg az első fegyveres s a hölgyek eltüntek szem elől, midőn a
                  kunyhók szemközti egyik nyilásából Micoslaw egy sötét alakot látott kibujni.</p>
               <p>- Hó, ki járt ott, mit miveltek gaz ficzkók! - kiáltott a férfiu, ki miután
                  lehajolva bujt elő a sötét nyilásból, most felegyenesedett s szemeit azon oldal
                  felé szegezte, hol Zdenko Micoslawot kinálta meg az elsőséggel a lábtón, s azzal
                  együtt a földre helyzett málha mellett állt.</p>
               <p>- Nyugodtan! - susogta Zdenko, - a herczegnőket nem kell félteni, túl lovak várnak
                  s biztos vezetők, de nekünk alkalmasint meggyűl bajunk, ha e bolond ember zajt
                  talál ütni; bátorság! ez segít.</p>
               <p>- Mi vagyunk, czimbora! - felelt Zdenko, - az őrt váltottuk fel.</p>
               <p>- Micsoda őrt? - dörmögött a férfiu előbotorkázván. Látszott jól rajta, hogy azok
                  egyike, kik a herczeg s herczegnők számára kerített borból néha többet vettek
                  magokhoz mint a foglyok rendes italul.</p>
               <p>- Az ajtó előtt nem látok őrt! - motyogott a jött, igyekezvén szavának rekedt
                  hangját erőködő kiáltás által növelni, - hol az őr! nem ismertek reám, gaz kölykök
                  főnökötökre!</p>
               <p>- De hogy nem ismerünk kegyedre, tisztes úr! - felelt Zdenko, - méltóztassék csak
                  közeledni, én vagyok az őr s eme pajtásomat váltottam fel.</p>
               <p>E közben a férfiu, ki, miként láttuk, magát mint az őrizet hatalmas főnökét
                  ismertette meg, mindinkább közeledett s nem egy botlás s folytonos káromkodás
                  közben végre csak pár lépésnyire volt Zdenkótól s Micoslawtól; kik - magok
                  részéről egy bokor mögé rugdalván a podgyászt, eltávoztak a kunyhó mellől, melynek
                  födél borítékán közelről ki lehetett jól venni a durva kötélből s hámozatlan
                  fapálczákból készült kötélhágcsót.</p>
               <p>Akkor, midőn az őrtiszt első hangja megcsendült, vagy inkább meghördült, Zdenko
                  éles füle hallotta a kunyhón túliak gyors, de lehetőségig nesz nélküli távozását s
                  szive könnyebbedett.</p>
               <p>Mind a két férfiu nem tudta, mi a félelem, fel voltak fegyverezve, a kötélhágcsó
                  előttök nyúlt s így akként számítottak, hogy ha a jöttnek zajongására valóban fel
                  is ébred az őrség, míg az egyenkint kibuvik a földkunyhókból, addig bőven elég
                  idejük marad a fedelén túlhatni, hol reájok alkalmasint lovak vártak.</p>
               <p>Mindenesetre, hogy épen az őrség tisztje volt az, kit a véletlen e szerencsétlen
                  órában szabadba hozott, nem tartozott a kedvező körülmények közé.</p>
               <p>Mikor már egészen előttök állt, előre tette jobb lábát s meredten nézvén szemeik
                  közé, felkiáltott: - A herczeg maga! - azután sarkán fordult s a legmegerőtettebb
                  ellensúlyozás közben iramodott vissza a kunyhók felé, ordítván miként torkán
                  kifért, - árulás! fel - fel! - keljen fel mindenki!</p>
               <p>- Nincs veszteni idő, - mond Zdenko, miután egy nyilat eresztett az őrfőnök után,
                  a nélkül, hogy tudná, érte vagy nem. - Siessünk, mert ha rendeleteim teljesedtek,
                  itt mindjárt komoly veszély áll elő!</p>
               <p>Mintha a jövő percz kötelességének tartandá Zdenko szavait igazolni, egyszerre a
                  kunyhók egyik távoliabb nyilásán láng csapott ki s iszonyu zsibaj hangzott.</p>
               <p>Micoslaw és Zdenko pár pillanat alatt a kötélhágcsónál termettek, s mikor minden
                  oldalról előrohant a nép, akkor ők már túl leértek a meredek födélről.</p>
               <p>Nem lehet az átalános zavarodást leirni, mely a herczegnők lakását övedző szűk
                  udvarban keletkezett.</p>
               <p>Hosszabb ideig tartó szárazság okozta, hogy a láng, mihelyt a kunyhók belső
                  szalmáján és szaruzatán végig futott, s kitört a nyilásokból, azonnal megkapta a
                  magas faépület vakolatlan oldalát, s a hasított fenyőkből, faszegekkel
                  összeállított födelet.</p>
               <p>A kis szellő, melynek e szűk közben elég éles vonala volt, hirtelenebben, mint
                  valaki gondolná, átalános égéssé változtatta, a mi talán csak az őrizet
                  elbódítására volt számitva; ha a gyujtás, miként Zdenko szavaiból sejtenünk lehet,
                  az ő parancsából történt.</p>
               <p>Az őrtiszt, kit a nyil megsebzett, de nem veszélyesen, a váratlan veszély közben
                  csudásan kijózanodott, s mit sem gondolván az égéssel, mihelyt pár embere szabadba
                  lépett, rájok kiáltott: - Ide mindnyájan, a herczeg meg akar szökni, itt kell
                  lenni! e perczben állt előttem s mellette egy ismeretlen suhancz.</p>
               <p>E közben nagyobb része az őrizetnek elbódulva a füsttől s első álmának mámorában
                  összegyűlt az udvaron, alig értvén, mit mond főnökük s nem tudván hirtelen,
                  magukat vagy a herczegnők égő szállását mentsék-e.</p>
               <p>Mindnyájan öltözetlen s csak kevesen jöttek egy-két darab fegyverrel, melyet
                  felragadhattak.</p>
               <p>E közben alkalmasint beégvén a kunyhók szarvazata s felemésztetvén minden gyúanyag
                  azok beljében, a nehéz földborék lezuhant s az egész körözetet elborította a
                  füst.</p>
               <p>Idő kellett, mig nehányan annyira magokhoz tértek, hogy a vezér szavait s
                  parancsait meg­értették s a mennyire a füst gomolyai közt lehetett, a bekerített
                  köznek minden zugát kikutathatták, de siker nélkül.</p>
               <p>A hőség oly nagy volt, mikép legtöbben mindenek előtt kimenekülni igyekeztek az
                  égő tanyából, mi nem csekély feladat lőn.</p>
               <p>Lubart, ki e fogházat tervezte, főleg csak arra gondolt, a menekülhetést
                  meggátolni, s a vélet­lenségek közt alkalmasint a leghihetlenebb, tudniillik
                  földkunyhóknak meggyujtása eszébe sem jutott.</p>
               <p>A főnök látván, hogy az épületekhez semmikép nem lehet férni, s bár meg nem
                  foghatta miként, hinnie kellett mégis, hogy ha már a herczeg eltünt, alkalmasint
                  nem hagyta oda égni a két herczegnőt; s így gyanította azt is, mi fog reá várni,
                  ha igen közeli táborban az égés vörét az égen megpillantják s Lubart és testvérei
                  számon kérik tőle a reábizott foglyokat.</p>
               <p>Itt nem üdvös bevárni a birót, ki itélend ily hanyagságról s legjobb használni az
                  alkalmat s jó tért nyerni, míg az üldözők megjelennek. Ezt gondolta, nem igen
                  hősiesen, de bőre meg­óvására igen bölcsen.</p>
               <p>Az egész táborban egyetlen ló sem volt; a vezérek úgy vélekedtek, hogy ha senkinek
                  sem leend lova, akkor ha a foglyok valahogy meg is menekülhetnének, mi már magában
                  hihetlen, gyalog fog ez történni s könnyebben utolérhetik őket.</p>
               <p>Mihelyt az őrség főnöke, magát gondolatiban helyzete veszélyességébe beleokította,
                  azonnal az összeomlott kunyhókon át az erdő sűrüjébe lopódzott s onnan, ki tudja
                  hová, eltünt, mert őt többé senki sem látta.</p>
               <p>Az őrizet közől is nehányan legüdvösbnek vélték a megszökést, míg a félig
                  összeperzselt hátramaradottakat a táborból az első jeladásra oda sietett csapatok
                  a hely szinén fogdosták össze.</p>
               <p>Mikor Lubart, meghallván a mi történt, odaért, a tanyát romban s a becses
                  foglyokat sehol sem találta.</p>
               <p> </p>
            <milestone unit="endSubChapter" n="2"/> 
         </div>
         <div type="chapter">
            <head>NEM MIND ARANY, A MI FÉNYLIK.</head>
            <milestone unit="startSubChapter" n="1"/> 
               <p rend="head">I.</p>
               <p>Mintegy hat hét telt el e jelenetek után, midőn lépteink ujra, hosszú távollét
                  után, Sutiskába, a híres bánnak udvarába vezetnek.</p>
               <p>Már Lajos és Kázmér királyok gyors hírnökök által megtudták, a mi Halicsban
                  történt, s mind­ketten rögtöni rendeleteket tettek, a Gedimin utódokat Micoslaw s
                  a herczegnők kiadá­sára birni. A leggazdagabb váltság igértetett, bosszú,
                  viszontorlás utógondolatával.</p>
               <p>Mennyire haladtak a készületek, mi történt Lubart és testvérei részéről, s
                  megérkeztek-e a királyok küldöttjei hozzájok? annak emlékezetét a történetek fenn
                  nem tartották ugyan; de az eseményekből világos, hogy mielőtt Lajos és Kázmér
                  királyok még lépéseik eredményét várhatnák, meghallották, hogy Micoslaw s a
                  herczegnők megmenekedtek s Kotromanovics István bosszút esküdt a lithvániai
                  herczegek ellen.</p>
               <p>Pár órai mulatás közben a bánnak várában mindenki megtudhatta a nevezetes
                  menekülésnek részleteit, mely akkor, mint szintén a halicsi vásár alkalmával
                  történt rablások és gyilkosságok s a herczegnők elfogatása, közbeszéd tárgya volt
                  s e napok legnevezetesb eseményei sorába tartozott.</p>
               <p>Mondjunk utólagosan pár szót arról, miként vihette ki Zdenko azon merényét,
                  melynek tanui valánk.</p>
               <p>A merész lovag értesült Micoslaw s a herczegnők fogságának helyéről azon emberei
                  által, kik, mikép mondva volt, a Halicsban történtek hírére, tőle a lithvániai
                  herczegek táborába küldet­tek.</p>
               <p>Azon vakmerőséggel, melynek oly gyakran adta az utóbbi hadviselésekben példáját,
                  megtette titkon készületeit, s nehányat legelszántabb emberei közől magához vévén,
                  járatlan s csak martalóczoktól tudott utakon, oly közel lopódzott azon jól
                  elrejtett tanyához, melyben a foglyok letartóztatva valának, hogy egyes kémei
                  által mindent megtudott s maga is párszor oly közel volt a herczegnőkhez, mikép
                  csak az eleinte igen szigorú s éber őrködés okozta azon óvatosságot, hogy
                  közellétét el ne árulja idő előtt.</p>
               <p>Alig szükség ismételni, mikép emberei közől sikerült egynek az őrcsapat közé
                  jutni, s hogy alkalmasint ez adott tüzet az alvásra szánt szalma-fekteknek, mikor
                  a keletkező zajt hallotta, s az időt megérkezettnek hitte ezen utolsó eszközhez
                  nyúlni az őrizet elbódítására s hogy a legsikeresebb akadályt vesse a menekülők
                  üldöztetése ellen.</p>
               <p>Minden úgy készen állt, Zdenko oly biztos embereket hozott magával, mikép a
                  herczegnők alig érvén le a kötélhágcsóról, védőkre és kisérőkre találtak, kik őket
                  hirtelen a közeli sűrűségbe vezették, hol reájok lovak vártak.</p>
               <p>Micoslawot és Zdenkót a herczegnők be nem várhatták, mert a parancs oly szigorú
                  volt, hogy mihelyt lovaikon ültek, azonnal indultak, tudtokra adatván, mikép
                  Zdenko s Micoslaw herczeg szükség esetében s hogy a netaláni üldözőket tévegezzék,
                  más uton fognak haladni s reájok is közel lovak s fegyveresek várnak.</p>
               <p>Minden úgy történt s mivel a részletekből is láttunk sokat, csak azt teszszük még
                  hozzá, hogy Zdenko nemcsak Micoslaw herczeget kisegítette a bajból, hanem ama
                  podgyászcsomagot is megmentette, melyet az őrfőnök megjelenésekor egy bokor mögé
                  tolt volt.</p>
               <p>Sok történt tehát azon idő óta, mikor Lizinkát Kont lovaggal utoljára láttuk.</p>
               <p>A kedves teremtésnek, Lizinkának, sikerült atyjától, kit megmentetése magán kívül
                  helyzett örömében, még nehány hónapi időt nyerni gondolkozásra. E közben Kont
                  lovagtól tudósítást kapott, mely meggyőzte őt, mikép csak az okozta, hogy az ifju
                  nem jelent meg első a kedves hölgy megmentésére, mivel mindazt, a mi Halicson
                  történt, későn tudta meg s mikor az első hírre hirtelen megtette a legczélszerűbb
                  lépéseket, akkor már barátja, Zdenko, megelőzte őt s örök hálára
                  kényszerítette.</p>
               <p>Mi volt egyéb a levélben, azt Lizinka alkalmasint senkinek sem árulta el; de
                  vonásaiból látszott, hogy ha nem is aggodalom nélkül, de mégis leverten s veszítve
                  minden reményt, békés kiegyenlítésre, nézett a haladó idő elé, mely sorsa fölött
                  határozand; vagy hogy az igazhoz hűbbek maradjunk, azon idő elé, mikor ő maga
                  készült vég és változhatlan elhatá­rozását tudtára adni atyjának. Egy más
                  nevezetes körülmény is érdekelte azokat, kik a bánnak vendégszeretetével s
                  pártolásával régibb idő óta éltek.</p>
               <p>A római pápa, mikép azt előre mindenki tudta, s min senki pillanatig sem
                  kétkedett, Kázmér király s a szép Rokiczana közt feloldotta a szövetséget. Ezen
                  egész ügyet oly titok leple födte, mikép csak azok tudtak valamit, kik közvetlen
                  befolytak abba; s a történet nem is említi e körülményt.</p>
               <p>Lajos király maga úgy akarta s Kázmér s Rokiczana iránti gyöngédség a szerint
                  tette köteles­ségül, hogy bár a szerencsétlen hölgyet mindazok, kik őt a bánnál
                  látták, mint királynét tisztelték s mindenkép azon voltak, vele az elégtét
                  becsületét teljes mértékben élveztetni, a sutiskai váron kivül ezen egész
                  szövetségről ha többen tudtak is valamit, az a társalgásban érintve ne legyen,
                  főleg udvarnál.</p>
               <p>Rokiczana az elválási oklevelet nyugodtan vette, bár kedélye régen elvesztette
                  azon vidám­ságot s könnyed odaengedést, mely annyira növelte báját társalgásának.
                  Megvetette azon embert, ki a legszentebbel, mit a fiatal szív ismer, szerelmével,
                  oly nemtelen játékot űzött; nem birta volna őt senki arra, hogy ama férfiuval, ki
                  őt oly hamar feledte, megcsalta s le­ala­cso­nyította, a trónt magát megoszsza.
                  Volt valami nemesség e fiatal szív büszkeségében, mi­nek talán maga sem birt
                  öntudatával, de a mi mindig biztos delejtűül szolgált cselekvé­seinek.</p>
               <p>Becsülete a világ fogalmai szerint mentve volt; az erény s a valódi erkölcs
                  fogalmai szerint sohasem járult ahhoz legkisebb szenny.</p>
               <p>Mindnyájan, kik e jámbor, tiszta hölgy kedélyét ismerték, örültek, hogy e
                  kedvetlen, sok találgatásokra ürügyül s anyagul szolgáló ügynek vége szakadt.</p>
               <p>Kázmér minden haragja mellett Zdenko ellen, kivel sohasem tudott kibékülni s kinek
                  irányá­ban szoros rovást tartott, bosszúban igen is hű emlékezete, Rokiczana
                  részére lovagiasságot tanusított. Talán saját méltóságát akarta tisztelni azon
                  levelében, melyben nehány hónapi név­szerinti nejétől egyszerű, de érdemes
                  szavakban, búcsut vett s tartásáról királyi bőkezűséggel gondoskodott.</p>
               <p>Rokiczana az évi bért, mely neki kényelemteljes, gondtalan jövőt biztosított, el
                  nem fogadta; de válaszából, minden czélzások nélkül a múltra s kínos
                  csalattatására, azon higgadt tiszta értelem, azon bájos gyöngédség tűnt ki, mely
                  az égi ajándékok koszorújában a legszebb, a legritkább virágok egyike.</p>
               <p>Mikor Kázmér a levelet olvasta, mélyen meg volt hatva, s szivében édesen keltek
                  fel azon kedves órák távoli viszhangjai, melyekben először életében, levetkőzve a
                  fényt, mely annyi kalandjaiban az egyedüli csábot képezte, önmagáért
                  szerettetett.</p>
               <p>Úgy tetszett neki, mintha ezen egyszerű sorok, melyekben a legérzékenyebb oldalon
                  meg­sértett hölgy, a király uralkodásának szerencsét, szivének nyugalmat kért a
                  gondviseléstől, több tartalommal birnának, mint egész tündérzettel telt költőisége
                  a szerelemnek, melylyel Eszther kifogyhatatlan üdvösséggel s bájjal őt
                  körülhálózva tartá. Rokiczana e pár sorral a távolból, a visszaemlékezés pár
                  ködképével, nem emlékeztetve a királyt semmire, nem idézve fel semmit,
                  önkénytelenül vonta őt magához; mig Eszther, bárminő varázszsal tartotta kötve
                  érzékeit s képzelő tehetségét, ha mellette volt, oly kevéssé tudta szivét
                  felmelegítni leveleivel.</p>
               <p>De míg Kázmér kedélyében Rokiczana rövid levele mély hatást eszközölt, s abban
                  kétes, de hatalmasan követelő vágyakat költött fel: addig Rokiczana saját szivébe
                  szállt vissza, korlátokat vont maga körül s határozott sorsa s jövője fölött.</p>
               <p>Ő és Diana, az akkori idők szellemében, a szent földre akartak búcsúra menni,
                  egyedűl, nem kísértetve senkitől, elszánva magokat mindazon veszélyekre, melyek
                  akkortájban keleten, inkább mint valaha, napirenden valának.</p>
               <p>Mikép látjuk, a bán udvarában sok készült s egy részt mély titokban, mert
                  Rokiczana és Diana senkinek sem árúlták el terveiket, s még Zdenko sem tudott
                  semmit arról, mi lassan s óvott magányos órák leple alatt érleltetett tetté, bár
                  némi nyugtalanság és szórakodottság a két hölgyben ki nem kerülendé az élesb
                  figyelmet.</p>
               <p>Diana nyugtalansága néha magának a bánnak feltűnt; de annyira megszokta az utóbbi
                  időkben hugának szórakodottságát, mikép nem akarta őt kérdésekkel ostromolni,
                  melyek úgy is soha sem vezettek eredményre; mert Diana vagy mellőzte a feleletet,
                  vagy idegei ingerlékeny gyöngeségével mentette ki magát. Este a vendégek a nagy
                  termekbe gyűltek össze s Diana ki nem vonhatta magát a társaságból.</p>
               <p>Egy óra telt a másik után; a hölgy ritka lelki erővel igyekezett levívni a vihart,
                  mely keblébe dúlt, s a fárasztó ünnepély minden szertartásain át erőt tudott magán
                  venni. Társalgott a vendégekkel, részt vett magában a tánczvigalomban; de ha a
                  lélek kiállta hősiesen a csatát, az idegek mindig legfeszültebbek, a kedély mindig
                  nyomottabb lőn. Azok, kik vígadtak, kik az órának éltek, mely jött és ment, hogy
                  többé vissza ne jőjön, kevés figyelemre vették Diana szokatlan komolyságát. Ők
                  mulattak, míg e hölgy ismeretlen okokból a kinzópadra látszott feszítve lenni.</p>
               <p>Végre jóval éjfél után a zene elhangzott, a vendégek visszavonúltak szállásaikra s
                  Dianát kimerülten a nap fáradalmai és zaja után, testvére Micoslaw szobáiba
                  kísérte.</p>
               <p>Egy óra telt el újra, a vendégek alkalmasint pihentek már mindnyájan. Diana ébren
                  volt! Miután cselédei őt levetkőztették s eltávoztak, a hölgy csendesen felkölt
                  ágyából.</p>
               <p>Minden tagja reszketett, de erőt vett magán s könnyű bő palástot öltvén tagjaira,
                  szekrényei egyikét nyitotta fel s egyszerű öltönyt vett ki abból, minőkben
                  Kotromanovics egész családja járt, ünnepies alkalmat kivéve.</p>
               <p>Az éji lámpát felemelte a földről s az asztalra helyezvén, sietve felöltözött. Egy
                  fövényóra homokjára tekintett minden pillanatban; mintha a homokkal, mely
                  csendesen és nesztelenül gyöngyözött alá, a keblében zúgó vihart hasonlítaná
                  össze: mintha valamit várna, minek a jövő fövenyporral jőni kell, hogy azon nehéz
                  pillanatok egyikét idézze fel, minők elhatáro­zólag s válságosan nyúlnak be az
                  életbe s végeznek jövőnk felől.</p>
               <p>Mikor öltönyével kész volt, falszekrénykéből, minők akkori időben ritka lakásban
                  hiányoztak, egy tőrt vett ki.</p>
               <p>A lámpa fakón lobogó világa derítette a szép, életteljes, s mégis gyöngéd s bájos
                  vonásokat, növelvén azoknak halványságát s megtörvén a sötét szemek sugáriban.</p>
               <p>Gyöngéd ujjai tapogatták a kis veszélyes fegyver élét, s miután azt keblébe
                  rejtette, úgy tetszett neki, mintha vonásai megfeszülnének s a zsibbadtság
                  tagjaiban elmúlna.</p>
               <p>A lakosztály, melyet Diana magának bátyja ősi várában választott, összeköttetésben
                  volt az egyik szöglet-bástyával. E négyszegű torony egészen e szálláshoz tartozott
                  alsó emeletével együtt, melyet Diana ruhatárúl s némely becsesb holmijának
                  rejtekéül használt. A felső szoba két egymás melletti góth ablakkal hálószobájából
                  nyílt s a hölgy azt virágokkal s legcsinosabb butoraival felékesítve legtöbbet
                  használta. A napnak nagyobb részét ott töltötte s oda jöttek hölgy-látogatói és
                  Lizinka, ki nagynénjét tisztelte, de mennyire szerette a szép chelmi grófnét,
                  Katalint, annyira nem tudott azon érzésnek nevet adni, mely szivében Diana iránt
                  élt. - Tartózkodás, szánalom s talán nem csekély vegyítéke a félelemnek, melyet e
                  magában zárt kedély felidézett, okozták, hogy ez ifjú szív nem tudott iránta soha
                  megmelegűlni igazán. Volt, ha szabad ily hasonlatossággal élnünk, a vonzalom közt,
                  mely Dianát valóban hevítette kedves unokahuga iránt, s ennek magára kényszerített
                  szeretete közt, egy fuvalma az éjszaki szellőnek, hideg árjával választván el
                  őket, a nélkül, hogy a lelkek ezen érinthetetlensége visszavonulásnak vagy
                  ellenszenvnek látszassék.</p>
               <p>De kísérjük Dianát. Mihelyt fel volt öltözve s a hideg tőrnek vasát szivén érezte
                  öltönye alatt, a lámpát visszahelyezte a földre s egy kis bádog lámpás gyertyáját
                  gyújtotta meg.</p>
               <p>Evvel kezében, lépett az egészen sötét bástyába, hol csak most terjedt csekély
                  fény, kiáradva, mint csillag s hosszú vékony tűzszálaktól övedzve, melyek mögött
                  Dianának magas emelt alakja, hóhalvány vonásaival, kísértethez hasonlított inkább,
                  mint élő lényhez.</p>
               <p>Mikor a bástyába ért, a szoba egyik szöglete felé közeledett; lépése biztos volt,
                  nem reszketett többé, mintha soha ott nem leende, úgy eltünt a zsibbadtság
                  tagjaiból.</p>
               <p>Kisded lábának nyomására a kemény tölgypadolatnak egy koczkája kimozdúlt, s a
                  hölgy, a nél­kül, hogy pillanatnyi időt venne magának gondolkozásra, megtette az
                  első lépést lábát helyez­vén a hágcsó fokára, mely a koczka helyén ereszkedett
                  láthatatlanúl, az alább terjedő sötétségbe.</p>
               <p>Nemsokára a szobában csak egy kis világkaraj tünedezett reszketve a boltozaton ama
                  nyílás fölött, azután halk surranás hallatá csekély neszét, a nyílás bezáródott s
                  minden visszatért néma csendességébe.</p>
               <p> </p>
            <milestone unit="endSubChapter" n="1"/> 
            <milestone unit="startSubChapter" n="2"/> 
               <p rend="head">II.</p>
               <p>Nem igen távol a sutiskai vártól, Mladin öreg vadásznál, újra vendég mulatott,
                  mint mindig, mikor a bánnál valami nevezetes ünnepély tartatott, vagy igen sok
                  látogatói voltak. Ilyenkor, ha más nem, legalább az érkezett vendégek kíséretéből
                  egy-kettő ritkán hiányzott házánál.</p>
               <p>Soha sem kért vendégeitől semmit; megosztotta velök, a mivel bírt, de azért a
                  vendégszeretet bőven jövedelmezett; mert ritkán távoztak az ily szívesen látott
                  vendégek a nélkül, hogy valami szép ajándékot ne hagynának gazdájuknak emlékül.
                  Fegyvert, néha emlékpénzt: mert fizetést, azaz folyópénzt senkitől sem fogadott
                  el, s azzal őt megsértendé az ajándékozó; sérteni pedig az öreg Mladint nem volt
                  üdvös.</p>
               <p>Jelenben egy férfiu volt nála szállva, ki nem először jött oda már, s kivel
                  Mladin, senki sem tudta mióta s mi okon, nagy meghittségben élt. Nem lehetett ezt
                  barátságnak vagy valami különös rokonszenvnek nevezni, mert a két ismerős közt
                  szembetünő különbség létezett. Mladin, bár még jó erőben, agg férfiu volt, míg a
                  másik harmincz nehány évesnek látszott.</p>
               <p>Mladin öregsége daczára víg és tréfára mindig kész, ama másik, szigorú s hideg,
                  mint a szikla; Mladin még nem látott mosolyt ellebbenni ajkain, bár e hidegség
                  daczára mély érzés honolt az idegen keblében s valami sajátos megkapó érdeket nem
                  lehete tőle megtagadni.</p>
               <p>Ha e férfiu jött, igen szívesen látta őt a vadász, de mindig nemével a
                  titkolódzásnak; mert lakában meg volt parancsolva, hogy a vendég jelenlétéről
                  senki se szóljon, s a jöttnek lova azonnal egy távoli ólba vezettetett, neki
                  magának szállásúl pedig az öreg Mladin egy kis kamrát szánt, melynek kijárása a
                  vadászlakot köröző s eleven zöld gyepűvel övedzett vete­ményes kertbe
                  vezetett.</p>
               <p>Néha, mikor már leánya s egyetlen cseléde lenyugodtak, Mladin benyitott vendégéhez
                  s ott egy serleg bor mellett órákig elbeszélgettek együtt.</p>
               <p>Történt-e egyéb, Mladin az egyedüli volt-e, ki e rejtélyes idegennel összejött?
                  ezt senki sem tudta. Nagyrészt e vadászlak távolléte a sutiskai vártól s annak
                  erdőség közti helyzete okozták megóvását a látogatási titoknak; más részt azon
                  körülmény, hogy a vendég, mintha mindent tudna, mi a bán várában s annak közelében
                  történik, csak akkor mutatkozott az öreg vadász­nál, mikor nála semmi más vendég
                  nem volt s többnyire oly igen későn jött, hogy érkezését csak Mladin maga vette
                  észre, még az öreg eb sem ütött zajt, mintha régi ismerője jőne.</p>
               <p>Azon éjen, mikor az éjfélelőtti órákat a bán udvarában a számos vendégek a
                  legderültebb jókedvvel töltötték el, s Diana távozását szobájából lestük ki, a
                  rejtélyes idegen megérkezett Mladin háza előtt.</p>
               <p>Mindnyájan aludtak már, bár olykor, a vár felől lengő éji lehel egyes
                  trombitaharsogásokat elmosódott talányos visszhangokban szállított a magányos
                  erdőig.</p>
               <p>A házi eb a venyige-borított pitvar előtt hevert s hallván a közeledő lódobogást,
                  fülelve emelte fel orrát; azután nehézkesen kelvén fel fekhelyéből, a ház előtt
                  kezdett, mint gondos őr, fel s alá sétálni, söpörvén lompos farkával a sárga
                  homokot.</p>
               <p>Egyszerre pár ugrást tett s mintegy támadó szándékkal rohant elő, halk visításhoz
                  hasonló ugatást hallatván, mi a jövő perczben barátságos nyöszörgésnek adott
                  helyet.</p>
               <p>Egyszerűen öltözött vadász, a holdtól világítva, léptetett csendesen és óvatosan a
                  ház felé a hű eb kíséretében, mely fel-felugrott a lóra, hogy a vendégtől pár
                  czirógatást nyerjen.</p>
               <p>Mikor az idegen a vadászlak elé érkezett, leszállt lováról, annak nyakában hagyván
                  a kantárt, míg a szép állat leeresztette fejét s egész béketűréssel várta, mi
                  történik vele tovább. A lovag a laknak balszárnyán egy kis ablakhoz közeledett s
                  azt nehányszor megveregette, míg belülről pár álmos hang felelt az éji üdvözletre:
                  - megyek... megyek!</p>
               <p>Mladin annyira megszokta a vendégeket, főleg ha a bánnál víg napok és éjek
                  folytak, hogy soha sem kérdezte a jöttnek nevét s büszkeségeihez tartozott a
                  készség, melylyel minden kopogásra ajtót nyitott.</p>
               <p>Az öreg ficzkó bőr-köczét kanyarított nyakába s az ablakhoz közeledett. - Ismerős!
                  gondolá magában, az eb nem ugat.</p>
               <p>Evvel kinyitotta a kis ablakot s azonnal felkiáltott: - Kegyed az, herczeg! már
                  azt hittem, hogy el se jő, pedig - -</p>
               <p>- Hallgass! - felelt a herczegnek szólított férfiu, kinek mogorva, de jelelten
                  éles és szép voná­sait a holdnak egy sugára öntötte el, hatalmas tölgynek két
                  óriási ága közt, mint ezüstszalag törvén elő. - Hallgass, - ismétlé a jött; -
                  talán elkéstem?</p>
               <p>- Nem, nem, uram! hallja-e kegyed, mikép harsog a trombita a sutiskai várban; nem
                  oly hamar mozdulhatnak ott az emberek, hová szivök szólítja őket. Megyek ajtót
                  nyitni s a lovat elvezet­ni láb alól, hogy ne lássa senki; mert ilyenkor nem
                  ritkaság még ily késő órákban is az utas.</p>
               <p>Evvel Mladin nyitva hagyván a kis ablakot, elsietett s nemsokára felnyílt a
                  vadászlak ajtaja.</p>
               <p>Míg az idegen, ki miként látszott, igen jól ismerte a járást, az ajtón át eltünt,
                  hogy azon kis kamrába lopódzék, melyről már tevénk említést: addig a vadász hű
                  ebének kiséretében a fáradt lovat elvezette szokott szállására, hol a soroglyában
                  üde fű, a jászolban zab várt reá.</p>
               <p>Mladin műértőleg levette a kantárt a ló fejéről s megeresztvén a heveder csatjait,
                  fővel kifelé kötötte azt az állás oszlopaihoz.</p>
               <p>Mintegy negyed óra múlva Mladin, ki addig visszatért a házhoz s pár száz lépést
                  tett az erdő széle felé a sutiskai úton, újra az ólhoz ment s megitatván a lovat,
                  véget vetett sovárgásának s a jászol felé fordítván fejét s megbogozván a kötőfék
                  szárait, csendesen közeledett lakához, helyet foglalván azon lóczán, hol őt
                  először pillantottuk meg.</p>
               <p>Az eb, mintha még valakit várna s mintha tudná, hogy jó barátjának az ismerős
                  idegenek érkezése más látogatást is von maga után, nagy méltósággal sétálgatott
                  ura előtt, néha egy-egy őrmenetet intézvén távolabb a háztól s szembetünő
                  nehezteléssel becsületes kutyaarczában, térvén vissza.</p>
               <p>Újra eltelt egy negyed, egy másik és harmadik. Mladin is veszteni kezdé
                  béketűrését, de mintha vendégét oly sokáig magában hagyni illetlennek tartaná,
                  benyitott annak szobájába.</p>
               <p>- Még mind nem jő! - E szavakkal köszönt be a vadász.</p>
               <p>A vendég e közben lekerítette nyakáról könnyű köpenyét, fegyvereit lerakta a kis
                  asztalkára maga elé s egy széken ült minden más világítás nélkül, mint a melyet a
                  nyitott ablakon át a hold árasztott reá.</p>
               <p>- Eljő, Mladin! ne aggódj, - felelt az idegen.</p>
               <p>- Ah! - kiáltott fel a vadász. - Isten bizony, minden világ nélkül hagytam
                  herczegségedet, tüstént mécset gyujtok.</p>
               <p>- Ott a szövétnek magasan azur tartóban, Mladin, - mond az idegen félig merengve,
                  - maradj! Sokszor világított nekem, majd annyiszor, mint a fényes nap! Szeretem
                  világát, mert nem oly árulatos, mint a napé és sokat födve hagy! szólj, mit tudsz
                  róla, mindig a régi makacsság, a megrögzött előitéletek?</p>
               <p>- Nem tudom, - felelt Mladin, - herczegséged előtt nem titok, hogy magam is
                  fejemmel játszom! Ha a bán megtudná, mi háta mögött történt, nem volna
                  maradásom.</p>
               <p>- Gondolod, Mladin? - viszonzá az idegen, - legyen úgy, mint a bán akarja, ha
                  kedvesebb neki másokkal tartani szövetséget, mint azokkal, kikben egy vér szivárog
                  századok óta az övével. A bán a magyar király híve; természetes, hogy a Gedimin
                  utódokat gyűlöli; ő a római pápának minden intésére hajol, nővére kolostort épít,
                  leányát Jézus hitében nevelteti; hogy férne meg egy sátorban velünk, kiktől ama
                  nagy sátort is felettünk, melyből a csillagok lenéznek, irigyli! Hagyján, Mladin,
                  a ki választ, ne hibáztasson mást, ha választása balul üt ki.</p>
               <p>- Csitt! - mond egyszerre a vadász; - valami árnyat látok a fák közt erre
                  jőni.</p>
               <p>- Ő az! - mond a vendég, - eredj, öreg, gyújtsd meg a mécsest, mert szemem
                  világosan akar látni; én addig elébe megyek.</p>
               <p>Mindketten kisiettek a szobából, Mladin hogy világot hozzon, a vendég a ház elé, s
                  onnan az ösvényen a sutiskai várnak irányában.</p>
               <p>Ezen oldalon az erdőkön elég széles nyílás volt, mely a sötéthez szokott szemnek a
                  hold ily fényes világításában, nem engedé eltéveszteni a tárgyat, melyet várt s
                  melynek első körvona­lait észrevette.</p>
               <p> </p>
            <milestone unit="endSubChapter" n="2"/> 
            <milestone unit="startSubChapter" n="3"/> 
               <p rend="head">III.</p>
               <p>Sutiska felől s már jó közel a vadászlakhoz valóban egy karcsú árny sietett elő s
                  mi, kik Diana eltávozásán jelen valánk, pillanatig sem kétkedhetünk, hogy az, ki
                  az éjnek homályában, e vízárokkal kerített s dobogó által védett várból egyedül
                  jött, nem más, mint a bánnak nővére, a szép Diana.</p>
               <p>Pár percz múlva találkoztak: ő és a férfiu, kit Mladin herczegnek nevezett,
                  megálltak pilla­natra; némán tekintettek egymásra, mintha az éj kétes
                  világitásában gondolataikat akarnák kiolvasni vonásaikból.</p>
               <p>A férfiú kezet nyújtott, melyet Diana elfogadott a nélkül, hogy e mozdulatában
                  valami öröm, vagy vígasz szelleme nyilatkoznék.</p>
               <p>- Eljöttem! láthatod Diana, hogy parancsodat teljesítem, pontosan betűszerint! -
                  mond a férfiu.</p>
               <p>- Köszönöm! - felelt a nő, míg hangjából a felindulás reszketegsége nem hiányzott;
                  - de ennyiből állt a felelet.</p>
               <p>- Menjünk, - inté a férfiu, - itt valaki láthatna s te nem akarsz velem
                  láttatni.</p>
               <p>- Menjünk! - ismétlé a hölgy s mindketten a vadászlak felé intézték lépteiket, míg
                  az őreb utánok ballagott, hizelgéseivel figyelmet igyekezvén gerjeszteni.</p>
               <p>Míg a rövid út a házig tartott, Diana nem szólt s a férfiú nem akarta szótlanságát
                  félbesza­kasztani.</p>
               <p>Valami megfoghatatlan létezett e két érdekes alak viszonyában, mi szövetségük
                  közt, mint éles kard hevert, kínossá tevén minden érintkezést.</p>
               <p>És mégis a hölgy, a hatalmas bánnak nővére, kinek kezéért gazdag fejedelmek
                  sovárogtak, gyalog jött megfoghatatlan módon s minden kíséret nélkül, éjfél után,
                  hogy e férfiuval talál­kozhassék! Ki lehetett ezen ember, kiért a félig szentnek
                  tartott Diana s kinek szigorú komoly­sága az egész férfinemet tartózkodóvá tette,
                  ennyit vetett koczkára?</p>
               <p>Nemsokára a ház elé értek, hol Mladin állt; mikor a herczegnő pár lépésnyire volt
                  tőle, az öreg vadász leemelte ősz fejéről süvegét s csendesen meghajtotta
                  magát.</p>
               <p>- Légy üdvöz, Mladin! - rebegte a hölgy, - ne hagyd el házad küszöbét, őrködj,
                  talán utoljára teended azt, s vigyázatra soha sem volt annyi ok, mint épen
                  most.</p>
               <p>Mladinnak egy főintése volt a gyorsan kimondott szavakra minden felelet.</p>
               <p>Az idegen elébb lépett a lakba s mintegy vezetvén a herczegnőt, benyitott a
                  szobácskába, hol már a mécses világa a kis hézagot felderítvén, minden tárgyat
                  látni lehetett.</p>
               <p>A férfiu lesegítette Diana válláról a felső öltönyt, mely sok hasonlatossággal
                  bírt azon sötét szinü porköpenyekkel, melyeket akkortájban a hitzarándokok
                  viseltek keleti útjaikban.</p>
               <p>Szembetűnő volt a feszültség mindkettejök közt; úgy látszott, hogy mindegyik azt
                  várja, hogy a másik kezdje meg a közlést, melynek fontosnak kellett lenni; mivel
                  Diana maga hívta meg a herczeget, kinek még nevét sem tudjuk s annyit
                  koczkáztatott, hogy vele találkozhassék.</p>
               <p>- Ide hivattál hosszú négy év után, Diana, - szólt végre a férfiu, - egy sugárt
                  árasztottál arra, mit már végkép elhúnytnak véltem; szólj, miért tevéd ezt, mit
                  kivánsz tőlem?</p>
               <p>- Egy esküt Lubart! - szólt a hölgy, miután mindketten helyet foglaltak.</p>
               <p>- Esküt? - kérdé a férfiu, ki, miként halljuk, nem volt más, mint a Gediminek
                  egyike, a híres Lubart, Kjeistut és Olgerd testvére. - Mi erőt tulajdonítanál te
                  egy férfiu esküjének, - folytatá, - kinek vallása nem a tied? hanem színlett
                  áttérése után hitetekre, mindig őseié s kinek esküje a római pápa előtt mit sem
                  ér?</p>
               <p>- Én az esküt, magamért és magunk közt kívánom, Lubart, s bízom a férfiuban, ki
                  azt önkényt s minden viszonyban, ősi ildényeink szerint, bánthatatlan nőnek kezébe
                  leteszi.</p>
               <p>- Mit esküdjek neked, Diana? - szólt komolyan Lubart, míg a szigorú, nemes arczon
                  egy fellege a búskomolyságnak vonult el. - Nem esküdtem-e egykor, mikor bátyád
                  távol volt Sutiskától s engemet szépséged híre álruhában hozott vára közelébe;
                  mikor egyedül habtól borított lovon jöttem messze földről, egy pillanatért, egy
                  ölelésért! Nem védtelek-e meg olykor gaz tolvaj néptől s esküdtem neked a haldokló
                  martalóczok vonaglásai közt, a véres karddal kezemben, szerelmet? Nem
                  tartottalak-e karjaim közt az elragadtatás azon pillana­tában, mikor szemeink
                  találkozván, életre s eszméletre ébredtél? Tehetek-e magasabb esküt? S mégis,
                  Diana, az esküt ama csudás boldogság órájában, az erdő homályiban, melyet öröknek
                  hivénk mindketten, nem szegtük-e meg, te és én, s én miként te?</p>
               <p>- Nem kellett volna tennünk, azt, Lubart, soha! s talán azért szegtük meg
                  mindketten, mivel öntudatlanul, elragadtatva a pillanat hatalmától, tevők. Most
                  tőled nyugodt, megfontolt esküt kérek: esküdj istenedre, vagy őseid hamvára, vagy
                  a mi szivednek legkedvesebb, mindegy, Lubart! a rövid álom, melyet átéltünk s
                  annak szédítő visszaemlékezete, a mit áldoztam éretted s a szövetség záloga,
                  melyet szerelmünk egykor elrejtett a világ előtt, s mely most bizonytalan jövő elé
                  néz, mind ez elég alap arra, hogy a mit nekem ez órában igérendesz, az eskü
                  szentségével s bonthatatlanságával birjon, ha férfiu vagy.</p>
               <p>- Szólj! - mond Lubart.</p>
               <p>- Esküdj nekem: hogy a viszony, mely köztünk létez, örök titka marad szivednek.
                  Tudom Lubart, hogy házunknak nagyobb ellensége nincsen mint te, bátyád Kjeistut s
                  öcséd Olgerd; mindenből, a mi köztetek s bátyám közt történt, világos előttem,
                  hogy a harcz mielőbb lángra gyúl ujra.</p>
               <p>- Életem egyetlen, de nagy botlását eddig átláthatlan lepel födte. Nem ismertelek,
                  nem tudtam, kit rejtenek a vonások, melyeket annyira szerettem egykor! Most a
                  halicsi vérvásár óta tudom, ki vagy. Mladinnak is megbocsájtottam titkolódzását;
                  de igérd nekem, Lubart, a férfiu szónak esküszentségével: hogy bármit hozzon a
                  jövő, bármiként forduljon a had szerencséje, veszíts vagy győzz, senkinek sem
                  árulod el titkunkat! Nem engedended sem bosszú, sem viszontorlás által magadat
                  elragadtatni, hogy engemet használj eszközül bármire, legyen az béke, vagy alku s
                  engemet egészen kihagyandsz a számításból.</p>
               <p>- Legyen! - mond Lubart, - esküszöm őseim sírjára s arra, mi legkedvesebb előttem,
                  saját gyermekünkre! titkunkat csak Mladin tudja, ő el nem árulandja soha; ő volt,
                  ki szerelmünk első mámoros óráiban meglepett, hol te az alig 15 éves, nem tudva
                  vétkezel-e vagy üdvezülsz, enyim levél, feltétlenül elő- s utógondolat nélkül.
                  Azóta kezeim közt valál te, Lizinka s kevély bátyáid egyike, mondd, elárultalak-e?
                  Mladin, igen, ő volt a jámbor öreg, bátyád hű szolgája, ki együtt talált bennünket
                  s kit könnyeid megengeszteltek s elcsábítottak, hogy áruló helyett meghittünk
                  legyen. Légy nyugodt, Diana, ah, ha te akartad volna, akkor, a mit akartam én!
                  Most nem kellene e szövetséget titkolnunk, de te rettegtél bátyáid haragjától s
                  tőlem azt kivántad, mit én nem tehettem!</p>
               <p>- Lelked kárhozatára, Lubart, - felelt Diana; - nem tetted, a mit kivántam! nem
                  kérdeztem nevedet, nem lakásodat; egy gondolatom volt a földi szenvedések után,
                  veled együtt tárva lelni a kaput ott, hol egyenlőek leendünk mindnyájan,
                  közhazánkban. Ha tetted volna, mi leende könnyebb, mint kibékülvén bátyáimmal s
                  lemondván az örökös harczokról, melyek úgy is vesztésre vezetnek végre, a
                  keresztény fejedelmek és herczegek sorába lépni. Ha mint ilyen kérő fellépsz,
                  bátyám meg nem tagadta volna tőled kezemet.</p>
               <p>- Tehettem-e azt, Diana? - szólt Lubart, - hagyjuk ezt, nem akarom neked
                  ismételni, mit most már úgy is tudsz, hogy ez nem leende kevesebb, mint végkép
                  megválni testvéreimtől s a néptől, mely agg hitéhez s ősei istenéhez ragaszkodik.
                  Nem mondtam-e neked, hogy elragad­lak s elviszlek oda, hol engemet egy bátor,
                  szabad nép urának ismer s kezeimen hordozlak és leendsz istennőm, kinek oltárán ki
                  nem alszanak soha áldozatim! Nem akartad, elméd más irányt vett s mihelyt az első
                  mámornak varázsa megszünt, vétket láttál abban, mi addig üdved és boldogságod
                  volt.</p>
               <p>- És te Lubart! ki ifjuságom tudatlanságával visszaéltél, ki a szemrehányás
                  olthatlan, lassan emésztő mérgét csepegtetéd szivembe, mit tevél te? Nem
                  feledtél-e el? s voltál-e jobb fékvesztett indulatú testvéreidnél? megtartottad-e
                  hűség-esküdet, s nem szövetkeztél azóta szám­talanokkal, kik nem valának oly
                  szigorúak hűségükben, mint én? mert mióta valódi nevedet tudom, nem titok életed
                  is előttem.</p>
               <p>- Nem akarom tagadni, Diana, azon idő óta, hogy te minden találkozásunkat
                  nehezítni kezdetted, mióta megtudtam, hogy egyházi férfiak küldetve Rómából,
                  körülhálózták ifjú elmédet s kiirtották egykori szerelmedet szivedből, én is
                  engedtem a pillanat csábjainak s az alkalom, elébb egy-két botlásra, később
                  elhidegülésre vezetett. Viszonyunk elaludt, mint a tábor tüze elalszik, ha a vihar
                  elsöpör felette. Azt hittem, hogy az életben nem találkoztunk többé s azért
                  gyermekünket kerestem fel.</p>
               <p>- S megtaláltad azt, tehát él? - kiáltott fel a hölgy nagy felindulásban.</p>
               <p>- Felkerestem s megtaláltam; mert tudtam, hol van s ha én magam eltávolítottam
                  onnan, hol közeledben volt, egy vétkemet vallom meg neked, féltettem gyermekemet
                  tőled!</p>
               <p>- Tőlem, az anyától! ah Lubart, e gyanú - kiált fel Diana, míg vonásai égtek s
                  valami különös nyugtalanság mutatkozott arczában.</p>
               <p>- Hagyjuk e tárgyat, Diana, - mond Lubart, nem mutatván semmi különös figyelmet a
                  hölgy igen észrevehető zavarodására.</p>
               <p>- A gyermek él, - folytatá azután, - ennyit elég tudnod róla. Ha gyanúm ért, ne
                  csudálkozz rajta: sok történt már a világon, egy fiatalkori botlás emlékezetének
                  elfödésére s te nem vagy egészen saját hatalmadban; gyanúm egyébiránt nem
                  közvetlen téged ért.</p>
               <p>- Hogyan tehettél fel rólam ily iszonyuságot? - mond Diana, a nélkül, hogy
                  zavarodása szünnék. - A gyermek tehát él? - folytatá, - s én halálát sirattam,
                  mikor az eltünt! s te magad évek óta nem fedezted fel előttem, hogy valamit tudsz
                  róla.</p>
               <p>- Ne vádolj, Diana! - szólt Lubart. - Vad csatákban növekedve, vér és veszély
                  közt, a hatalom fokán olykor, máskor pedig mint üldözött vad, szivembe egykor egy
                  szelid vendég szállt, - folytatá Lubart, - míg a téliesen hideg vonásokon, mint a
                  tavasz lágy szellete valami árnya a szelidebb érzetnek vonult át. E vendég a te
                  szerelmed volt - - - Ó! nem talált ott kedves szállásra, mert hamar elköltözött
                  mint az álom, mely kincset hoz s melyet ébredés követ üres kézzel! Nekem e vendég
                  egy ereklyét hagyott hátra, egy angyali kis gyermeket! hidd nekem, a széles
                  világon e gyermeket szeretem leginkább; talán egyedül szeretem azt, mert a
                  hölgyek, kik mint meséink vilári éltem éjjelét körültánczolják, élvezni igen, de
                  nem tanítottak szeretni, s a te szerelmed Diana - - átszállt ez angyalnak szemébe,
                  honnan azt kiolvastam, mikor fáradt karomból kihullt a véres aczél! Ne csodáld, ha
                  őt féltettem az éjszaki szellőtől, mely gyöngéd arczát érhetné, a gonosz szemtől,
                  mely megigézhetné, a szerető mosolytól, mely őt elcsábít­hatná. Kisértem éveit,
                  mint a kertész a fejlődő növényt - most 17 éves; ah, ha tudnád épen most - -
                  mennyire szüksége van névre és szülői karokra! - - Ne bámuld, ismétlem, ha féltem
                  tőled is, féltem azoktól, kik titkunkat kileshetnék s téged másként szeretnének
                  talán, mint te magadat, s gondolhatnák, hogy míg a gyermek él, egy homály folt
                  borong életeden, melynek felfedezésétől rettegsz!</p>
               <p>Diana összerázkódott, Lubartnak egy éles tekintete suhant el arczán, azután a
                  férfiu folytatá: - hiszed-e már, hogy titkunkat el nem árulom?</p>
               <p>- Hiszem, akarom hinni, Lubart, - felelt a hölgy, - de előttem nem fogod örökre
                  elrejtem e gyermeket, látni akarom őt egyszer életemben s te nem lehetsz oly
                  kegyetlen, tőlem, az anyjától, örökösen elvonni őt!</p>
               <p>- Kegy és kegyetlenség viszonos szavak, Diana, - mond a herczeg, - lehet olykor a
                  kegyben több kegyetlenség, mint magában, mit a világ kegyetlenségnek nevez;
                  ellenben a kegyetlenség külszíne olykor mély irgalmat rejt. Ki a fenés tagot
                  lemetszi, ki a betegtől az ízes gyümölcsöt megvonja s ki saját anyjának
                  vigyázatlan szerelmétől titkolja gyermekét, kinek élete hajszálon függ, az
                  irgalmas tettet követ el. De nem fogod őt látni, Diana! halottnak hitted, tizenöt
                  év óta sirattad őt s talán anyai szived az ártatlanok jobb világába helyzette már;
                  élhetnél egy födél alatt vele s rá nem ismernél. - Azért ne háborgassuk a
                  halottakat, ő reád s a világra nézve meghalt, senki sem tudja, hol van, honnan
                  eredt; nem fog utaidba lépni, s Lubart, a vad Kjeistut s Olgerd testvére, a
                  Gedimin utódok egyike, nem visel harczot, nem gyakorol bosszút hölgyek ellen!</p>
               <p>- Ez utolsó szavad, Lubart? - kérdé Diana, - evvel vészsz bucsút örökre az
                  anyától, kit egykor, miként állítád, szerettél - inkább üdvödnél?</p>
               <p> </p>
            <milestone unit="endSubChapter" n="3"/> 
            <milestone unit="startSubChapter" n="4"/> 
               <p rend="head">IV.</p>
               <p>Lubart felkölt üléséből, látván, hogy Diana oda hagyta székét s darabig némán
                  tekintett a hölgy arczába. Diana harminczharmadik évét töltötte be, de az évek
                  nyom nélkül haladtak el a hölgy felett. Lubart, ha nem találta is szebbnek őt mint
                  egykor, midőn egy gyöngéd virág virult fel ez útjában, de még mindig szépnek
                  mégis. Maga arczának szigorú kifejezése valami márványszerűt, mesterkézből
                  kikerült szobori szépséget és tisztaságot kölcsönözött a hölgy vonásainak.
                  Pillanatra úgy tetszett e hajósnak az élet zajos tengerén, mintha egykori
                  vágyai­nak messze sugára törne elő ifjabb éveiből, mikor még szeretni tudott,
                  mikor még szeliden s enyhén álmodott nehéz csaták után békés tüzelőről! Ah, vége
                  mindennek! csalékony játéka volt szeszélyének, mi most mint árnya egykori szebb
                  napjainak incselgett képzete előtt. - De valami ösztön ragadta meg, úgy tetszett
                  ezen erőteljes természetnek, mintha nem lenne méltatlan hozzá a lehetlenségen
                  rázogatni! - Diana, - szólt végre megragadván a hölgy kezét, ki azt csak vontatva
                  engedte át. - Vagy-e egy nagy elhatározásra képes, nem csalod-e magadat, mikor azt
                  hiszed, hogy gyermekedet szereted, akarod-e, hogy az újra tiéd és enyém legyen?
                  Egy szilárd pillanat átöntheti a multat a jelenbe s te egyedül vagy képes
                  mindkettőnk végzetét megakasztani s más jövőt felidézni!</p>
               <p>- Nem foghatom fel tisztán szavaidat! - mond Diana. - Mit értesz az által, hogy
                  gyermekünk a tiéd is legyen, holott nem másé mint a tiéd, s tőlem egy tekintetét
                  félted?</p>
               <p>- Megfejtem neked, - viszonzá Lubart, míg vonásaiból látszott, hogy neki a
                  társalgás újabb fordulata nehezebb és kínosabb, mint az, a mi eddig köztök
                  mondatott. - Megfejtem neked, - ismétlé, - leányom nem enyém, miként nem a tiéd.
                  Más nevet visel, más családban növeke­dett, nem tudja, hogy atyja vagyok; egykor
                  gyakran láttam őt, - most - - -!</p>
               <p>E szavak után Lubart pillanatra elhallgatott, azután folytatá: - Mindez
                  megváltozhatik, ha te lemondasz egetvivó terveidről, nem vegyülsz a vallási
                  üldözések s térítések nehéz harczába s a helyett, hogy falakat emelnél
                  szentegyházul istenednek, szivedbe építenél oltárt az anyai szeretetnek. Ha
                  lemondanál azon viszonyokról, melyekben élsz, s elfoglalnád a helyet, hol szebb és
                  szelidebb kötelességek várnak reád! - Nem értesz-e, némber! ki egykor mondád, hogy
                  mikor szívemen pihensz, annak minden dobbanása egy nyilvánítás s hogy beszédemet
                  érted, mielőtt gondolatim szavakká fejlenek ajkaimon?</p>
               <p>- Mit kivánsz tőlem, Lubart, - kiáltott fel Diana összerázkódva, - nem azt-e, hogy
                  midőn a tetőre értem, lépteim vérnyomai mögöttem vannak, ereszkedjem le újra az
                  örvénybe, hol nem tudhatom az órát, mely megint a nehéz útra szólít? - Azt
                  akarod-e, hogy mikor az igazság leszállt égből hozzám s megtanított megvetni az
                  életet, hogy emeljek arczom verejtékében lépcsőket egy jobb életre, - - most, a
                  nehéz, kínos diadal után térjek vissza a mindennapiság jelentéktelen semmiségébe!
                  Nem, Lubart, vad szived, mely a házi üdvöt nem ismeri, de érti, mi egy nagy
                  elhatározás, nem fogja tőlem kivánni, hogy mindenről mondjak le, mi még engedi
                  magamat eltűrhetni s a gondviselést kiengesztelni életemmel.</p>
               <p>- Kivánni? - mond Lubart, - nem Diana, én nem kivánok semmit, egy előitéletem van,
                  eltiltani magamtól minden kivánatot, mert végzetem az, hogy kivánataim egyike se
                  teljesedjék. Nem kivánok tőled semmit, szabad vagy! szabad voltál mindig; - de
                  megmondom neked az egye­düli lehetőséget, mely életednek más és nyugodtabb irányt
                  képes adni. Hallj engemet, be nem várom feleletedet, távozni fogok, gondolkozz
                  arról, a mit mondandok, nem késő még! Egy hosszú évet engedek neked, határozz s
                  adasd tudtomra, a mit végeztél, Mladin, az egyedüli által, ki valódi nevemet
                  tudja.</p>
               <p>- Nem akarlak hallani, Lubart! - mond Diana.</p>
               <p>- Hallani fogsz! - szólt a herczeg szigorú hangon s a hölgynek útját állván, ki
                  egy lépést tett az ajtó felé.</p>
               <p>- Szólj tehát, - mond Diana, kinek sugár szemöldei összevonultak, s kis kezei
                  egyike ökölre szorult, jeléül, mennyi akarat volt e szelidnek s szentnek látszó
                  teremtésben s minő nem örömest és szégyenülve engedett a férfiú hatalmának, kit
                  kimélnie kelletett.</p>
               <p>- Az élet delében vagyunk mindketten, Diana! - szólt Lubart, egy árnyalatával a
                  kedélyes­ség­nek, - 38 éves én, 33 legfeljebb te, gyermekünk 17-dik évét tölté be,
                  egy kész, szép család együtt, a végzet által három oldalra kitaszítva az életbe!
                  Egy elég ifju, még teljes életerőben lévő család, melynek egyetlen szilárd
                  elhatározásától függ, egygyé olvadni - s szép egészet képezni.</p>
               <p>- Itt állok előtted: senki sem tudja, hogy itt vagyok! Ó ha a bán tudná, nem
                  pihenne éji mámora után oly csendesen. Senki sem tudja azt is, hogy a toronyból,
                  mely mellett lakol, föld alatti út vezet a vár árka alatt egy mohos szikláig,
                  honnan nem egyszer jöttél karjaim közé jobb napokban! - Gyermekünk angyalian szép
                  és jó - jobb mindkettőnknél! - és mégis Diana - nem szerencsés; ah - ha sejtenéd,
                  mennyire szüksége van épen most reánk!</p>
               <p>- Hármunk előtt egész hosszú élet áll s talán, ha van miért és van kikért, kivetem
                  végre én is a horgonyt s hajlom békére és nyugalomra.</p>
               <p>- Ki tudja, Diana! nem igérem ezt, de szivemet a sivár élet üresen hagyta s nekem
                  úgy tetszik, hogy nem leendne okod megbánni, ha gyermekedért feledni tudnád, mikép
                  a szerelem kihalt mindkettőnk szivéből, de azért a béke, kimélet és barátság
                  visszatérhetnek azokba.</p>
               <p>- Nem ismered magadat, Lubart, - viszonzá Diana, ki lassanként erőt kezdett venni
                  inge­rült­ségén s izgatottságán, mely ezen egész társalgás közben feltünt rajta, -
                  te a csendes tüzelőről álmodozol, hol nőd és leányod - hosszú téli estéken népünk
                  mondáit meséljék el neked s jámbor vendégek köszönjenek be ajtódon. - - Hallod a
                  rivalló kürtöt! - ajtód előtt nyerít a mén, - amott a falvak égnek s jő a harcz
                  vérhullámokban! - Tudnál-e te egy pillanatig ellenállni annak, mi életed,
                  lehelleted, minden czélod és gondolatod? Kelni harczról harczra, égetni,
                  pusztítani, ölni, merre lovad patkója gázol! S aztán, ha a harcznak moraja
                  elhangzott, ha méned fáradtan ereszti le nyakát s körüled a diadal örjöngése, vagy
                  a vesztett csata síréneke hangzik; tudnál-e ellenállni a sivár ösztönnek, mely
                  borba, szerelembe fullasztani készt, mit egy szerencsés óra adott, vagy egy
                  szerencsétlen elvett tőled! Ó, hogy ti erős férfiak, oly nehezen tudjátok
                  magatokkal elhitetni, minő gyengék vagytok néha, s minő csekélységek azok, melyek
                  csábjainak minden erőtök elégtelen ellenállni!</p>
               <p>- Én, - szólt Lubart, - egy oszlophoz fogódzva kinállak meg a révvel, Diana! ezen
                  oszlop gyermekem iránti szeretetem. Ha gyermekem mellettem áll, nevemet adhatom
                  neki, ha rád mutathatok az anyák még most is egyik legszebbikére - s mondhatom:
                  imé - nézz ide leányom - ez anyád és én atyád vagyok! Ha ezt tehetem, felelek
                  mindenről. Legyen harcz vagy béke, nem engedem az egyházat összeomlani felettem,
                  melyet építek számotokra őseim néma rengetegei közt, vagy a táborok sátrai alatt.
                  Nem vagy-e te a híres Stefán bánnak nővére, kinek már atyja napjait csatákban élte
                  le? nem vezetett-e a sors hőslelkű anyáddal ezer élet­veszély közt Raguzába és
                  onnan vissza? Nem élted-e át ifjuságod egy részét örökös hányattatás közt,
                  többször pihenve az ég boltja s könnyű sátor alatt, mint fényes palotákban? Egész
                  családod többet ült nyeregben, mint szunnyadott lágy vánkosokon: miért félnél te
                  az élettől, melyet megszoktál, mely korunk és fajunk végzete.</p>
               <p>Diana hihetlenül rázta fejét. - Lovam az ólban vár, Diana! - folytatá Lubart, -
                  nyergem mögé ültetlek; pár óra mulva az erdő homályában embereimre találunk s
                  néhány nap mulva a lithvániai nép közt vagyunk. Te nőm, én férjed, s Mária
                  gyermekünk! Viszonyunk rejtélye feloldatik szép valósággá! - Bátorság, Diana!
                  hiszen családodban a bátorság s elszántság a vérben van!</p>
               <p>Diana hallgatott.</p>
               <p>- Te nem felelsz? igaz, igérem neked, hogy feleletre nem várok, gondolkozzál.</p>
               <p>Evvel Lubart hirtelen válla körül kerítette köpenyét, fegyvereit felragadta s a
                  jövő pillanatban a nélkül, hogy Diana egy intéssel, egy hanggal marasztaná, vagy
                  feltartóztatná, kisietett a szobából.</p>
               <p>Diana a szobácska közepében állt, mikor Lubart hirtelen eltávozott; azután
                  csendesen közeledett a nyitott ablakhoz, mely előtt nem sokára Lubart férfias
                  alakját felséges lován látta elrohanni mint setét felleget.</p>
               <p>A herczegnő két kezét szorította szivéhez; ajkai reszkettek s vonásaiból látszott,
                  mikép Lubarttali együttléte nem volt képes azon nyugalmat szállítni keblébe,
                  melyért annyit koczkáztatott.</p>
               <p>Alig tünt el a férfiu, alig hangzott el a távozó ménnek dübörgése, az öreg Mladin
                  lépett be.</p>
               <p>- Herczegnő, - szólt az öreg, - engedje nekem, hogy elkisérhessem a rejtek
                  nyilásáig; nem egészen biztos a vidék s ha nehányan a vendégek közől be nem várván
                  a hajnalt, haza felé térnek, felfedezhetnék, mit senkinek sem szabad csak sejteni
                  is.</p>
               <p>- Igazad van, Mladin, - felelt Diana, - engemet úgy is, azt hiszem, utoljára
                  vezetendsz életedben ily titkon s ily alkalommal.</p>
               <p>- Utoljára, asszonyom?</p>
               <p>- Gondolom, öreg, - felelt a hölgy, - ideje is, hogy e titok örökre födve és
                  feledve maradjon és semmi se szólítsa ezt életre többé. Ime, Mladin, vedd ezt, -
                  evvel Diana nehéz erszényt nyujtott át Mladinnak, - nem adom jutalmul neked, hű
                  ember, te jutalom nélkül is hű és biztos vagy mint a kőszál, de tedd el, jó lesz
                  kiházasításul egykor leányodnak. - Mladin vonakodott.</p>
               <p>- Vedd, vedd! - mond Diana, - a napok, melyeket élünk, változnak a véletlenségek
                  szeszélye szerint, jó egy kis ízes almát megtartani a szomj esetére. - És most,
                  folytatá Diana, miután Mladin az erszényt átvette, - kisérj engemet, még sok
                  közleni valóm van.</p>
               <p>Evvel mindketten eltávoztak a háztól, arra felé irányozván lépteiket, merről
                  Dianát jőni láttuk.</p>
               <p> </p>
            <milestone unit="endSubChapter" n="4"/>  
         </div>
         <div type="chapter">
            <head>A VÁRATLAN BEAVATOTT.</head>
            <milestone unit="startSubChapter" n="1"/> 
               <p rend="head">I.</p>
               <p>Míg a lithvániai herczegek, névszerint Kjeistut és Olgerd, felbőszülve foglyaik
                  megszökésén, mindenfelé szétküldötték czirkálóikat, addig Lubart, mikép láttuk, e
                  foglyok egyikét, alkal­masint valami meghitt embere által Dianának, a hölgytől
                  magától felszólíttatva felkereste.</p>
               <p>Volt-e valami hatályos eredménye e látogatásnak vagy nem, később tudandjuk meg,
                  addig eseményeink további gyors kifejlésének érdekében, más, nem kevésbbé megható
                  jelenetek elé sietünk.</p>
               <p>Jegyezzük meg itt - bevezetésül, hogy Zdenko, mikor Micoslawnak halicsi hirnökétől
                  az ottan történteket megtudta: véteknek tartandá azokat Kotromanovics előtt
                  titkolni. Kiméletesen tudtára adta tehát a vad Lubart viszontorlási merényét; de
                  szinte megbánta azt, mert alig birta a bánt arra venni, hogy a Gedimin urakat
                  tüstént meg ne támadja. - Csak miután meggyőzte arról, mikép nővérének s leányának
                  kimenekülhetése korán sem tartozik a lehetlenségek közé, ha nyilt támadás helyett
                  csel leend alkalmazva, lehetett őt arra venni, hogy az első kisérlet eredményét
                  bevárja.</p>
               <p>Minő ügyesen volt ez elintézve, minő gyorsan végrehajtva - láttuk. Mielőtt a bán
                  hinné, Diana és Lizinka a gyors és folytonosan veszély által körözött úttól
                  kimerülten, de ép egészségben megérkeztek Sutiskára.</p>
               <p>A bán örömét lehetlen leírni; ha Zdenko egy leende azon emberek közől, kik a jót
                  és nehezet jutalomért teszik, vagy egy nemes tettért, egyebet köszönetnél
                  elfogadnak, minden áldozatra késznek találandá őt. De Zdenko maga oly boldog volt,
                  mikép örömét nem mondhatjuk csekélyebbnek annál, melyet a bán érzett.</p>
               <p>Volt egy más utógondolatja is, melyet a bán távolról sem sejtett s melyet Zdenko
                  híven meg­őrzött szivében. Ezen utógondolat boldogította őt inkább mint
                  valaha.</p>
               <p>Rokiczana sorsa el lévén határozva, a derék férfiu azon gondolkodott tudniillik,
                  hová telepítse le kedves nővérét. Prágában nehéz leende nyugodt megmaradhatása;
                  mivel az, a mi rajta tör­tént, sokkal nagyobb zajt ütött, mint hogy a szegény
                  hölgy azt érhette volna el, mire egyedül vágyott, a csendes elvonult, figyelmet
                  kerülő életet.</p>
               <p>Míg sorsa fölött a római pápa határozott, becsülete és helyzetének sajátszerű,
                  kivételes minősége - elkerülhetlenné tevék, hogy oly hatalmas védőnek szárnyai
                  alatt maradjon, kit kevesebbé mint bárkit - mert volna Kázmér király megbántani.
                  Nem azért, mivel tőle rette­gett, mert Kázmérnak nem volt jellemében a félelem,
                  sőt, főleg ha szenvedélye ragadta, igen könnyen el tudta magát vakmerő merényekre
                  határozni, hanem - mivel itt is a király nyerte a túlsúlyt az igen érzékeny
                  oldalon megsértett Kázmér felett. Lengyelország pártokra volt szakadva s a Gedimin
                  testvérek törhetlen kitartása ismeretes lévén előtte, átlátta, mennyire kimélnie
                  kell Lajos királyt, hatalmas szövetségesét; s következőleg mindazokat, kiket a
                  király szeretett s kik tágas birodalmának valamelyik tartományát kormányozták.</p>
               <p>De mondva volt, hogy Kazimirt Rokiczanának levele nagyon meghatotta s nincs okunk
                  hosszasan indokolni, mikép történt, a mi szenvedélyes és a szeszély szárnyain
                  röpkedő em­bereknél mindennapi jelenet; mikép történt, mondjuk - hogy Kázmér
                  egyszerre ellenállhatlan vágyat érzett Rokiczanát meglátni s ha lehet - - de
                  csalódunk, - - mi történjék tovább a lehető­ségek tág határin - gondolatai
                  mellőzték.</p>
               <p>Nem leende ő Kázmér, ha azon pillanatban, mikor élte legszebb órái egyszerre
                  mintegy felgyuladtak emlékezetében, egyébről tudott volna gondolkozni, mint az
                  egyetlen eszméről, mely őt szivén ragadta meg s elméjének minden avatkozását
                  lezsibbasztotta. - Hű cselédei közt volt különösen egy, kit a király szerfeletti
                  ügyessége és pontossága miatt, darab idő óta majd­nem kirekesztőleg használt
                  kényesebb megbizásokra. Nem tudta senki, honnan szárma­zott ezen ember, ki
                  lassanként Zborovszky szolgálatából, kihez mint vándorló órás szegődött, Eszther
                  háztartásába ment át, hol a király figyelmét felidézte.</p>
               <p>Voltak, kik állították, hogy zsidó: de részint mivel a héber jelleg akkortájban
                  még nem volt annyira ismeretes mint most, részint mivel a csinos külsejű ifju
                  németül szintoly tökéletesen beszélt, mint csehül és lengyelül, nem lehetett
                  tisztán elhatározni a fajt, melyből eredetét vette.</p>
               <p>De lett légyen ez bárminő, a királynak az ifju megtetszett, s Herrmann, ez volt
                  neve, saját előnyére jól tudta használni a király előszeretetét.</p>
               <p>Semmi sem lőn könnyebb, mint őt Eszther szolgálatából a királyi udvarba áttenni;
                  mert a héber hölgy nem tanusított különös rokonszenvet iránta s első felszólításra
                  a legnagyobb készséggel átengedte őt a királynak.</p>
               <p>E hű cselédjét parancsolta a király egy napon, mikor Krakkóban mulatott, maga
                  elé.</p>
               <p>Mihelyt a király egyedül maradt vele, a mindig szerény s minden tolakodástól ment
                  ifjut tetőtől talpig megtekintette, a nélkül, hogy egy szót szólna. Herrmann
                  urának szigorú szemle­tartását hunyorítás nélkül kiállta s várta, mi okon vette
                  parancsát - megjelenni.</p>
               <p>- Herrmann, - szólt a király, - bizhatom-e benned, hogy arról, a mit most hallasz
                  s a mit kötelességeddé teendek, egy lélek sem tudand meg semmit?</p>
               <p>Az ifju alázattal felelt: - Felséged meg lehet győződve, hogy ha titkot
                  méltóztatik rám bizni, azt a kinzó pad sem csikarja ki tőlem, s ha egyébként meg
                  nem menthetem azt, életemet vetem mellé s elnémítom azzal együtt örökre.</p>
               <p>- Az eljárással nagy jutalom szövetkezik, - mond a király, - te, ki fiatal vagy s
                  miként látom, azok egyike, kik nem szeretnek egész életükön át egy helyen a
                  soha-mozdit játszani, számíthatsz rá, mikép e szolgálatod ügyes végrehajtása nem
                  megvetendő első fokozat leend valami jobbra, mint óráim rendezése s a hímzett
                  bársony, mely tagjaidat födi.</p>
               <p>- A jutalom nem határoz, uram király, - válaszolt Herrmann, én mindenre kész
                  vagyok, kisértsen meg felséged.</p>
               <p>Kázmér kissé gondolkozott, mintha még el nem tudná magát egészen határozni arra,
                  mivel ezen embert meg akarta bizni; azután tréfás hangon szólt: - Tudod-e
                  Herrmann, hogy én nem szeretem az olyan embereket, kik magokat egészen kifeledik a
                  számításból? Ha nem csalat­kozom, te minden hűséged és szolgálatkészséged mellett,
                  jól tudod, hogy magad is a világon vagy. Ha magunkat nem szeretjük, nem igen
                  szoktunk másokat szeretni; azért ismétlem, a szolgálat, melyet tőled várok, nagy
                  jutalommal jár, de a legmélyebb titoktartást igényli. A legkisebb vigyázatlanság,
                  vagy ügyetlenség saját életedet veszélyeztetendi; mert vannak dolgok, melyeket, ha
                  sikerülnek, magunkéinak vallhatunk; de ha a siker kimarad, a kudarczot okvetlen
                  más nyakába kell vetnünk, s az ügyetlent - - - a király rövid szünetet tőn, aztán
                  jelentő hangon folytatá, - s az ügyetlent elnémítanunk!</p>
               <p>Herrmann elhalványodott; nem tudjuk, észrevette-e a király a hatást, melyet szavai
                  gyakor­lottak ezen emberre, kinek bátorságát, sőt vakmerőségét Kázmér nem egy
                  veszélyes vadászat alkalmával tapasztalta, s e részben emberén nem kétkedett;
                  annyi igaz, mikép ezúttal reá hatni nem akart, s így, ha czélt ért, nem történt
                  egyéb, mint a mit maga akart.</p>
               <p>Herrmann arczának önkénytelen elhalványulását kivéve, legkisebb zavarodottságot
                  sem mutatott - s azonnal visszafojtván magában a rövid rémületet, mely őt meglepte
                  inkább, mint elzsibbasztotta, hirtelen s nyugodt hangon felelt:</p>
               <p>- Felséged nem tehet boldogabbá, mint ha engemet oly valamivel méltóztatik
                  megbizni, minek fontosságáról magának is oly nagy eszméje van, hogy ahhoz az
                  ügyetlen eszköz meg­semmisítését ragasztja; mit az teljes mértékben megérdemel, ha
                  tudva és akarva elvállal valamit, minek veszélyes voltát s esélyeit előre tudja s
                  aztán kudarczot vall.</p>
               <p>- Igazad van ebben, Herrmann, - szólt a király, tudva és akarva kell elvállalnod,
                  mit reád bizok; de mielőtt tudnád, mi az, elég, ha annyit mondok neked, hogy a
                  vállalat a legnagyobb ügyességet kivánja s fordulhat úgy, mikép bátorságodra is
                  teljes mértékben szükséged leend. Azért szólj tartózkodás nélkül: kész vagy-e ily,
                  miként már tudod, eszélyt s bátorságot kivánó merényt elvállalni, s magadat
                  kudarczvallás esetében kitenni annak, hogy a titkot benned elnémítsam? Ha e
                  bátorsággal birsz, nyilatkozz, ha érzed, hogy annak meg nem felelhetsz, szólj,
                  azért nem fogok neheztelni reád.</p>
               <p>Kázmér őszintén szólt; neki alkalmasint feltétlen engedelmességű eszközre volt
                  szüksége s igazságérzete meggyőzte őt arról, mikép ily eszköz csak akkor biztos, s
                  akkor van teljes hatalmában, ha önkényt ajánlkozik azzá és saját magát veti
                  koczkára.</p>
               <p>- Parancsoljon felséged velem, hűségemben nem fog csalatkozni, - mond Herrmann, ki
                  minden árnyát a félelemnek legyőzte s e pillanatban valóban késznek érezte magát a
                  leg­vakmerőbb vállalatra: utógondolatok nélkül-e? s minő más alap adott neki
                  minden esetre s lehető véletlenségek közt biztosságot? azt maga tudta csak, ha
                  ilyes valami járult még elhatározásához.</p>
               <p>- Jól van, Herrmann, - mond a király, azután iróasztalához közeledett, mert a
                  király dolgozó­szobája volt az, hol a párbeszéd folyt, s felemelvén egy szépen
                  metszett porphyrdarabot, az alól két levelet vett ki s újra Herrmannhoz
                  lépett.</p>
               <p>- Látod e két levelet? - szólt a király.</p>
               <p>Herrmann meghajtotta magát.</p>
               <p>- Egyike ezeknek, - folytatá Kázmér, míg vonásaiban némi felindulás mutatkozott, -
                  miként a felirásból látod, neked szól: egyszerűen Herrmann van arra feljegyezve. A
                  másikon semmi felirás nincsen; de a neked szóló iratban megtalálod annak nevét,
                  kinek e levelet átadandod s mindazt, a mit egy vagy más esetben tenned kell. -
                  Életet és halált nyujtok neked e két levél­ben, - folytatá a király rövid szünet
                  után, - azért még egyszer kérdelek Herrmann: vállalod-e a megbizást?</p>
               <p>Valami oly ünnepies volt a király kérdésében, mikép az bárkit gondolkozásba
                  ejtende; de Herrmann nyugodtan vette át a két levelet, bársonyöltönye alá
                  elrejtette azokat, és szilárd hangon felelt: - Vállalom, uram, királyom; s
                  remélem, megfelelek várakozásának.</p>
               <p>- Jó, - mond Kázmér, - ennyiből áll megbizásom. Nincs egy szavam, melyet ahhoz
                  függeszt­hetnék, a neked szóló levélben mindent megtalálsz, röviden, szabatosan,
                  indokolás nélkül. Azt fogod tenni, mit e levél mond; s nem gondolkozol egy
                  pillanatig is azon, miért? s ha lehet-e!</p>
               <p>- Még egyet, Herrmann, itt egy erszény pénz utiköltségül, - ezzel a király egy
                  erszényt nyuj­tott az ifjunak át. Tüstént s a nélkül, hogy valakinek egy hangot
                  mondj, megteszed uti készü­leteidet. Lovaim közől, saját paripáimat kivévén
                  választhatod, a melyik tetszik; de tanácslom a legerősb s legjobb menők egyikét
                  vedd; ne feledd, hogy szállásról nem leend módod mindig rendelkezni s hogy miként
                  a bölcsnek, szükség mindenedet magaddal vinni.</p>
               <p>Herrmann jeléül annak, hogy urát tökéletesen megértette, csak egy főhajtással
                  felelt.</p>
               <p>- A neked szóló levelet Halicsban fogod felbontani, hová azonnal intézended
                  utadat, előbb nem! Értettél?</p>
               <p>- Tökéletesen, felséges uram, - felelt Herrmann.</p>
               <p>- Isten tehát veled! - mond a király, - bucsúra intvén kezével, a kiszabott napra
                  számítok reád, a nap fel van jegyezve leveledben.</p>
               <p> </p>
            <milestone unit="endSubChapter" n="1"/> 
            <milestone unit="startSubChapter" n="2"/> 
               <p rend="head">II.</p>
               <p>Itt félbeszakadt a párbeszéd s Herrmann eltávozott. Hová ment Halicsból, mit
                  cselekedett, miből állt a megbizás: talán később tudjuk meg; most visszatérünk a
                  bosniai bánnak várába, hol, mikép röviden megemlítettük már, mindnyájan, kiket a
                  Gediminek egyike ideiglenesen elválasztott egymástól, ujra együtt voltak s
                  lassanként minden visszatért a régi rendbe s szokott kerékvágásba.</p>
               <p>Diana nyugtalansága nem kevesedett utóbbi találkozása óta Lubarttal; bár e
                  nyugtalanságot senki sem vette rajta észre. Csak mikor magányos szobáiba vonult
                  vissza, vetette le ünnepies álczát.</p>
               <p>Egy napon szokása szerint az újon épülő s bevégzéséhez gyorsan közeledő kolostort
                  látogatta meg. Ez többnyire lóháton történt minden kiséret nélkül, néha, ha az idő
                  kedvezett, gyalog is.</p>
               <p>Mikép érintettük, ott egy czellát készíttetett fel maga számára s a bán megszokta
                  már őt néha egész nap nem látni. E czellába vonult vissza, mihelyt a munkások
                  fölött szemléjét bevégezte s az építőmesterrel rövidebb, vagy hosszabb értekezést
                  folytatott.</p>
               <p>Mihelyt a mind inkább szent hirű s a római pápa által különösen kegyelt hölgynek
                  czélja ismeretessé lőn, s tovább terjedt: sokan találkoztak, főleg szegényebb
                  családok hölgyei között, kik vagy magok akaratából, vagy szülőik által arra
                  biratva, igyekeztek az ujon állítandó apácza-rendbe fölvétetni, de Diana óvatos
                  lőn választásaiban.</p>
               <p>Akkori időben az építési gyorsaságot nem lehet a mostanival összehasonlítani; bár
                  a kolostor emelkedése mindenkit csudálatra birt, nem csekély idő kellett, míg az
                  oly tökéletesen kész volt, hogy Diana arról gondolkozhatott, oda szólítani a szent
                  életre magokat szánt szűzeket, kik fölött az apátnői felsőséget magának
                  tartotta.</p>
               <p>Volt tehát ideje választásra s nem egy utasíttatott el, ki összeköttetéseinél
                  fogva csalhatlan reménynyel kecsegtette magát.</p>
               <p>Gyakran megtörtént, hogy a követelők szülői, olykor magok, kik érdeket találtak
                  benne a híres hölgynek példáját követhetni, őt e kolostori czellájában keresték
                  fel. Diana senki előtt sem zárta el ajtaját, mindenkit szerény béketüréssel
                  kihallgatott, de elhatározott választ senki sem nyert; ezt később adatta azoknak
                  tudtára, kik kegyét és pártolását vették igénybe.</p>
               <p>E napon is, midőn őt történetünk érdekében a vártól czellájáig kisértük, egy
                  fiatal hölgy érkezett a kolostor elé. Megjelenése a munkásokat annál inkább
                  meglepte, mivel a kiséret, melylyel az új vendég jött, egyátalában nem volt békés
                  szinezetű. Maga a hölgy uti, de igen világias tekintetű öltönyben s lóháton jött;
                  három férfiu követte őt: egy koros, mogorva tekintetű lovag, minőket akkortájban
                  számosakat lehetett látni válláról lefüggő tegezzel s szíjas ívvel, oldalán
                  karddal s tüskés buzogánynyal. A második karcsu, csinos ifju volt, szigorú, hideg
                  vonásokkal, melyek az arab jellegre emlékeztettek. Ez is teljes fegyverzettel
                  birt, s csak annak válogatottabb minőségével s öltözete úriasb szabásával
                  különbözött társától. A harmadik hasonlóul jól felfegyverkezve, pillanatig sem
                  hagyott fel kétséget, hogy a jötteket szolgaminőségben kiséri.</p>
               <p>Mindnyájan jeles, erős idegű s válogatott paripákon ültek. A kolostor körül
                  járó-kelők az öreg lovagot a hölgy atyjának gondolták s nem volt meglepetésük
                  csekély, midőn a jöttek le­szállván lovaikról s a herczegnőről tudakozódván, a
                  hölgy egyedül s hátrahagyván kiséretét, sietett a munkások egyikétől szokott
                  készséggel vezettetve, a herczegnő czellájába.</p>
               <p>Diana fekete öltönyben, olvasóval kezében, melynek végén a római pápától ajándékba
                  nyert arany feszület függött, egyszerű tölgyszéken ült. A szobácska egész
                  felkészítése a szigorú életnemre gyaníttatott, melyre Diana szánta hátralévő
                  napjait. - Egy kis asztalkán ezüst kapcsokkal ellátott, fehér bőrbe kötött bibliát
                  s egy kisebb imakönyvet látunk, a csendesen homokját leeregető clepsidrával.</p>
               <p>A herczegnő vonásai halványak voltak, tekintete komoly, bár legkevésbbé sem bús,
                  jeléül, hogy a nap, melyet e rendkivüli egyéniség megközelítésére választottunk,
                  régiesen szólván a fehér koczkával jegyzettek közé tartozott.</p>
               <p>Valóban Diana épen e napon igen hizelgő levelet kapott a római pápa saját kezétől
                  irva, s a mi még nem kevéssé derítette fel őt, számos megbizottai egyike
                  visszatérvén hosszú vándor­lásaiból, nevezetes összeggel szaporította a kolostori
                  pénztárt.</p>
               <p>A hölgy az építés zaja és csörömpölései közben nem hallotta a csak most érkezett
                  vendégek lovainak dübörgését s mivel kissé távolabb ült az ablaktól, csak akkor
                  lőn figyelmessé, midőn a hosszú folyosón megkondultak a visszhangot ébresztő
                  lépések, a munkáséi tudniillik, ki az idegen hölgygyel a czella ajtajához
                  érkezett.</p>
               <p>- Ave! - hangzott a herczegnő felelő szava a vendég kopogására; azután betette a
                  kisebb könyvet, melyből imádkozott, s szép arczát a nyiló ajtó felé
                  fordította.</p>
               <p>A vendég, ki czellájába nyitott, feltünő szépségével s illemteljes tartásával
                  meglepte őt.</p>
               <p>Az alázat, melyet a kedélyében büszke herczegnő törvényül tőn magának, itt sem
                  czáfolta meg magát; mihelyt a váratlan s miként első pillanatra észre lehetett
                  venni, előkelő vendég benyitott, azonnal fölkelt székéről s nyájasan üdvözölte
                  őt.</p>
               <p>- Herczegnő! - szólt a jött, mielőtt Diana egyebet mint pár üdvözlő szót
                  kiejthetne, - egy idegent lát itt maga előtt, ki messze földről jő, a szent életű
                  s hirű hölgyet, egy botrány meg­gátlására felszólítani, mely herczegségedet magát
                  igen közel érdekli s képes nyugalmát is felforgatni, ha jókor meg nem
                  előztetik.</p>
               <p>- Egy botrány? s mely engem közelről érdekel? - kiáltott fel Diana, meglepetve
                  ezen előz­mény nélküli, rögtöni nyilatkozatra, s kiesvén tüstént azon alázatos
                  tartásból, melyet szerény s nyájas fogadása tanusított. - Kegyed téved! ha valahol
                  botrányt elháríthatok, keresztényi kötelességemnek tartom, mert mondva van, jaj
                  annak, kitől a botrány jő! de én nem tudok semmit, mi körözetemben ily botrányt
                  idézhetne elő.</p>
               <p>Az idegen nagy fekete szemeit szegezte a herczegnőre s valóban érdekes jelenet
                  volt e két hölgyet így szemközt látni.</p>
               <p>Dianának szavai, tartása, tekintete képesek voltak tiszteletet és tartózkodást
                  előidézni; de a vendég arczának kifejezésében semmi sem változott; szintoly
                  nyugodt, hideg s talán mernők állítani, méltóságteljes maradott, mint Diana
                  felelete előtt.</p>
               <p>- Hah, jaj annak, kitől a botrány jő, - szólt rövid szünet után s le nem emelvén
                  élesen fürkésző tekintetét Dianáról a jött, - úgy jaj kegyednek, herczegnő! mert
                  bármi ártatlan lepel födje az élet titkait, Isten előtt minden titok oldva
                  van.</p>
               <p>E szavakra Diana vonásain hirtelen ijedelemnek rángása vonaglott át; olyan hatást
                  tőnek reá a szép ismeretlen igéi, mint a kigyó csipése, ha lábunk virág-borék
                  alatt hideg hátára lép.</p>
               <p>- Mielőtt tovább hallgatnám kegyednek bámulatomat gerjesztő s rosszul választott
                  szavait, - mond a herczegnő visszanyervén lélekjelenlétét s növekedő haraggal: -
                  szabad-e tudnom annak nevét, ki magányos czellámba lép, hogy engemet sértsen és
                  háborítson.</p>
               <p>- Herczegnő, - mond az idegen, - nevem abban mit herczegségednek jó szándékból s
                  mivel szeretem s tisztelem, mondani jöttem, mit sem változtat s jobb lenne, ha az
                  herczegséged előtt örökösen titokban maradna. Engedje ismételnem, hogy engemet nem
                  ellenséges szándék, nem botrány előidézésének vágya, hanem épen ellenkező hozott
                  ide. Méltóztassék nyugodtan kihallgatni, hogy meggátolhassuk, mi azonnal
                  lehetlenné válik, mihelyt én kihallgatlanul el­utasíttatva, meg nem akadályozhatom
                  azt.</p>
               <p>Diana meg nem foghatta, mi történik rajta; nyomott-e lelkiismeretén valami, azon
                  az egyetlen fiatalkori vétkén kivül, ha valóban vétek volt az? vagy az
                  ismeretlennek vakmerősége s hideg biztossága gyakorolt-e fölényt reá, ki megszokta
                  másokra hatni? nem lehet elhatározni, de zsibbadtság kábította el érzékeit s
                  kiváncsisággal szólt: - Beszéljen kegyed.</p>
               <p>- Herczegséged előtt nem titok, - szólt az idegen, - mit az egész világ tud, a
                  viszony, mely ő felsége a lengyel király, Kázmér, s herczegségednek leánya közt
                  létezett?</p>
               <p>Mihelyt e pár szó, «herczegségednek leánya», ellebbent az idegen ajkairól, Diana
                  vonásai megváltoztak; lehetett azonnal észrevenni, hogy valami ellenállhatlan
                  rettegés ragadta meg őt; de egyszersmind az elhatározást, le nem engedni magát az
                  által győzetni.</p>
               <p>- Kegyed őrült! - kiáltott fel Diana rögtön, - minő leányról szól, holott én
                  hajadon vagyok s semmi összeköttetésem nincsen a lengyel királylyal? Nem remélem,
                  hogy a kétértelmű némbert, a király szeretőjét Eszthert, leányomnak tartja?</p>
               <p>- Eszther, - felelt a hölgy némi büszkeséggel, - becsületes szülők törvényes
                  gyermeke; nincsen erről szó, nem azon viszonyt említem, mely jelenben is létezik,
                  hanem egy régibb viszonyáról szólok; arról, mely a király, s a prágai Rokiczana,
                  kegyednek s Lubart lithvaniai herczegnek természetes leánya közt létezett.</p>
               <p>Diana le volt sujtva; két dolgot tudott meg egyszerre, melyek egyike már képes
                  leende őt eszméletétől megfosztani, a kettő együtt viszonhatása által látszott
                  eszméletét együtt tartani.</p>
               <p>Hallá, hogy egy idegen, kit soha sem látott, kinek nevét sem tudta, be van
                  életének egyetlen homályos titkába avatva s megtudta, vagy inkább erősíttetett
                  előtte, mert Diana nem hitte, vagy el nem hihette, hogy Rokiczana tulajdon
                  leánya.</p>
               <p>Ily helyzetben saját érdeke kivánta, hogy végére járjon, mennyit s miként tudja
                  azt az idegen s nem puszta hazugság-e, valami setét ármányra czélzó, hanem valóság
                  azon állítás, hogy a prágai hölgy, Zdenkónak nővére azon gyermek, kit Lubartnak
                  sikerült eddig elrejteni előtte.</p>
               <p>Saját biztossága, a gondolat, mikép a botrány, melynek előidézése egy idegen
                  ismeretlen hölgy önkényétől függ, s hogy eddig önfeláldozással szerzett híre, neve
                  azon koczkán függe­nek, melyet a rejtélyes vendég elébe gördített, vagy inkább
                  mind ez együtt, visszaadták ezen erőteljes természetnek egész lélekjelenlétét.</p>
               <p>- Kegyed, - szólt a herczegnő, - mennyire képes volt első sértő nyilatkozatai után
                  méltó haragomat felidézni, annyira kényszerít most szánalomra! - Igen, - folytatá
                  Diana szelidített hangon; - kegyed, szeretem ezt hinni, akaratlanul, talán a
                  legjobb szándékból, de másnak vagy másoknak eszköze. Midőn, még mindeddig nem
                  tudom, minő czélból, előttem oly körül­ményekről szól, melyeket csak valamelyik
                  ellenségemnek, vagy bátyám a bán ellenségének túlhevült szeszélye gondolt ki,
                  midőn, mondom, ezt tevé, nem tudja, hogy a botrány, melytől fél, nem létezik
                  másban, mint e fellépésében. Kegyed, ismétlem ezt, tévedésben, irányomban sértő
                  tévedésben van. Mivel a Lubart nevet, a lithvániai herczegek egyikének nevét, kik
                  mindhárman házunknak esküdt ellenei, említette, világos előttem, mi az, a mit ezen
                  emberek terveznek, kiknek kegyed eszköze, miként hiszem.</p>
               <p>Míg Diana szólt, az idegen nyugodtan szegezte reá szemeit s ajkainak izgalom
                  nélküli mosolya tanusította, hogy a herczegnőnek fejtegetései meggyőződését
                  legkisebb részben sem ingatták meg. De nem szakasztotta félbe a szólót s Diana e
                  hallgatás által némi zavarba hozatva folytatá:</p>
               <p>- A terv az, asszonyom, vagy hölgyem, mert azt sem tudom mind e pillanatig, kivel
                  szólok, a terv az, mondom: hogy miután a Gedimin utódoknak nem sikerült hős bátyám
                  ellen férfiasan s fegyverrel előnyöket kivívni, most kötények mögé bujnak s
                  botrányos férfiatlan cselszö­vényekkel akarják házunkat a legérzékenyebb oldalról
                  megtámadni. Kegyednek vonásai, tartása, s egész valója jobbra gyaníttatnak, mint
                  valakire, kit eszközül lehetne ily gyalázatos ármányra felhasználni, mihelyt annak
                  czéljával megismerkedik, engedje hinnem, hogy miután mindazt, mit eddig hallottam,
                  szélből kapott hazugságnak nyilvánítom, kegyed leend első, ki pártomra áll s nekem
                  segítni fog a csomót feloldani, hogy házunk ellenségei előtt biztosság­ban
                  legyek.</p>
               <p>- Herczegnő! - mond a jött tiszteletteljes, de szilárd hangon, - helyesen
                  méltánylotta az idegent, ki herczegséged előtt áll: mert alacsony ármányra valóban
                  képtelen, s ha kénytelen, talán egy részt saját legközelebbi érdekében, maga előtt
                  is kedvetlen védfegyverhez nyúlni, méltóztassék azt herczegséged a viszonyok
                  mostohaságának s nem azon személynek tulaj­donítani, kinek sem szíve, sem joga
                  nincsen egy fiatalkori botlásért az első követ vetni fele­barátjára. A mit mondok,
                  a mit nyilvánítottam, nem tévedés, herczegnő! kegyed leginkább tudja, hogy annak,
                  mi előttem egészen tárva áll, egy része régen nyomja saját kedélyét is, és tud még
                  valamit, hogy a jó Isten, ki nemesb eszközei egyikéül választotta herczegségedet,
                  nem engedte, hogy végre hajtassék, mit talán herczegséged soha sem leende képes
                  magának megbocsátani.</p>
               <p>Diana elhalványodott, valami görcsös reszketegség kapta meg őt s kezével az
                  asztalkához fogódzva felkiáltott: - Kegyed tévedéseiben rettenetes! szóljon, tudni
                  akarok mindent, mert látom, ellenségeim nem vonakodnak a legsötétebb eszközökhöz
                  nyúlni, hogy eddig sértetlen becsületemet s tisztán megóvott nevemet
                  beszennyezzék! Szóljon! tárja ki egész titkát, s ha ez megvan, engedje tudnom, mit
                  kíván tőlem s mi hozta e szerény falak közé, honnan nemsokára minden, a mi világi
                  és hiu, ki leend örökre zárva.</p>
               <p>Az idegen látván a herczegnő fölindulását s a hatást, melyet reá titkának
                  felfedezése gyakorolt, egy széket igazított ülésre, mit a herczegnő szó nélkül s
                  egy másik széket jelelve ki kezével vendégének ülésül, elfogadott.</p>
               <p>- Folytassa! - sürgeté Diana, oly hangon, mely minden erőltetés daczára nem volt
                  ment resz­ke­tegségtől, - de ha lehet, röviden, ne nyújtsuk e kínosan kellemetlen
                  perczeket, nekem minden pillanatom ki van számítva.</p>
               <p>- Ha herczegséged félbe nem szakít engemet, - mond az idegen, - s igéri, hogy nem
                  igye­kezend titkolni, mit úgy is tudok, rövidre vonhatom, a mit mondani akarok s a
                  mi ide hozott.</p>
               <p>- Hallom, mond Diana, miután mindketten helyet foglaltak.</p>
               <p>- Ha herczegséged nem tudja, de a min kétkedem, hogy azon ifju, kinek szerencséje
                  volt szivét megnyerni s ki e szerencséjét a véletlenség hatásának köszönhette
                  talán, nem más, mint Lubart, a Gedimin utódok legfeltünőbbike, s ha arány van jó
                  és rossz közt, legjobbika, egyet nincs oka előttem titkolni, mikép ily viszony
                  létezett. A gyermek egyelőre, nem távol ide, egyszerű családnál volt elrejtve, hol
                  azt herczegségtek magok meglátogatták álruhában, a nélkül, hogy azok, kik pazar
                  jutalomért a kisdedet ápolták, tudnák szülői nevét és minőségét. Ekkor történt,
                  hogy telvén pár év, herczegségednek gondolkozása megváltozott s megbánván s
                  megsiratván fiatalkori egyetlen s szivét nem nemtelenítő botlását, rá engedte
                  magát vétetni, én ezt hiszem legalább, a botránykövet eltávolítni!</p>
               <p>Diana összerázkódott.</p>
               <p>- Valami csemege a gyermeknek szánatva, vigyázatlanságból a házi eb martaléka lőn,
                  s ennek hirtelen elveszte figyelmessé tette azokat, kik a gyermekre felügyeltek. A
                  véletlen úgy akarta, hogy mielőtt herczegséged a tett eredményéről meggyőződnék,
                  ha csakugyan a tett herczeg­séged szándékos műve volt, mit soha sem mernék
                  állítni, a véletlen úgy akarta, mondom, hogy Lubart herczeg, ki e kis leánykáját
                  saját életénél inkább szerette, elébb jőjön annak gyámjaihoz, s megtudván, a mi
                  történt s talán sejtvén a veszély forrását, a gyermeket elvigye. Ez megtörtént, a
                  herczeg a kis Máriát elvette gyámjaitól s úgy elrejtette, hogy arról
                  herczeg­séged, miként hinnem kell, semmit sem tudott.</p>
               <p>- S hová rejtette a lithvániai herczeg e gyermeket, melyet kegyednek rögeszméje
                  enyimnek nevez? - kérdé Diana feszülten. - Engedje herczegséged folytatnom, - mond
                  Eszther, - e gyer­mek­ből ott, hová azt a herczeg elrejteni tudta, felséges hölgy
                  vált, s ha ismétlem, hogy e hölgy nem más, mint a szép és híressé vált Rokiczana,
                  ki magát darabig lengyel királynénak nevezteté, úgy herczegséged egyszersmind azt
                  is tudja, hogy Zdenko lovagnak atyja volt az, kinek akkor 11 éves fia Zdenko, a
                  házon kívül elhelyezve tanulmányait végezte; kire mint egykori hadtársára és
                  hivére, Lubart herczeg leányát bízta. Nem szükség mindazt ismételnem, mi utóbb
                  történt, s ez óráig elég zajt ütött a világban.</p>
               <p>- Miután ezt fölfedeztem, meg kell herczegségednek mondanom azt is, ki vagyok én s
                  minő érdek az, mi engemet, higyje nekem herczegséged, e reám nézve is nehéz és
                  keserű lépésre bírt.</p>
               <p>Diana látta, hogy e némber mindent tud, többet mint ő maga s főleg azt, mit a
                  herczegnő eddig oly gonddal tudott elrejteni. A kínos, feszült kíváncsiság, az
                  ellene intézett egész ármányt felfedezni, volt jelenben az egyedüli ösztön, mely
                  őt uralta s mely ajkait zárva, esz­méletét folytonos feszültségben tartotta.</p>
               <p>Az idegen tehát minden félbenszakíttatás nélkül folytathatá. - Én egye vagyok azon
                  szám­űzötteknek, herczegnő, kiket a világ legszigorúabban elitélni s megvetni
                  szokott; de a kik közt vannak és számosan, kevesebbé vétkesek, mint azok, kik
                  titkos botlások elfödözésére rejtett gonoszságok végrehajtásáig sülyednek. Vétkem
                  s tévedéseim a sors koczkajátékai; de nem födi álcza azokat; a világ tudja, mit és
                  mennyit érek! Szóval én Eszther vagyok, a héber hölgy, Kázmér királyunk nyilvános
                  szeretője.</p>
               <p> </p>
            <milestone unit="endSubChapter" n="2"/> 
            <milestone unit="startSubChapter" n="3"/> 
               <p rend="head">III.</p>
               <p>Eszther! - kiáltott fel Diana, kit a hölgy nehány utolsó szava felrázott jeges
                  elszántságából. - Ah most értem a gyűlölséget Rokiczana iránt! Csak azt meg nem
                  foghatom, miként kell nekem, e gyűlölség eszközéül szolgálnom! - De folytassa
                  kegyed, ha már e látogatással megtiszteltettem, - tevé hozzá nem észrevehetlen
                  vegyítékével a gúnynak; - folytassa! most már semmi kétségem, hogy a kelyhet
                  fenékig kellend kiürítnem. Kegyednek faja a számítá­sokból egyetlen számtöredéket
                  sem szokott kihagyni!</p>
               <p>A herczegnő szavaiban s vonásainak kifejezésében valami keserűség volt, melyet le
                  nem tudott birkózni magában.</p>
               <p>- Herczegséged engemet sérteni akar, - viszonzá Eszther nyugodtan s a nélkül, hogy
                  hangja, vagy arczának kifejezése változnék, - az nem eszélyes modor, de nem fog
                  engemet ingerelni. Hangulatom keserű, ajkaimról néha éles czélzások lebbennek el;
                  érzem ezt s nem kellene tennem; de herczegséged meg fog bocsátani annak, kinek a
                  világgal s annak előitéleteivel úgy is elég hosszú számvetése van; én ellenben
                  igérem, hogy, ha jó számító vagyok is, kifeleden­dek nehány számot abból, mi
                  engemet illet.</p>
               <p>- Igen, herczegnő - folytatá Eszther némi szünet után, - én Eszther vagyok s
                  mindamellett nem gyűlölöm Rokiczanát személyesen; de megóvom saját érdekeimet s
                  gyermekeim jövőjét, mert nekem is vannak gyermekeim, nem egy, mint
                  herczegségednek.</p>
               <p>Diana minden erejét összeszedte s nem szakította a beszélőt félbe, ki, miként
                  láttuk, semmiben sem maradt adós, bár hangja mindig nyugodt volt.</p>
               <p>Eszther folytatá: - Ezen érdekek s gyermekeim veszélyeztetett jövője hoztak ide;
                  anya vagyok s ha mások a hősiességet gyengeségeik tanuinak eltávolításában
                  keresik, én, a világvándor népnek megvetett leánya, abban keresem, hogy ha kell, a
                  legnagyobbat merem érettük. Kázmér királynak szeszélyei vannak s bár az ifjuságot
                  túlhaladta s odaért, mikor a szeszélyek megszünnek: a kiábrándulás jő, vagy
                  amazokból rossz szokások és bűnök szoktak válni, Kázmér szive, mi a
                  változékonyságot illeti, oly ifju, mint valaha volt. Kegyed, herczegnő, tudja ama
                  sajátos házasságot s elválási bohózatot, mely a király s Rokiczana közt
                  eljátszatott. Én s a világ azt hittük, hogy evvel a botrány be van végezve; -
                  csalatkoztunk! - Rokiczanának búcsúlevele - a királynak félig kielégített s első
                  tavaszában meghiusult szenvedélyét fel­ujította. Itt a levél, melyet Rokiczanának
                  irt; itéljen herczegséged, minő mértékét kellessék ahhoz illesztenünk, mit a
                  király maga ezen iratban legyőzhetetlen örök szerelmének nevez - s mit várhatok
                  én? kiről e levélben olyanszerű említés tétetik, mint a szeszély ideiglenes
                  báb­játékáról, melytől undorral fordulunk el, a valódi, a nemes, a tiszta szerelem
                  oltárának áldoza­tai előtt.</p>
               <p>- Tartsa kegyed e levelet magának, - mond Diana, visszautasítván kezével a neki
                  nyújtott iratot, - szóljon röviden, mi hozta ide, mit kíván tőlem?</p>
               <p>- Herczegségednek érdekében leende, - mond Eszther, - e levél minden szavát érett
                  fontolással kísérni, hogy átláthassa, mi hozott engemet ide, s mikép nem ábránd
                  az, mi magamra s gyermekeimre nézve örvényt sejtet. De nem akarom arra ösztönözni
                  s kénytelen vagyok egyenesen s tartózkodás nélkül nyilatkozni. Én a királyt
                  ismerem s jól tudom, hogy ellenkezés vágyait s akaraterejét csak felfokozzák s
                  hogy ő az első kisérletnél meg nem áll. Rokiczana szenvedélylyel szerette a
                  királyt, vagy inkább Polávszki lovagot; ha e hölgy ingadozik, ha szerelme győz, ha
                  őt a viszketeg megkapja, engemet - ki követője valék - a király szivéből kiirtani,
                  úgy veszve vagyok - gyermekeim veszve - s a nép, melynek tüzelőt, kevesebbé keserű
                  sorsot tudtam szerezni, visszasülyed az átokba, melyet szerető kezem megoldani
                  kezdett! - Ennyi érdek ösztöne vezet, herczegnő! én védeni fogom magamat s minden
                  eszköz­höz nyúlok, míg eszköz van, mely igér reményt, igér védelmet. Herczegséged
                  nem akarta a király levelét elolvasni, velejét megmondottam: Rokiczana
                  nyilatkozatától függ sorsom s azoké, kik szivemhez legközelebb vannak!</p>
               <p>- Rokiczanát, - mond Diana, - a király soha sem fogja nemtelen engedékenységre
                  birni! Ezt nekem elhiheti kegyed. - -</p>
               <p>- Én hitemre és sejtelmeimre nem építhetem jövőmet herczegnő! Nekem teljes
                  biztosság kell s ezt csak kegyed adhatja, - mond Eszther, félbeszakítván Diana
                  szavait.</p>
               <p>- Én?</p>
               <p>- Igen, herczegnő, s én kényszerítni akarom és tudandom arra, hogy ezt tegye. -
                  Sajnálom, hogy épen herczegséged az, kit nekem a sors fegyverül kezembe adott;
                  vádolja ezért a végzetet; de mivel ez így van, s én e hatalmamnak öntudatával
                  birok, élni fogok avval.</p>
               <p>Lehetetlen e hatást leírni, melyet Eszthernek ezen elhatározott, kegyetlen s önző
                  nyilatkozata előidézett. - Diana látta, hogy itt egygyel azon jellemek közől van
                  dolga, kik egészen tisztában vannak magukkal s melyeket megingatni lehetetlen, ha
                  nem birunk az övékhez hasonló, vagy súlyosb fegyverrel.</p>
               <p>E hatás okozta, hogy Eszthert félbe nem szakította s ez folytatá:</p>
               <p>- Hallja tehát herczegséged nyilatkozatomat, ha Rokiczana el nem tűnik a világ
                  színpadáról s a királynak sikerül vele találkozni s őt erő vagy csellel - - mert a
                  szenvedély nem ismer határokat s Kázmér megtette már intézkedéseit - kézhez
                  keríteni, akkor én - Eszther, a meg­vetett szerető, a sértett anya - Rokiczana
                  születésének titkát fel fogom fedezni. - - -</p>
               <p>Diana érezte, hogy vérét jég környezi, hogy becsülete, talán élte czélja e némber
                  kezében van. Ezer ellenkező indulat ragadta meg őt: Lubart házuk ellensége s
                  leányának atyja; e leány maga, ki oly sok anyagot adott a világnak beszédre s
                  birálgatásokra, végre e némber, a király nyilvános szeretője, s mindezek együtt
                  mintegy akaratlanul szövetkezve, hogy a fénykört szétszakaszszák, mely őt eddig
                  övezte! Ah ez nehéz, irtózatos óra volt! aláesve égből, mint a villám. Dianának
                  éles esze s Esztherénél nem kevésbbé szilárd, de sötétebb alapszinü jelleme eléggé
                  indokolják, mikép át kelle látni, hogy itt végezni s hirtelen végezni kell. -
                  Pillanatra eszébe jutott az óra, mikor Lubart feltárta előtte az egyedüli s
                  legbiztosabb módot mindezt kikerülni, s a sorsnak baljóslatát jóvá varázsolni. E
                  hideg hulláma a visszaemlékezésnek lepattant szigorú buzgóságának sziklájáról s
                  Diana nyugodtabban, mint gondolnók, szólt:</p>
               <p>- Tudja-e valaki kegyeden kívül Rokiczana születésének titkát? - azaz hiszi-e
                  valaki még a mesét, melyet kegyed előttem elmondott?</p>
               <p>- Én úgy hiszem, - felelt Eszther, - hogy ezt jelenben Lubart herczegen és rajtam
                  kívül alig ha többen tudják.</p>
               <p>- Jól van, - viszonzá Diana. - A tévedés daczára s mindamellett, hogy kegyed maga,
                  miként hiszem, oly cselszövénybe szövetett, melynek alapja valótlan, íme
                  biztosítom: Rokiczana el fog távolíttatni. - Megelégszik-e kegyed ezen igérettel?
                  melyet csak botrány kikerülésére teszek, s önvédelemből, mivel kegyed nyugalmam s
                  becsületem ellen esküdött.</p>
               <p>- Be fogom a teljesítést közelben várni - felelt Eszther; - engedek
                  herczegségednek 24 órai időt, mert az én óráim meg vannak számlálva, s a királynak
                  legkevesebbet sem szabad arról sejteni, a mit tenni akarok: a király pedig
                  nemsokára visszatér s engemet otthon kell találnia.</p>
               <p>- Kegyed be akarja Rokiczana eltávolítását várni? - mond Diana, baljóslatú
                  tekintetet vetvén a héber hölgyre.</p>
               <p>- Igen, - felelt a kérdett, kinek figyelmét a herczegnőnek egy hangja, egy
                  tekintete, ajkainak egy rángása sem kerülték ki.</p>
               <p>- Tudhatom-e, hol kellessék kegyedet keresnem, hogy vele az eredményt
                  közöljem?</p>
               <p>- Holnap, ugyanezen órában magam eljövök ide, - mond Eszther, - de óva intem
                  herczeg­ségedet, vigyázzon jól arra, a mit cselekszik; mert engem még nem ismer!
                  Ha kijátszatva látom magamat - - ne kétkedjék, fogok elégtételt venni! s ez akkor
                  sem maradna el, ha meg­halnék elébb.</p>
               <p>- Ugy-e? - kiált fel Diana, - tehát kegyed előtt közönyös minden eszköz, s azt
                  hiszi, hogy mivel fiatalságom egy ballépése martalékul nyújtott kezei közé - fel
                  van jogosítva nekem parancsokat osztani! Most már tudom, kivel van dolgom - - s
                  hallja kegyed is nyilat­ko­zatomat.</p>
               <p>- Ha ma, ezen órában, vissza nem tér szemtelen életének színterére, ama királyhoz,
                  ki bár végkép lemondana arról, mi dicső s értelmes uralkodását homálylyal
                  árnyazza, én Kotromanovics Diana Rokiczanát nyilvánosan leányomnak vallom! Ha
                  kegyed a szennyben, hol növekedett s melyben él, azt hitte, hogy a bűn hatalmat ad
                  mások megbecstelenítésére, ha azon nyomorúak közé tartozik, kiknek fölényül
                  szemérem és gyöngédség fölött a botrány szolgál, tudja meg azt is, mikép, a hol
                  csak e kettő közt marad fenn a választás: egy be­szennyezett nevű személynek
                  eszközévé válni, vagy egy bűnt, mely nem létezik, magáénak vallani. Kotromanovics
                  Diana választásán senki sem kételkedhetik. Most távozzék kegyed színem elől! -
                  sajnálom a perczeket, melyeket ily - ily! érintkezésre vesztegettem. - Evvel Diana
                  felegyenesedett s egy tekintettel, melyben gyűlölet, undor és bosszú olvadtak
                  össze, - eltávozott; a czellában hagyván Eszthert, kinek minden tagja reszketett
                  felindulásában s szemei szikrákat szórtak.</p>
               <p>- Ah! - kiáltott fel, görcsösen fogódzva az asztalhoz, - tehát letiporva,
                  elutasítva, mint nyomorú rabszolgáló! - tehát megszégyeníttetve - én! ki azt
                  hittem, hogy e szenteskedő, babonás aggszüzet kezeim közt tiprom össze, mihelyt
                  akarom! - Vesztés angyala! te nem fogsz elhagyni engemet! E némber, ki kész volt
                  saját gyermekét megölni, hogy szégyenét örökre elfödje, kinek óvakodó bosszúját
                  talán Lubart alig kerülte ki - - e némber mindenre kész!</p>
               <p>Ezek voltak Eszther gondolatai, midőn őt Diana magában hagyta. - Úgy nem
                  számítottunk, szent herczegnő! - kiáltott fel egyszerre, - meg kell előznöm őt, -
                  evvel az ajtó felé sietett, de ki írja le meglepetését, mikor azt zárva
                  találta.</p>
               <p>Tudva van, hogy a régiek igen sokat tartottak az épületek erősségére s hogy főleg
                  hölgy­kolos­torokban kemény, gyakran vaspántokkal erősített ajtókról s mindig
                  nehéz ablakrostélyokról gondoskodtak.</p>
               <p>Diana czellája nem az volt, melyet a kolostor tökéletes elkészülése s benépesítése
                  után magának, mint a kolostor apátnőjének, vagy fejedelemasszonyának szánt; hanem
                  azok egyike, melyek a közönséges apáczák számára készíttettek. Kisded, világos s
                  derült tekintetű szobács­ka volt ez: de erősségére s biztosságára akármely
                  börtönnel kiállandá a versenyt!</p>
               <p>- Fogva! - kiáltott fel Eszther, - tőrbe ejtve, én - ki azt hittem, hogy e némbert
                  reszketni látan­dom magam előtt, talán a többiek is osztják sorsomat? - Evvel a
                  hölgy az ablakhoz rohant; a rostélyokon át letekintett a térre, mely a szép
                  erdőségben óriási fáktól övedzve a kolostor előtt nyílt: - a lovagok, kik
                  kíséretében jöttek, eltűntek, nem látott senkit.</p>
               <p> </p>
            <milestone unit="endSubChapter" n="3"/> 
         </div>
         <div type="chapter">
            <head>FORDULAT.</head>
            <p>Mindaz, a mit Eszther Dianának mondott, - igaz volt; ő a titkot Prágában tudta meg
               nagy­atyjától, ki Rokiczanát gyermekkorában egy nagy betegségtől mentette meg s ekkor
               árulta el Lubart maga, ki megtudván leánya veszedelmét, álruhában oda sietett - az
               egész titkot. Lubart feledvén fájdalmában az óvatosságot, gazdag igéretet tőn a
               zsidónak, ha gyermekét megmenti s midőn az orvos megütközését észrevette, nehogy
               annak találgatásai veszélyes sejtelmekre vezessenek, őszinte vallomást tőn s
               megvásárolta Lewynek némaságát. Az öreg hiven meg­őrizte a titkot; csak Krakkóban,
               talán magának sem akarván kivallani közelgő végének elő­érzetét, - e tárgy volt
               egyike azoknak, melyeket Eszthernek felfedezett, gondolván igazi keres­kedői
               számítással, hogy e titok jól használva, utolsó szükségben nem leend
               gyümölcs­telen.</p>
            <p>Maga Rokiczana előtt fel nem lőn fedezve atyja s anyja neve, mert csak úgy, ha
               Rokiczana valóságos leányának tartatik, igérte a prágai család hű gondoskodását.
               Lubart, kinek merényei számos ellenséget idéztek elő, átlátta, mikép leányát nem
               hurczolhatván minden hadviselé­seiben magával, nagyon őriznie kell titkát, nehogy
               valamelyik ellensége leányára tegye kezét - s e drága zálogot előnyök kicsikarására
               felhasználja.</p>
            <p>Mikor a gyermek gyámanyját elvesztvén, a derék nő férjenek gondjaira maradott s
               Lubart látta, minő fölségesen fejlik ki testileg s lelkileg, ellenállhatatlan ösztönt
               érzett magában Dianávali nősülés által a gyermeknek nevet adhatni; valószinű, hogy e
               reménye, vagy inkább óhajtása nem maradt Rokiczana gyámatyja előtt titok. Épen azon
               időben, mikor ezen terve­zett, midőn kezdte hinni, hogy Dianát talán e lépésre
               bírhatja, halt meg hirtelen az egyetlen ember, ki Lewyn kívül a gyermek születése
               titkát tudta, Rokiczana gyámatyja.</p>
            <p>A halál hirtelen, lóróli bukás következtében történvén, Rokiczana még fiatal, de
               férfias lelkű s szilárd jellemű bátyjának Zdenkónak felügyelete alatt maradott.
               Imádásig szerette ez nővérét s róla majdnem jobban gondoskodott mint szülői, távolról
               sem sejtvén, hogy az nem testvére. - Hogy ezt nem gyanította, azon körülményből
               megfejthető, mely már említve volt, hogy tudniillik akkor, mikor Lubart leánykáját,
               Zdenko szülőihez hozta, ez mint 11 éves fiu, egy kisebb városban végezte
               tanulmányait, s mikor nehány év múlva haza jött, Rokiczanát - kinek - e közbeni
               születéséről szülői őt tudósították - nővérének hitte s mint eddig egyedüli gyermek a
               háznál, az új vendégnek szerfelett örült.</p>
            <p>Lubartnak nem sikerült valami olyat feltalálni, mi által leányáhozi atyai jogát
               törvényes alakban bebizonyíthatná. Ő mindig az időtől várt, de Rokiczanának
               gyámszüléi a leányka jövője iránti gondoskodásból szükségesnek látták egy jámbor
               lelkésznek felfedezni az egész titkot s vallomásaikról irást is vettek tőle; kérvén
               őt, hogy a titkot, ha Rokiczana születéséről a homály le nem száll, óvja meg örökre
               magában.</p>
            <p>Így állt Lubart viszonya Rokiczana iránt, mikor Kázmér király a szép hölgyet
               megismerte s mind az megtörtént, minek tanui valánk.</p>
            <p>Lubartot inkább ez, mint bármi egyéb ingerelte fel Kázmér ellen s íme egyik főoka a
               halicsi vásár alkalmával történt bosszúnak; de a szégyen, mely gyermekén történt,
               fejti meg, hogy Lubart nem gondolt egyébre, mint bosszúra, s csak - miután a hölgy
               becsülete világi fogalmak szerint helyre volt állítva, ébredt fel ujra szivében a
               vágy Dianával szövetkezni.</p>
            <p>Mindezt, hogy történetünknek kapocsul szolgáljon, ki nem hagyhatván annak szövegéből,
               térjünk vissza Esztherhez, ki, miként láttuk, magát fogolynak hitte, midőn a
               legfeltünőbb fölény gyakorlatába akart lépni, hogy Rokiczanát kézhez kerítse, mert
               nem kevesebb, mint ez volt terve.</p>
          
            <p>- Fogva tehát! - kiáltott fel Eszther, midőn egyszerre zajos szóváltás hangzott, a
               folyosón léptek hangzottak s nehány percz mulva Herrmann és társa a betört ajtón át a
               czellába rohantak.</p>
            <p>- Ah, kegyed az, Brzeslawszki és te Herrmann! - kiáltott fel Eszther.</p>
            <p>- Mi vagyunk, - felelt az ifjabb, kiben e felszólítás után könnyen Herrmannra, Kázmér
               királynak hű és ügyes megbizottjára ismerünk. Nem megfoghatlan, miként és mi okon
               jött ide, miután láttuk, hogy Eszther a királynak Rokiczanához írt levelét birta.</p>
            <p>- Nincs veszteni idő, - szólt a másik, - mert a herczegnő sietve távozván, a munkások
               felügyelőjére bizta összeszólítani sok dolgosait s őrködni kegyed és felettünk, ha
               gonoszabb nem czéloztatik. A nép gyűl, de a lárma-harang megkondítását avval gátoltam
               meg, hogy kötelét levágtam.</p>
            <p>- Jól van, - mond Eszther, haladék nélkül folytatván utját; mert, hogy mindaz, a mit
               hallánk, nem a czellában egyedül, hanem Eszthernek onnani hirtelen kisietése után már
               a folyosón mondatott, alig szükség említenünk.</p>
            <p>Mikor szabadba értek, Eszthernek fegyveres szolgája s a négy ló körül voltak véve,
               szeren­csére kevesektől; mert a munkások a kolostor tulsó részén lévén elfoglalva,
               csak azok, kik a meszet vitték s ezek közt nők és gyermekek hallották Diana
               gondnokjának felszólítását, ki a levágott harangkötél mellől, egy sebbel vállán
               Brzeslavszky kardjától, ordítva rohant a munkások felé.</p>
            <p>Ugyane pillanatban tört elő az erdőség homályából hat jól felfegyverzett lovas, emelt
               kardokkal rohanván a munkások csoportozata felé, kik a váratlan segélyt észrevevén,
               azonnal helyet csináltak Eszthernek s kiséretének.</p>
            <p>Nehány percz mulva mindnyájan nyeregben ültek s a hölgy minden erőszakot megtiltván,
               sietve távoztak azon oldalra, honnan a hat fegyverest előrohanni láttuk.</p>
            <p>Világos, mikép az eszélyes hölgy, a vakmerő vállalatot nem koczkáztatta, az akkori
               időkben igen is szükséges kiséret nélkül - s hogy - miként az ismeretes jelleme már
               magában indo­kolja, ellenséges esélyek nem voltak kifeledve számításaiból.</p>
            <p>Míg ők gyorsan haladtak, a kolostor lelkésze, az építőmester - s a munkások
               összegyűltek, de későn - mert Eszther s kisérete gyors lovaikon eltüntek az erdő
               homályában.</p>
            <p>Ugy látszik, hogy Eszther igen jó vezetőről gondoskodott; mert az erdei ösvények,
               patakárkok és szakadások, melyeken e kis számu, de a legveszélyesb szélsőségekre is
               kész csapat haladott, mutaták, hogy az út választásában kiállandák még az öreg
               Mladinnal is a versenyt, kit a vidékben s a rengeteg tévegei közt mindent tudónak
               tartott a nép.</p>
            <p>Alig telt el egy óra e fáradságos lovaglás közben, midőn vadon sziklacsoportozat
               közelébe értek, hol részint az özön előtti kőképezetek, részint az itt őserdei
               alakban összesürüdött rengeteg védelme alatt, lovaiknak s maguknak biztos pihenési
               pont kinálkozott.</p>
            <p>- Megálljunk itt, - mond Herrmann, ki, mikép sejtenünk lehet, ezen egész merény
               alkalmával a főtényező volt.</p>
            <p>- Itt biztosan pihenhetünk, lovaink e szűk katlannak terén darab ideig legelhetnek s
               kegyed­nek, úrnőm, nem fog ártani, ha kinyugodván magát, arról gondolkozik, minek
               kellessék történni, mert gyanítom, mindnyájunk érdekében van, hogy elintézetlen
               ügygyel ne térjünk vissza. Kegyed tudja, - folytatá Herrmann, - hogy főleg én
               fejemmel játszom, ha a király meg­hallja, a mi történt, vagy inkább, hogy semmi sem
               történt abból, a mit ő felsége akart.</p>
            <p>Eszther az egész lovaglás közben annyira el volt mélyedve gondolatiba, mikép csak
               Herrmannal, ki, a hol a hely engedte, szorosan oldala mellett lovagolt, közlötte
               Dianávali össze­jöttének eredményéből azt, a mit és a mennyit szükségesnek vélt,
               minden egyebet elhall­gatván. Maga sem volt még tisztában az iránt, mit kellessék
               cselekednie, miután a dolog ily váratlan fordulatot vőn.</p>
            <p>Most midőn mindnyájan megálltak s Eszthernek egy intésére leszállván lovaikról, ezek
               a nedvtelt zománczos fűvön kezdtek mohón legelni, Eszther a két lovaghoz fordult s
               oly nyugalommal, mintha semmi sem történt volna, szólt:</p>
            <p>- Brzeslavszky, Herrmann, amott egy hűs forrást s moha-borított kőszeleteket látok.
               Jerünk oda; hagyjuk embereinket a lovaknál s te Herrmann, mondd nekik, hogy
               tarisznyáikból vegyék elő az eleséget s falatozzanak, míg lovaink jól kipihenik
               magukat. Nekünk sem fog pár falat s egy ital jó bor ártani.</p>
            <p>E parancsot vevén Herrmann, az emberekhez sietett, kik éhes lovaik zabláit
               kifordították s lecsapván a lágy fűre fövegeiket s fegyvereiket, azonnal igen
               készeknek mutatkoztak Herrmann felszólítását használni s tarisznyáikból az e korban
               soha sem nélkülözhető utravalót előszedni.</p>
            <p>Mihelyt Herrmann intézkedett, mire kevés percz elégséges volt, Eszthert és
               Brzeslavszkyt követte, kik leemelt fövegekkel csendesen közeledtek azon csurgóhoz,
               melyet Eszther emlí­tett.</p>
            <p>Mihelyt oda értek, helyet foglaltak a mohos sziklákon, s Herrmann kitárta a kis
               tarisznya tartalmát, melyet valamelyik lováról a kiséretnek leemelt volt.</p>
            <p>Egy serleg, alkalmasint igen jó bor a király pinczéjéből, volt a hevenyészett hideg
               lakoma főékessége. Eszther önbizodalma, az őt egész életén át kisérő szerencsehit,
               melyet még a kudarczok sem valának képesek megingatni, - itt sem hagyta el. A legjobb
               étvágygyal költötte el a rövid ebédet s miután a hűs forrás gyöngyeivel üdített
               szomján, a serleg tartalmából is vett magához egy kis ezüst pohárkával
               sziverősítésül.</p>
            <p>Brzeslavszky legelfogultabb volt hármuk közől; pedig már csak azon körülmény, hogy
               Eszther számos tisztelői s hódolói közől épen őt választotta e kényes eljárásban
               segédül részesül, tanuskodik e férfiu bátorságáról s áldozó készségéről.</p>
            <p>Herrmann ellenben, bár valóban életével játszott, ha hűtlenségét Kázmér megtudja s ki
               Eszthernek feltétlen híve volt, nem mutatott aggodalmat. Ő igen jól tudta, mit és
               mennyit merhet s ez oka, hogy mihelyt a királytól elbucsúzott, nem Halicsba sietett,
               hanem feltörte a neki szóló levelet s megismerkedvén annak tartalmával s látván,
               mikép ha a király terve sikerül, Eszther uralkodását veszély fenyíti, pillanatig sem
               időzött, hanem megtévén gyorsan minden véletlenségre úti készületeit épen úgy, mintha
               semmi egyéb nem járna fejében mint a király megbizásában szigorú pontossággal
               működni, egyenesen Esztherhez sietett s neki a két levelet átadta s mindent
               elbeszélt, mi közte s Kazimir közt véghezment.</p>
            <p>E felfödözés következménye lőn, mikép láttuk, Eszthernek gyors elhatározása
               felhasználni Rokiczana születésének nevezetes titkát, melyet eddig saját érdekében
               rejtegetett - s a dolognak elejét venni.</p>
            <p>Ebéd után Eszther a pihenési időt arra használta, hogy találékony elméjének
               pillanatnyi nyugalmat se engedjen, hanem azt, mit gyors lovaglásának némaságában
               kiérlelt - rögtön foganatosítsa.</p>
            <p>- Herrmann! - szólt a hölgy, - te, ki a királynak jellemét ismered s jól tudod
               tapasztalásból, minő gyöngéd hiusága van abban, hogy szeszélyeiben s előszereteteiben
               akadály által meg ne szégyeníttessék, tudni fogod azt is, mi vár reád, kinek
               eljárásodról jelentést kellend tenni.</p>
            <p>- Nem szoktam semmit meggondolni, - szólt az ifju árnyával a szenvedélyességnek, -
               mikor arról van szó, kegyednek akaratát teljesítni, vagy oly szolgálatot tenni, mi
               által, ha nem többet, egy derült perczet okozhatok úrnőmnek.</p>
            <p>- Ezt tudom, Herrmann, - mond Eszther, pillanatra az ifju vonásain nyugtatván fekete
               szemeit, - s épen úgy meg vagyok Brzeslavszky hűségéről s odaengedéséről is győződve.
               Mindketten bátor, sőt vakmerő férfiak vagytok s én magam sem szoktam akadályoktól
               visszarettenni. Diana azt hiszi, hogy győzött, segíteni kell e tévedésen.</p>
            <p>- Hogyan asszonyom? - kérdé a két férfiu majdnem egyszerre.</p>
            <p>- Rokiczanát kézhez kell kerítnünk, - felelt rögtön Eszther, - mivel nincsen kétség
               benne, hogy Diana valami rendkívülit teend; mit? nem tudom, de nem lehet késnünk.</p>
            <p>- Kegyed azt hiszi, - kérdé Herrmann, - hogy Rokiczanát leányának vallja?</p>
            <p>- Nem tudom, - viszonzá Eszther, - de miután már egyszer annak élete ellen tört, nem
               lehet kiszámítani, mi fog történni. Ha kézhez keríthetjük Rokiczanát, átadjuk őt
               Lubart herczegnek, ki megőrzi a király minden közelítésétől.</p>
            <p>- Ha Rokiczana Dianának áldozatja leend, a czél el van érve, - mond Herrmann, - s nem
               szükség egyebet tennünk, csak bevárni valami biztos helyen kegyed látogatásának
               ered­ményét.</p>
            <p>- Ez igaz, Herrmann, - mond Eszther, - de egyet feledtél, a fődolgot, hogy az, a mit
               mondasz s a mit én is lehetőnek, sőt valószinűnek hiszek, végre is még a
               bizonytalanság határaiban van, s feleded főleg a herczegnő jellemét! Nincs
               rettenetesebb bosszú, mint azé, ki évek óta mester­ségesen felépített oltárt véd,
               melyen erényének s tisztaságának tömjéneztek. Diana herczegnő, nem tudom,
               lelkiismerete furdalásaiból-e, vagy minek e korában a térítéseknek s vallási
               harczoknak annyi csudás példáját láttuk, vakhitből, de feltétlenül szent életre adta
               magát. A megtiszteltetés a római pápa részéről s a szomszéd fejedelmek méltányló
               készsége őt térítési kezdeményeiben elősegítni, mind ez benne azon hiuságot idézte
               fel, melynek nem lehet halálosb döfést adni, mint egy nagy és pirulatos gyöngeség
               felfedezése. Világos tehát, hogy ha e megszégyeníttetésnek kiteszi magát, minden
               törekedése az leend, engemet, a botrány előidézőjét megsemmisítni. Ha Rokiczana
               meghal, ne kétkedjetek, Kázmér király azt hiendi, hogy én vagyok a gyilkos s Dianának
               semmi sem leend könnyebb, mint itt létemet bebizonyítni és saját tettét tanuk által
               reám fogni. Nincs-e igazam, urak? - mond Eszther, - s nem oly világos, mint a
               napfény, hogy Dianának, ha Rokiczanát elveszti, azt csak az én rovásomra lehet
               tennie?</p>
            <p>- Ez valószinű, - mond Brzeslavszky, kinek Eszther okoskodása nem oldotta meg minden
               kételyeit, de ki nem tagadhatta, hogy szavainak súlya nem csekély s Diana jelleméről
               itélvén, valószinű dolgot sejt. - Nem tagadom ezt asszonyom, - folytatá a lovag, - de
               nem fogja-e Diana Rokiczanának elragadtatását is mint kegyed tettét kikürtölni, s nem
               leend-e Kázmér királynak ezer oka ezt elhinni s kegyedet, úgy mint Herrmann barátomat
               első bosszújában megsemmisítni? Emlékezzünk csak vissza Bariczkára, az egyházi
               férfiura s ki a pápa paran­csából s mint akaratának hirnöke küldetett a krakkói
               püspöktől ugyanazon helyre, hol kegyed még eddig mint királyné uralkodik vára s a
               király fölött.</p>
            <p>- Helyes Brzeslavszky, - felelt Eszther sajátos mosolylyal s oly felsőséggel, mi
               meggyőzheté a két férfiut, mikép e hölgy nem fogja félig fel az ügyet, melynek
               egyszer tevékenységét szánta. - Helyes, - ismétlé Eszther, - csak az a baj, hogy ti
               férfiak mindig erősek s elszántak, ha merész tettekről van szó, a lehetőségek és
               viszonyok megitélésében hátrább maradtok, mint mi hölgyek. Mindenesetre gondja leend
               - úgy hiszem - Dianának Rokiczana eltünésének okát kitalálni, s tudtul adni a
               királynak. Ez pedig perczig sem fog kétkedni e dolog valóságán, mert büszkeségemet
               ismeri és tudja, hogy én nem saját érdekemben, hanem egy nagy és szent czél
               kivitelére áldoztam fel, mit egyszer áldozni elég, hogy visszahozhatlan legyen. De
               nem fogjuk Diana hirnökét bevárni, hanem magam leendek az, ki a királyt mindenről
               tudósítandom.</p>
            <p>- Kegyed mindenről akarja a királyt tudósítani! s én mit mondjak? - kiáltott fel
               Herrmann, ki, miként látszott, ily fordulatát az ügynek egészen kifeledte
               számításaiból.</p>
            <p>- Te, Herrmann, semmit sem fogsz tenni s bevárod, a mi jő. Feltétlennek,
               határtalannak állítod mindig szolgálatkészségedet; erősíted, mikép a lehetlent
               lehetővé tudod tenni, hogy nekem egy derült pillanatot szerezz? Nemde mondottad csak
               nehány percz előtt, és hányszor? s íme Brzeslavszky, ki nem értelmezi ily szabatosan
               hűségét, ki hű, elszánt, önáldozó szó és híme­zés nélkül - hallgat!</p>
            <p>- Nem magamat féltem, - mond Herrmann hévvel, - hanem kegyedet asszonyom! ha kérdem,
               mi leend belőlem? nem a királynak kimaradhatlan bosszujára czéloztam, mert ha kegyed
               mentve van, mit gondolok én magammal! hanem azt akartam mondani, mikép az által, hogy
               magát feláldozza, engemet is megsemmisítend.</p>
            <p>Eszthernek egy fényes tekintete függött az ifjun, míg e szavakat mondotta, azután
               bájos mosoly szállt ajkaira, mint a korány első zománcza, élet és igézetteljes
               tekintet és mosoly! képes e tündér által minden örvény fölé hidat építeni. - Jó
               Herrmann, - szólt azután szeliden, - hiszed-e, hogy fel tudnék oly embereket mint te,
               hű lélek, s e derék harczok fia, áldozni, hiu­ságból vagy önzésből? nem, nem!
               számításom nem csal. Magam mondom meg a király­nak, hogy miután Rokiczanának élete
               másodszor volt veszélyeztetve, anyjának szégyene s szenteskedő hiusága által; ezt
               megtudván, hirtelen nem véltem jobbat tehetni, mint őt tulajdon atyja védelme alá
               helyezni.</p>
            <p>- Ah! - kiáltott fel a két férfiu.</p>
            <p>- Kezditek-e már sejteni, urak, hová czéloz tervem? - folytatá Eszther, - nem eddig
               van, halljátok tovább: Lubart, ha valaki - ugy ő - megőrzendi Rokiczanát attól, hogy
               miután a király nejének minőségében élt darabig, ne sülyedjen azzá, mi én vagyok. De
               a mi én szándé­kosan maradtam, mert lehetnék más állásban is. Én tehát veszélyes
               vetélytársamtól mentve vagyok s nem leend semmi könnyebb, mint a király háláját
               felidéznem magam, s irántad Herrmann -</p>
            <p>- Irántam? - mond Herrmann kétkedő hangon, - hogyan? ez lehetlen.</p>
            <p>- Lehetlen? - mond Eszther megvető mosolylyal, - de hagyjuk ezt, az én dolgom s
               eredmé­nyéből itélenditek meg, ha jól tudok-e számítani. Legrosszabb esetben is
               felteheti-e valaki rólam, hogy ne legyek elővigyázó s óvatos azok megmentésében s
               védelmében, kiknek ragaszkodása s hűsége az egyedül biztos alap amaz ingadozó
               álláson, hová engemet a gond­viselés mint czéljai egyikének vak és akaratlan eszközét
               helyzett. Hagyjuk ezt, - ismétlé Eszther, - szóljunk arról, mikép fogjuk végrehajtani
               tervünket?</p>
            <p>- Mi engedelmeskedni fogunk, asszonyom! - szólt a két férfiu.</p>
            <p>- A merény vakmerő, - mond Eszther, - s azok közé tartozik - - ah nem hallasz semmit,
               Herrmann? - kiáltott fel egyszerre a hölgy, félbeszakítván beszédét.</p>
            <p>- Kürt-jel! gondolom vadászok, - mond Brzeslavszky.</p>
            <p>- Vagy üldözők, a bán emberei, kiket Diana herczegnő utánunk küldött, - szólt
               halkítván hangját Herrmann.</p>
            <p>- Gondolod? - mond Eszther, hirtelen felkelvén üléséből.</p>
            <p>- Ugy hiszem, - viszonzá a kérdett, azután felkiáltott: - Lóra, lóra! hirtelen,
               asszonyom; messze vannak még, a kürt hangjából itélek, csitt! amott jobbra felel egy
               másik kürt, most a harmadik! még egy negyed órai időzés s be vagyunk kerítve.</p>
            <p>- Fel! - mond Eszther, legkisebb árnya nélkül az ijedtségnek, - azon uton, melyen
               jöttünk, lehetlen, hogy nyomunkba akadjanak, bár a lágy agyagban eddig lovaink patkói
               után nyomozhattak bennünket.</p>
            <p>Brzeslavszky legelől ment, mintha az elsőséget e nyaktörő merényben senkinek sem
               akarná átengedni.</p>
            <p>Közel a csurgóhoz, domborodó s bokrokkal benőtt sziklában keskeny ösvény kanyarodott
               lefelé a sürüségbe. Oly meredek volt ez, s görelylyel lepett alja oly biztalan, mikép
               ahhoz érvén Brzeslavszky, rövid gondolkodás után leugrott lováról, intvén a többinek,
               hogy példáját kövessék.</p>
            <p>Azon pillanat óta, hogy ez megtörtént s az erőteljes lovagnak vezérlete alatt a
               nyaktörő út ezen ösvény meredek kanyarodásain megkezdetett, az egész csapat óvatos
               vadászokhoz hasonlitott, kik minden neszt kerülnek, igyekezvén minél közelebb férni a
               vadhoz, melyet üldözőbe vettek.</p>
            <p>Majdnem osztoznánk e fáradságban, e kifogyhatatlan koczkajátékában az akadályoknak s
               ügyesen kikerült bukásoknak, melyek e járatlan utakon, főleg lovas csapat haladása
               elé tüzik magokat, ha őket nyomról-nyomra kisérni akarnók.</p>
            <p> </p>
         </div>
         <div type="chapter">
            <head>A TÖMLŐS VENDÉGEK.</head>
            <p>Hová szándékoztak, el akarták-e egészen hagyni a vidéket? Eszther először életében
               mondott volna le egy tervéről; vagy kitette-e magát s azokat, kiket, miként mondá,
               szeretett, a király bosszujának? Mindezen kérdésekre egyedül az eredmény képes
               kielégítő feleleteket adni.</p>
            <p>Történetünk érdekében is legjobbat teszünk tehát, ha e talányok kulcsigéjét a
               személyesen megjövendő órákra bizzuk s le engedjük áldozni a napot, hogy előidézzük
               az éjet, mely ezen Esztherre s Dianára nézve oly nevezetes hézagot követte.</p>
          
            <p>Csendesen pihentek az erdők, a szelek elnémultak és felkeltek ujra; mert a holdat
               csillag­záporával sötét had kisérte, fekete felhők, mintha a föld egész rétegeit
               saját anyagának szállítandá a szép kék égre, hogy irigyen boruljanak fényes
               szőnyegére.</p>
            <p>Minő kedély-hányattatásban érkezett a leendő kolostor-apátnő haza, alig szükség
               említenünk.</p>
            <p>Diana hosszú évek óta megszokta a világ előtt titkolni, mit érez, mit gondol; de
               vannak pillanatok, mikor e titkolódzás kétszeres nehézségű feladat s épen ily
               pillanatok voltak ezek.</p>
            <p>Rokiczana egy tervet font odább saját anyjával, ha Diana csakugyan az volt; mert
               inkább mint valaha, vágyott e jókor felvert kebel a vigasz s a kitisztulás révébe, s
               ott az üdvözítő sírkövén hitte feltalálhatni azt.</p>
            <p>A bán s mindazok, kik vele Sutiskábani mulatása közben megismerkedtek, ellenállhatlan
               rokonszenvet éreztek e szerény s szerencsétlenségét hősies elszántsággal türő hölgy
               iránt. Zdenko maga, a király meghivásának, hogy Visegrádra menjen, hol reá előmenetel
               vár, még mind eddig meg nem felelt; be akarván szeretett nővére sorsának
               elhatározását várni.</p>
            <p>A sutiskai vár soha sem volt látogatók nélkül s a bánnak e napon is vendégei
               érkeztek.</p>
            <p>Diana jelen volt az ebédnél; mert tudta, hogy a bán ily alkalommal akarta, hogy
               mindazok, kik házához tartoznak, ugyanazon szivességet és tiszteletet tanusítsák
               vendégei iránt, melyet ő. Dianának bárminő kedve leende, valami ürügy alatt meg nem
               jelenni, nem merte ezt épen most koczkáztatni, midőn - miként sejtenünk lehet -
               bátyjának védelmére s befolyására volt szüksége.</p>
            <p>Megtett tehát mindent s ki őt asztalnál s az esti órákban a vendégek közt látta,
               távol sem gyanította, hogy e hölgy egész öntudatával bírt azon veszélynek, mely
               Eszthernek általa történt büszke s erélyes elutasítása s letartóztatása által őt
               fenyegette. - Érezte főleg az utóbbi lépés meggondolatlanságát s hogy magát sértett
               büszkesége s ritkán hatalmat vevő hevessége által igen messze engedte ragadtatni.</p>
            <p>Nem növelte tehát nyugtalanságát, mikor Eszther s kiséretének menekülését megtudta,
               csak új irányt adott ezen esemény tünődéseinek.</p>
            <p>Kázmér király szövetségese levén Lajos magyar királynak, természetes, hogy a bosniai
               bán mindent került, mi által Kázmér királyt sérthetné, kit mint uralkodót s hős
               erélyes férfiut szintúgy becsült, mint óhajtandá, hogy ne legyen semmi Kázmérban, mi
               valaha a történetnek jogot adjon féktelen kicsapongásait feljegyezni.</p>
            <p>Alig lehetett tehát a bánra nézve kényesebb s kellemetlenebb érintetű esemény, mint
               oly valami, a mi őt a király gyengeségeinek illetésére kényszeríthetné, főleg, ha
               erre az alkalmat és okot saját nővére adja.</p>
            <p>Mindaz megfejti, hogy Diana szerette volna egy részét annak, a mi megtörtént,
               változtatni, s megbánta, hogy szokott eszélye őt cserben hagyván, nem igyekezett egy
               középösvényt találni, vagy üres igéretek által időt nyerni, hogy Eszthert
               megnyugtatván, annál biztosabban kijátszhassa a féltékeny, s miként gyaníthatá,
               tervei kivitelében makacs elhatározású hölgyet.</p>
            <p>Azon pillanatban, midőn bátyja elfogadó termébe készült, hol már a vendégek együtt
               voltak, vette a hirt, hogy Eszther kiszabadult s nincsen többé a kolostorban; könnyen
               el lehet tehát gondolni, minő lelki erőbe került ott nyugalmat tettetni s a
               vendégekkel nyájasan társalogni.</p>
            <p>De ez változtatott tervén; Diana e hír vétele előtt félig el volt határozva, délután
               visszatérni a kolostorba, maga sem tudván, mit fog ott Esztherrel végezni; most
               egyelőre azt izente gondnokának, mikép a dolog nem fontos s akarja, hogy minden
               visszatérjen a szokott napi­rendre.</p>
            <p>A helyzet oly természetű volt, mikép épen azon nehézségek, melyeket maga elé
               gördített, nem engedték, hogy ily rövid idő alatt valami elhatározáshoz juthasson.
               Másrészt a bán annyira el volt foglalva, mikép lehetlen lőn vele szólni. - Ha Diana
               magával tisztában leende is a fölött - mit mondjon, elhatározva szóljon-e bátyjával s
               mi legyen az - s mennyi, mire őt kérje; mióta Rokiczanában saját leányát ismerte meg,
               egészen más színben tünt fel helyzete. Maga sem tudta magának megfejteni, mi kapta
               meg őt, mi okozza, hogy a kedves, szenvedő teremtést, ki iránt annyi benső jó
               indulatot érzett, most egyszerre oly vendégnek tartja bátyja várában, kiveli
               találkozás neki a legkinosabb érzést okozza. Mintha épen azon felfedezés, melynek e
               bensőséget s rokonszenvet még nevelni kellett volna, egészen ellenkező hatást
               idézende elő. Diana, a tapintattal teljes hölgy, ki minden körülményekbe oly csudás
               ügyességgel beletalálta magát, most legyőzhetlen rettegést érzett, ha eszébe jutott,
               hogy Rokiczanával még néhány napot kellend egy födél alatt töltenie.</p>
            <p>Mindaz, mi e hölgygyel történt eddig, szégyenítő, sértő visszahatást gyakorlott reá s
               még Zdenko sem kerülte ki azon talányos ellenszenvet, mely Diana szivébe kezdette
               magát befészkelni.</p>
          
            <p>A nap végre lehanyatlott s miután mindenki pihent a várban, talán Dianát kivévén,
               azon az oldalon, hol Rokiczana szállva volt, a legsötétebb éjek egyikének védelme
               alatt nehány lovas embert látunk a vár árka felé közeledni. Hatan, heten lehettek
               ezek, s alig leende képes valaki kitalálni, a vár őrizetéhez tartoznak-e, vagy
               vidékiek, kik valami utjokban elkéstek.</p>
            <p>Mihelyt a vár árkához érkeztek, leszálltak lovaikról, melyeket a közeli bokrokhoz
               vezettek s négyen az árokba ereszkedtek.</p>
            <p>Alig lehet ennél valami meglepőbb, mert a széles várárok tele volt vizzel. Ezeknek az
               embereknek tehát okvetlen veszniök kellett, s annyival bizonyosabban, mivel a tulsó
               partot a várépületek meredek falai képezték, s az alsó épületosztálynak ablakai,
               miként az ily várak­ban szokás, az udvar felől voltak. Senki sem tudta volna tehát
               megfogni, mit akarnak ezen emberek, s minő reményével a sikernek ereszkednek a várnak
               mély árkába.</p>
            <p>Ez azonban mégis megtörtént; négyen a jöttek közől néhány percz mulva a vízben
               voltak, mely őket kétszer is elboríthatandá, a nélkül, hogy a más kettő, ki az árok
               szélén egy bokor alá leült, legkisebb neszt hallana, mit mégis a legóvatosabb uszás
               feltételezett.</p>
            <p>A homály oly tökéletes volt, hogy mind abból, a mi eddig történt, semmit sem lehetett
               kivenni s csak azok láttak, vagy inkább sejtettek valamit, kik magának a merénynek
               részesei lévén, közvetlen érintkezésben voltak s szemeik hozzá szoktak a
               sötéthez.</p>
            <p>Mig ez kivül a vár árkában történt, addig Rokiczana csendesen pihent. Őt alig egy
               órával ezelőtt hagyta el bátyja, ki e napon inkább el volt foglalva, minthogy
               szeretett nővérével elébb beszélgethetne.</p>
            <p>Zdenko szállása összefüggött Rokiczanáéval annyiban, hogy az épületnek ugyanazon
               szárnyában volt, bár külön bejárással.</p>
            <p>Rokiczana egyszerre felriadt álmából, mintha valami szokatlan zörej ébresztette volna
               fel. Szobájában az éji mécses csekély fénye pislogott, inkább talányossá tévén mint
               derítvén a homályt.</p>
            <p>A hölgy körültekintett; de mivel semmi neszt nem hallott, a szobában senkit sem
               látott, épen készült ujra elszenderedni, midőn egyszerre az ablakok egyikénél ujra
               valami zörej hallatszott s közvetlen ez után a nehéz függönyök alól oly alak lépett
               ki, minő akárkit tévedésbe hozanda, főleg e korban, emberi alakot lát-e vagy magát a
               megtestesült sátánt? ki, mikép tudva van, leginkább az éji órákat szokta
               látogatásaira s boszorkány-gyüléseire használni.</p>
            <p>E szokatlansága a jelenetnek okozá főleg, hogy a hölgy, kinek erényeihez azon neme a
               bátorságnak nem tartozott, mely ily alkalmakkor nyugtató alapot ád, rémületében
               minden erőködés daczára az ösztönt igen, de a tehetséget, kiáltani, nem tudta
               megtalálni.</p>
            <p>Az éji látogató emberi alak volt, miként ezt kezei, lábai s a vadon tekintetű arcz
               elárulták; de dereka oly idomtalan, mintha egy jókora hordó kerítkezne a körül;
               ezenkivül a víz szakadt le róla s mihelyt az ablakon át s a függöny alól a szobába
               lépett, egész tócsa jelelte ki állása helyét.</p>
            <p>Alig tért csak valamennyire magához Rokiczana, midőn az előbbihez tökéletesen hasonló
               vendég épen azon az uton jelent meg, növelvén a padló áradását.</p>
            <p>Itt határozásra másodperczek valának csak, s miként láttuk, ezeket egészen az ijedség
               s a jelenet ujdonsága által okozott zsibbadtság foglalták el.</p>
            <p>A két férfiunak, a mit Rokiczana megfejteni nem tudott, idomtalansága derekaik körül
               övedzett tömlők által okoztatott, mi egyszersmind megfejti, hogy az árok vizében
               életveszély s nagyobb nesz nélkül működhettek, bár aztán hogyan jöhettek a meredek
               falon az ablakokig, még jelenben előttünk is, kik e szemlét a szobában teszszük,
               talány.</p>
            <p>Mihelyt a férfiak vizi és légi vándorlásuk után biztos alapot éreztek lábaik alatt,
               gyorsan s a nélkül, hogy egy hangot kiejtenének, Rokiczana ágyánál termettek, kinek
               az újabb rémület hangját és eszméletét visszaadta.</p>
            <p>Ágya mellett függött a cselédszobába lévő csengőnek zsinóra, s a fal, mely mellett
               ágya állt, igen vékony s egyszersmind Zdenko szobájának fala is lévén, Rokiczanának,
               e válságos percz­ben nem maradt egyébre ideje, mint három teendőre, mit úgy szólván,
               ugyanazon másodperczben hajtott végre.</p>
            <p>E három: egy kiáltás volt, azon éles visitó női hangon, melyet hirtelen ijedelem idéz
               elő, egy hatalmas kopogás a Zdenkó felőli falon imakönyvének ezüsttel szegélyzett
               hátrészével, s egy erélyes rándítás a csengő zsinórán.</p>
            <p>De mielőtt mindezen igen kétes védeszközöknek eredményét bevárhatná, a két tömlős úr
               felragadta őt úgy, a mint volt ágyából, hátrakötötte kezeit s egy lepedőt rántván elő
               fekhelyé­ből, azt dereka körül megerősitette s ehhez egy hosszú kötelet kötött. Ez
               meglévén, a mi ruha-darabot észrevettek a székeken, felragadták s az éji mécsest
               elfujták.</p>
            <p>Rokiczana ezen, meg kell vallanunk, szerfelett rövid műtét alatt nem kimélte torkát s
               kik őt így felkészítették, sokkal inkább el valának foglalva, mint hogy arra is
               érnének száját be­tömni.</p>
            <p>Nem csoda, ha a hölgyet őrüléssel határos kábultság fogta körül s ezen őrültség
               erejével igyekezett védeni magát, de hasztalan! A két tömlős az ablakhoz vitte őt.
               Innen, az első igen magas emelet ablakából, elég gyorsan arra, hogy ijedelméhez még
               szédülés is járuljon, leeresztette az árokba.</p>
            <p>Rokiczana folytonosan kiáltozott; érezte, hogy lábai a mély sötétben a vizet érik, s
               mihelyt mintegy derekáig abba mélyedett, kétfelől megragadtatik. Nehány percz mulva a
               tulsó parton volt, rögtön azután vizesen s a lepedővel dereka körül lóra emelték őt;
               hallotta, mikép többen lovagolnak mellette s főleg ketten szorosan oldalánál.</p>
            <p>Míg ez, a mint láttuk, alig néhány percznyi időt foglalt el, Rokiczana hálószobája
               körül zaj s kiáltások hallatszottak. Az első, ki berohant, Zdenko volt, ugy miként
               ágyából felugrott, súlyos kardjával kezében: utána jött egy nőcseléd más ajtón. A
               légvonal figyelmeztette Zdenkót, hogy az ablakok nyitva vannak s azonnal oda
               rohant.</p>
            <p>- Mi történt, Rokiczana, hol vagy? - kiáltott.</p>
            <p>Semmi felelet.</p>
            <p>- Hamar világot! - mond Zdenko.</p>
            <p>Mig a nőcseléd világot gyujtott, pár hirtelen kérdés és felelet volt mindaz, a mit
               Zdenko vele váltott. Látta homályosan, hogy épen azon pillanatban, mikor az ablakhoz
               ért, előtte valami sötét tömeg suhant le az árok felé. Kardjával utána döfött, de
               csak a léget érte s a mély sötétségben nem hathatott tekintete az árokig.</p>
            <p>Ha azt, a mi alant történt, nem láthatta, igen könnyen észrevehette, hogy felülről
               alkalmasint a födél valamelyik nyilásából kötélhágcsó nyúlik le.</p>
            <p>- Az ablakon át elragadták! - kiáltott fel, - elő kell a cselédséget szólítani!</p>
            <p>Nemsokára hirtelen felöltözködvén, a vár udvarán termett, hová már az őrök, kik
               Rokiczana sikoltását hallották, lesiettek a falakról s hol mindenki talpon volt. A
               várnagy kötelessége szerint magát a bánt felköltötte, ki a vár tulsó szárnyában
               sejtelmével sem birt annak, a mi a másik oldalon végrehajtatott. Az őrök jeladására
               azonnal pár lovat hoztak ki az ólakból, melyek, miként ily háborgós időkben mindenütt
               szokásban volt, nyergelve valának.</p>
            <p>Oly merények, a minőt láttunk s a milyen a halicsi vásárban történt, nem tartoztak a
               szokatlan események közé. Ez oka, hogy sehol a világon készebb nem volt az őrizet
               véletlenségekre, mint az akkori várbirtokosoknál.</p>
            <p>Zdenko lóra ült s míg a dobogó leeresztetett, többen lovakra kaptak; ezek közt maga a
               koros bán s mindazon férfiu-vendégek, kik e napon Sutiskában voltak.</p>
            <p>Bárminő gyorsan történt mindez, míg a bán Zdenkótól megtudta az eseményt s mindnyájan
               lóra kaptak, idő telt, melyet gyaníthatólag azok, kik e vakmerő, megfoghatlan merényt
               végrehajtották, igen tudtak használni. Zdenko leggyakorlatibb felfogásúnak
               mutatkozott ezen általános zavarban; mihelyt a bán maga lovon ült, azonnal előadta
               röviden az üldözés tervét.</p>
            <p>Rokiczanát más mint Kázmér, a lengyel király, el nem ragadtathatta, ezt gondolta, s
               hogy ugyanezen eszmére jöttek mindnyájan, nem lehet bámulni, mert egyebet
               egyáltalában nem lehetett gondolni, Diana el nem árulván Esztherreli
               találkozását.</p>
            <p>Azon kellett tehát lenni, hogy a Lengyelország felé vezető utakon üldözzék a
               nőragadókat. A bán maga senkinek sem akarta átengedni a vendégén történt erőszaknak
               megbosszulását; a tartományt, melyet kormányzott, tökéletesen ismervén, nehány
               elszánt férfiuval azon utat választotta, melyet mint legrövidebbet annak gondolt,
               merre Rokiczanát elragadták az éji rablók.</p>
            <p>Zdenko kevesek kiséretében más nehezebb s járatlanabb út felé nyargalt, míg végre a
               várnagy a vidék minden oldalára gyors czirkálókat indított s maga egy harmadik uton
               igyekezett a haramiákra akadni.</p>
            <p>Ezen intézkedés az üldözésben Zdenko lovagnak rövid terve, mely, miként láttuk, mind
               a bán, mind a többiek által mint legczélszerübb elfogadtatott. A bánnak s Zdenkónak
               igen jó lovaik voltak, azért nem kétkedtek, mikép, ha egész Lengyelországig kellend
               is a nőragadókat üldözniök, rájok fognak elébb-utóbb akadni.</p>
            <p> </p>
         </div>
         <div type="chapter">
            <head>KI SEJTI, MIT A JÖVŐ ÓRA HOZ?</head>
            <milestone unit="startSubChapter" n="1"/> 
               <p rend="head">I.</p>
               <p>Mindenki átlátta, mikép e merény egyéni érdekből történt, s hogy a ki ezt intézte,
                  nem lehetett más, mint az egyedüli ember, kinek oka volt Zdenkón és Rokiczanán
                  bosszút állni.</p>
               <p>De ha mindenki ezt hitte, Diana másként vélekedett; mihelyt az általános zajban
                  megtudta, mi történt, azonnal világos lőn előtte, hogy Eszther s nem más az, ki e
                  vakmerő hölgyragadást tervezte, s épen mivel ez hihetlen és senki ily gondolatra
                  nem jöhetett, ritka szerencsével végre is hajtotta.</p>
               <p>Aggasztó volt mindezekben főleg az, min senki sem kétkedhetett, hogy a sutiskai
                  várban s alkalmasint a bán cselédei közől valakinek tudni kellett a dolog felől.
                  Mert az épület födelének egyik ablakából leeresztett hosszú kötélhágcsó semmi
                  kétséget sem hagyott fenn, mikép a nőragadást csak a várban lakozó czimbora
                  segítségével lehetett végrehajtani; de ki légyen ez? soha sem lehetett végére
                  járni.</p>
               <p>Mi eredménye leend e merénynek, Diana nem tudta hirtelen átgondolni; de igen azt,
                  hogy veszedelmes ellenséggel van dolga s Rokiczanát nem kevesebb veszély
                  fenyegeti, mint saját, eddig oly óvó gonddal megőrzött, hölgyi becsületét. Különös
                  mindemellett az, hogy Diana sokkal nyugodtabb lőn most, mióta Rokiczana nem volt
                  Sutiskán, mint csak kevéssel ezelőtt. Lélektani fejtegetése e talányos, talán muló
                  nyugalomnak, azt hiszszük, felesleges.</p>
               <p>Sutiskában az egész éjen át senki szemét be nem húnyta. Lizinka és Diana
                  meggyujtatván a gyertyákat, hirtelen magokra vették pongyola-öltönyeiket, s egy
                  szobában virrasztottak, hová a hölgy-vendégek is gyűltek, mindennemű gyanításokkal
                  és sejtelmeik közlésével töltvén el az éjet.</p>
             
               <p>De ideje, hogy Rokiczanát felkeressük, kire, az események fonala kezeink közt
                  lévén, alkal­masint hamarább ráakadunk, mint azok, kik, miként tanui valánk, annyi
                  uton, oly buzgó lovagias készséggel rohantak megmentésére s talán épen azért
                  téveszthették el az irányt, mivel a legjobbat gondolták tenni. Eszthernek minden
                  gondolatja az volt; a lehető üldözők tervét kijátszani, több esélye tehát
                  sikerre.</p>
               <p>Rokiczana, mihelyt lovon volt, erejét, eszméletét tünedezni érezte; az utolsó,
                  mire elég vilá­gosan emlékezett, nehány bátorító udvarias szó volt, szöges
                  ellentétben a durva erőszakkal, mely őt rablói kezeibe adta; azután minden
                  homályos lőn előtte. Hogy ájulása közben le nem hanyatlott a nyeregből, ama két
                  férfiu segélyének köszönhette, kik, miként mondva volt, szorosan oldalánál
                  lovagoltak.</p>
               <p>Mennyire és meddig haladtak, arról legtávolabb eszméje nem volt; mikor szemeit
                  először felnyitotta s eszmélete vissza kezdett térni, már hajnal derengett s a
                  kétes szürkületben Rokiczana képes lőn kivenni a tárgyakat maga körül.</p>
               <p>Közel hozzá egy csoport lovat pillantott meg, melyek mogorva fegyveresek által
                  féken tartva pihenni látszottak igen gyors út után; mert fejeiket leeresztették s
                  zabláikról a tajték szakadt le.</p>
               <p>Rokiczana lágy mohán hevert, a vízzel telt lepedő eltünt derekáról s azonnal
                  észrevette, hogy az éji légnek hüve ellen öltöny födi.</p>
               <p>Mellette ketten voltak, egy hölgy térden s ébredését lesve s egy férfiu alig pár
                  lépésnyire ettől. Egyiknek sem vehette ki vonásait, de mennyit azokból a
                  homálylyal küzdő derü sejteni engedett, ismeretlen volt s nem találkozott emlékező
                  tehetségével.</p>
               <p>- Hogyan érzi kegyed magát, herczegnő? - kérdezte a hölgy, ki épen feleszmélése
                  pillanatában emelte el kisded, selyemlágy kezét az ájulásából ébredő hölgynek
                  halántékairól, melyeket, mikép Rokiczana érezte, valamivel megnedvesített.</p>
               <p>Rokiczana meredten tekintett reá, felelet nélkül hagyván a kérdést, míg neki úgy
                  tetszett, mintha e kijelelt vonásokat, melyek ily közelben mind inkább
                  kifejledeztek vizsgáló tekintete előtt, valaha látta volna. Egyszerre
                  felkiáltott.</p>
               <p>- Kegyed-e az, Eszther! Itt, mellettem, hol vagyok?</p>
               <p>- Nyugodtan, asszonyom, - viszonzá Eszther, - nincs idő most e találkozás csudáját
                  meg­fejtenünk; legyen elég biztosítnom kegyedet, mikép azon merény, melynek
                  vakmerőségét nem akarom sem menteni, sem tagadni, adta kegyednek szabadságát,
                  talán életét vissza!</p>
               <p>Rokiczana igen jól tudván a szerepet, melyet Eszther Lengyelországban játszott,
                  kétszeresen sértve lőn e hölgy jelenléte által, ki szándékosan s akarva volt az, a
                  mivé őt rövid időre ármány s nyilvános csalás tevék. - Szabadságomat? - kérdé
                  szigorú hangon, - nem valék-e szabad, mindenkép szabad?</p>
               <p>- Engedje kegyed, hogy ujra türelemre intsem, - nyugtatá Eszther, - a veszély még
                  nem érte végét, talán annak csak előcsarnokát léptük át: mert üldözni fognak.
                  Erősítse meg kegyed magát! Igenis, asszonyom, én vagyok, ama híres Eszther, kivel
                  a világ annyit bibelődik, de bebizonyítandom, mikép irányában nem valék rossz s a
                  mit most tevék, mert én tettem azt, saját feltételemből, fel nem idéztetve
                  senkitől, a legnagyobb szerencse kegyedre nézve.</p>
               <p>- Hová akar engemet hurczoltatni? - kérdé Rokiczana, derülő eszméletével egész
                  lelki erejét érezvén visszatérni.</p>
               <p>- Saját atyjához! - volt a rövid, de váratlan s meglepő felelet.</p>
               <p>- Atyámhoz! - kiáltott fel Rokiczana, - atyámhoz a sírba.</p>
               <p>- Kegyednek atyja és anyja élnek, - mond Eszther halkítván hangját s intvén
                  kezével Herrmannak, ki közel állt, hogy hátrább vonuljon, - igen, asszonyom,
                  születésén titok lebegett eddig; mindent meg fog tudni, de ujra kérem, erősítse
                  meg magát, mert bármennyire óhajta­nám a pihenést hosszabbítani, biztosságunk,
                  főleg a kegyedé, gyors távozásra int.</p>
               <p>- Én nem fogok távozni, - felelt Rokiczana, ügyekezvén felemelkedni fekvő
                  helyzetéből. - Kegyed ámitó s engemet Kázmér király bosszujának akar
                  feláldozni.</p>
               <p>- Nem! - felelt Eszther, esküre emelvén kezét s oly hangon, melyből igazság szólt,
                  de melynek Rokiczana, a legirtózatosb gyanú martaléka, hitelt nem tudott adni.</p>
               <p>- Nem fogok menni! - ismételte a hölgy, - erőszak hozott eddig, erőszak
                  kényszeríthet csak; de ha kegyedben még irgalom van, mondják pedig, hitsorsosai
                  iránt irgalmas és jótevő, adassa nekem e fegyveresek egyike által a halált: életem
                  úgy is elvesztette érdekét és himporát!</p>
               <p>- A halált! - mond Eszther, kinek szivére Rokiczanának szavai nem hibázták el
                  egészen hatásukat, - a halált? nem, asszonyom! én kegyednek az életet adom, egy új
                  életet! Szülői élnek, mondom! kegyed nem Zdenko lovag nővére, hanem egy
                  alapszinben nemes és lovagias férfiunak leánya, ki már egyszer legnagyobb
                  tanuságát adta atyai érzelmének.</p>
               <p>- Nem akarok erről többet hallani! - szakítá őt Rokiczana félbe, - kegyed atyám és
                  anyám sírjától s emlékezetétől, s oly férfiu vérségétől akar megfosztani, kit az
                  életben mindenek felett becsűlök, s ki eddig a sors viszontagságai közben támaszom
                  és védelmem volt. Hall­gasson! nem akarok semmit tudni, s innen csak erőszak viend
                  tovább. - Oly valami fönség s elszántság volt Rokiczana szavaiban, mi Eszthert
                  megdöbbentette.</p>
               <p>Herrmann most visszatért s előbbre lépett.</p>
               <p>- Asszonyom, - mond e pillanatban Eszther, - kegyednek életét veszély fenyegeti, a
                  minő sajnos nekünk erőszakkal élni -</p>
               <p>- Éltek-e kegyetek egyébbel e pillanatig? - szólt megvetőleg Rokiczana.</p>
               <p>- Elismerem, hogy nem, mivel egyébre idő sem maradott, - viszonzá Eszther.</p>
               <p>- Mihelyt kegyed tőlünk maga erőszakot kiván, - tevé hozzá Herrmann, - más
                  szavakkal, asszonyom, ha erre bennünket kényszerít, nem marad egyéb hátra. Azért
                  szivesen kérem, készüljön, mert innen tovább kell haladnunk, ha mindent koczkára
                  nem akarunk tenni.</p>
               <p>Eszther el kezdette veszteni béketürését. Egy körülmény kivánta a legnagyobb
                  óvatosságot. Miként könnyű gyanítani, Herrmann eddig a legrejtettebb utat
                  választotta, s itt épen azon helyen találkoztunk vele s társaival, hová akkor
                  kisértük, mikor e kolostorból siettek el a gyűlöngni kezdő munkások elől. Közel
                  voltak tehát még a sutiskai várhoz, s igen hihető, mikép az üldözök őket az e
                  rejteket köröző erdőségben keresik fel; gyanítván, hogy a nyilt országutat kerülni
                  fogják. Herrmannak terve az volt: mihelyt elhagyandják az erdőséget, azonnal
                  keresztülvágni az országutat, s azon nyiltabb vidéket, melyen át kellett okvetlen
                  haladniok, mig ujra vadonságot érhettek, s öblözetein át megközelíthették
                  Halicsot, hol, mikép a történetek is tanusítják, akkortájban a Gedimin-utódok
                  mulattak, messzevágó terve­ket koholván, kamatostul visszafizetni a Wolodimirban
                  vallott kudarczot. E nyilt téreni áthaladás volt a feladat legnehezebb része: mert
                  gyanította Herrmann s Eszther, hogy a sutiskai várban Dianát kivéve, mindenki
                  Kázmér királyt tartandja a merény elintézőjének, de a leendő apátnő igen jól
                  tudandja, mit kellessék hinnie, ha vallani akar. Egyébiránt azon esetben is, ha
                  titkát örökre el akarja temetni, tudand utasítást adni, hová és merre vitték
                  leányát, s érdekében leend úgy lépni föl, hogy a titok Esztherrel s talán
                  Rokiczanával együtt örökre eltemetve legyen.</p>
               <p>Kik a helyiséget ismerték, és annak sejtelmével, a mit Eszther akart, birandának,
                  tudandák azt is, hogy ama nyiltabb teren minden esetre át kell menniök s így
                  leende gondjuk arra, hogy a menekülők utját elállják.</p>
               <p>Minden attól függött tehát, Diana beavatkozott-e a dologba vagy nem, s azon
                  födetlen vidéket átvágni, mielőtt üldözőik oda érhetnének.</p>
               <p>Erre teljes remény volt; mert nemcsak gyorsan, hanem a legrövidebb uton haladván,
                  hihetetlennek látszott, hogy üldözőik őket utolérjék. Ez határozott s bár Eszther
                  óhajtandá oly kevés erőszakkal élni, mint csak lehet, már a rövid negyed órát,
                  melyet pihenésre kellett szánnia, hosszasnak tartotta, s felkiáltott:</p>
               <p>- Herrmann, Brzeslavszky! emeljétek lovára őt, de gyöngéden s kimélettel.</p>
               <p>Rokiczana minden ellenállás nélkül, miként azt bárki elgondolhatja, engedett ezen
                  új erőszak­nak, nem akarván magát a durva férfiak érintéseinek kitenni. Nemsokára
                  lovon ült, kisértetve közvetlen s a hol a hely engedte, szorosan oldala mellett
                  lovagló s minden moczczanására vigyázó két fegyverestől.</p>
               <p>Mély szakadásokon, hol talán ekkora lovas csapat soha sem járt, siettek előre,
                  mielébb ki akarván érni a rengetegből, hogy átmetszhessék a fentemlített nyiltabb
                  vidéket, melyen az országut vonult végig s hol pár helységet kellett kikerülniök,
                  hogy figyelmet ne gerjesz­szenek.</p>
               <p>Utjokban néha egy távoli kürtjel tanusította, mikép üldözők vannak nyomukban s a
                  lovakat nem szabad kimélniök, ha őket ki akarják kerülni.</p>
               <p>Rokiczana Eszthernek pár kérdésére nem felelt, s a szép tündérnek, ki annyi szivet
                  meg tudott nyerni, nem sikerült a legkisebb érintkezési pontot e hölgygyel
                  felfedezni; mert ez némán és sötét gondolatokba mélyedve ült lován, megfeszítvén
                  minden erejét s felköltvén lelke tehetségét, hogy eszmélete őt el ne hagyja.</p>
               <p>Éber figyelemmel őrködött ő is a mellette lovaglók minden mozdulata fölött.</p>
               <p>Semmitől sem félt kevesebbé mint a haláltól s egész tartása tanusította, mikép
                  elragadóit büsz­kesége által inkább ingerleni, mint engesztelni akarja. Mindazok
                  után, a mik rajta történ­tek, régen számot vetett az élettel. Eszther
                  nyilatkozatai oly hihetetlenek, oly minden valószi­nűség nélküliek valának, hogy
                  azokat nem tekinthette egyébnek, mint cselnek s tökéletesen meg volt győződve
                  arról, mikép Eszther őt Kázmér király bosszujának átadandja.</p>
               <p>Mindeddig akadály nélkül hajtatott végre a merény.</p>
               <p>Eszther útközben Herrmannal társalgott, néha Brzeslavszkynak is mondván nehány
                  szives szót. A terv egészen ki volt csinálva, mikép látszott, s a számításból
                  semmit sem feledtek ki, legkevesebbé Rokiczana elragadásának szükségét s azon
                  véletlenségeket, melyeket mellőzni soha sem szabad, mert kimaradhatatlanok.</p>
               <p>- Mihelyt átmetszettük az országutat, - mond Eszther Herrmannhoz intézvén szavait,
                  - el­válunk egymástól; te átadod Lubart herczegnek Rokiczanát és levelemet,
                  melyben mindaz meg van mondva, mire a herczeget figyelmeztetnem kellett; azután
                  visszatérsz titkon s ál­ruhában. Addig én tisztában leendek avval, mit érdekünkben
                  tennünk kell, s miként leendünk képesek a királyt megengesztelni. Talán sikerül
                  végkép eltitkolni tőle, hogy magam, szemé­lyesen befolytam Rokiczana
                  eltávolításába.</p>
               <p>- Velem ne gondoljon kegyed, - mond Herrmann, - csak magával; én őrködni fogok
                  azon élet fölött, mely nekem azóta kedves, mióta annak minden perczét kegyed
                  szolgálatára szentel­hettem; de őrködni fogok kegyed élete fölött is, s ha sorsa
                  változik, ha a viszony a király s kegyed közt megszünik, kisérem a hová akarja,
                  hová parancsolja.</p>
               <p>- Hű ember! - mond Eszther. - Lubart herczeg, levelem után, - folytatá a hölgy, -
                  hálával leend irántam s annál kevesebbé fog azon kétkedni, hogy leányát senkitől
                  sem féltheti inkább, mint saját anyjától, mivel eddig is minden tette arra mutat,
                  hogy anyjától féltette leginkább.</p>
               <p>Eszther és Herrmann társalgás közben mind azt megmondották egymásnak, mit e
                  koczkáz­tatott vállalatuk közben szükségesnek véltek. Azután hosszú szünetet tőnek
                  s kiki gondo­lataival és sejtelmeivel elfoglalva, legfelebb arra ügyelt, hogy lova
                  félre ne lépjen, vagy össze ne bukjék e járatlan utakon.</p>
               <p>Igy értek ki végre a sűrű erdőségből; a nap már hanyatlani kezdett s mikép a
                  ritkább facsopor­tozatokban emelkedő erdőszélekig jöttek, szép és egyszersmind
                  szelid tájkép nyilt előttök.</p>
               <p>Tágas térség volt ez, messzire és szélesen terjedő s kék hegyektől övedzett,
                  melyeknek a közelgő est párázati majd nem égszint kölcsönöztek. Balra e térség
                  elég tágas völgygyé szorult, hol a hegyek már közelebb voltak egymáshoz s azoknak
                  dús erdőségeik sötéten borul­tak ormaikra és halántékaikra. Két falut, többnyire
                  földkunyhókból építve, lehetett kivenni, melyek egyike közel az erdőséghez nyul el
                  hosszan és ritkás lakjaival; a másik kissé távolabb esett jobbra, s e kettő közt
                  vonult el az országút, melyet át akartak metszeni, hogy a térségnek kevesebbé
                  széles oldalán mielébb a szemközti hegységet s annak szorosabb s járatlanabb
                  völgyeit elérhessék.</p>
               <p>A vidék, mely most az utasok előtt terült, elhagyottnak látszott; az országút az
                  említett két helységet metszette át s jelenben egészen üres volt. Eszthernek szive
                  könnyebbedett, a merény végre volt hajtva; mert az alig negyed órányi széles
                  völgyet áthasítani, s a közelebbi hegységbe mélyedni, csekély feladat lőn.</p>
               <p>Herrmannak egy éles, vidám tekintete találkozott Eszthernek szemeivel, melyekben
                  félre­ismer­hetlen diadalérzet égett. Azután egy szó, hang, intés nélkül, gyorsan
                  mint a villám vágtattak egyenesen az országút felé.</p>
               <p>Nem voltak ennek árkai; azon utak sorába tartozott, melyeket az utasok magok
                  készítenek s akkor legjobbak, ha legtöbb utasaik vannak. Nem várt tehát rájok itt
                  is akadály, bár a helység­től alig egy nyíllövetnyire kellett elhaladniok, ha a
                  völgynek legkeskenyebb részét akarták áthasítni.</p>
               <p>Eszther két elszánt ficzkót jelelvén ki a kiséretből maga mellé, úgy intézkedett,
                  hogy mihelyt ujra a hegységet elérik, ő elváland a többitől s a legrövidebb uton
                  visszatér lobzovi várába, míg Herrmann és Brzeslavszky Rokiczanát oldalutakon
                  Halicsba kisérik s ott Lubartnak átadják.</p>
               <p>Épen az országútra értek s a balra emelkedő hegység irányában voltak, midőn a
                  közeli faluból hirtelen egy felséges lovag-csapat bontakozott ki.</p>
               <p>Eszther elhalaványodott; de Herrmann hirtelen mellette termett s felkiáltott: -
                  Lélekjelenlét, asszonyom! Ezek nem a bán emberei s nem Bosnia felől jőnek.
                  Lassítsuk menetünket, nehogy gyors illanásunk gyanut gerjeszszen.</p>
               <p>Mihelyt Rokiczana a lovagokat megpillantotta, éles kiáltást hallatott: - Segítség,
                  segítség!</p>
               <p>A jövő perczben kisérőinek tőrei mellére voltak szegezve; de Rokiczana megrántotta
                  lova kantárát s felkiáltott: - Öljetek meg, nem akarok egyebet!</p>
               <p>Míg a fegyveresek időztek, alkalmasint egy intést várván Eszthertől vagy
                  Herrmanntól, Rokiczana folytatta kiáltását.</p>
               <p>- Az egekre asszonyom, - mond Herrmann, Rokiczana mellé sietvén - mit cselekszik?
                  ama lovasok alkalmasint Kázmér király és kisérete, ha magát elárulja, minden
                  veszve van s maga legelébb.</p>
               <p>Kázmér nevének megemlítésére, s mivel Rokiczana látta, hogy üldözői a helyett,
                  hogy gyorsabb száguldásra nógatnák lovaikat, lassítják azok lépteit, tétovába
                  jött. - Nem tudta, mi jobb, hallgatni vagy kiáltani? s míg ő darab ideig
                  elhallgatván, a többiekkel együtt csendesen áthaladta az országutat, addig Eszther
                  Herrmannal előre lovaglott, mindig szemmel tartván a fényes lovas csapatot, melyet
                  alig pár percz előtt pillantottak meg.</p>
               <p>Oly közel voltak az érkezők, mikép lehetetlen lőn Rokiczana első kiáltásait meg
                  nem halla­niok, mint szintén észre nem venniök, hogy Eszther és kisérete sebes
                  nyargalvást haladtak az országut felé s csak miután őket az ujon érkezők
                  megpillantották, igyekeztek lovaik buzgó­ságát fékezni.</p>
               <p>Mindez alkalmasint gyanúsnak, vagy legalább szokatlannak látszott s talán okozta,
                  hogy amaz útiasan, de fényesen felkészült seregből egy deli fiatal lovag,
                  fegyveres szolga kiséretében kivált, s pompás lovának féket eresztvén,
                  elővágtatott s Eszther előtt termett.</p>
               <p> </p>
            <milestone unit="endSubChapter" n="1"/> 
            <milestone unit="startSubChapter" n="2"/> 
               <p rend="head">II.</p>
               <p>Mihelyt Herrmann a lovasnak szándékát észrevette s szemével megszámlálta, mintegy
                  hányan lehetnek körülbelől a jöttek, hirtelen Bzreslavszkyhoz fordult s
                  felkiáltott: - Védendjük magunkat halálig, ha kell!</p>
               <p>- Hátrább a hölgyek! - kiáltott fel Brzeslavszky. Egy percz alatt Eszthert és
                  Rokiczanát kisérői körülfogták s megállítván lovaikat, várták az eléjök száguldó
                  lovagot.</p>
               <p>Mikor a lovag a csapat elé érkezett, Rokiczana, daczára annak, hogy előtte többen
                  állván, hátrálták szabad látását, azonnal ráismert a jöttre s felkiáltott: -
                  Kegyed az Kont lovag!</p>
               <p>- Én vagyok, - felelt az ifju, hirtelen rá nem ismervén a hölgyre, azután a
                  kisérethez fordulva, parancsoló hangon kérdezte: - Mi történik itt?</p>
               <p>- Semmi rendkívüli, uram! s mi kegyedet érdekelné, - felelt Herrmann, daczosan a
                  lovag elé ugratván s az urias beavatkozást, merész majdnem kihivó tekintettel
                  viszonozván.</p>
               <p>- Látja kegyed, hogy itt kiséretünkben békés hölgyek utaznak.</p>
               <p>- Ezen ember hazudik! - kiáltott Rokiczana.</p>
               <p>- Miként van az, asszonyom, - szólt Kont, felelet nélkül hagyván Herrmann szavait,
                  - hogy kegyedet, kit még Sutiskán gondoltam, ezen előttem ismeretlen társaságban
                  találom?</p>
               <p>E kérdésből sejthetjük, hogy Rokiczana szavait, a lovak topogása s nyerítése közt
                  Kont meg nem értette, bár a hölgyre egy élesebb tekintett után ráismert, nem
                  csekély meglepetésére.</p>
               <p>- Helyet, uraim! - folytatá azután, - e hölgyek egyikét ismerem és szólni akarok
                  vele.</p>
               <p>- Minő jogon? - kérdé Herrmann, - kiben forrott a méreg s ugy hitte, mikép a
                  czifra lovag-csapattal még elbánhat, ha ez legkisebb kedvet mutatna
                  beavatkozásra.</p>
               <p>Herrmann kérdésére Kont lovag rögtön felelt: - Azon a jogon, melyet ismeretségem
                  ad s a lovagi kötelesség törvénynyé tesz, s mivel kegyetek gyanusoknak tetszenek
                  előttem.</p>
               <p>- Előre! - kiáltott Herrmann; - különös mód az utasokat feltartóztatni! - evvel
                  sarkantyut adott lovának s a csapat mindig körülfogva tartván a hölgyeket, előre
                  kezdett azon irányban haladni, melyben az utat keresztülmetszették.</p>
               <p>Rokiczana, ki előtt a szabadulás reménye állt, látván minő fordulatot vesz a
                  dolog, élénken felkiáltott:</p>
               <p>- Uram, ezek rablók, mentsen meg!</p>
               <p>Kont a kiséret fegyvereseinek arczaikról s egész tartásukról itélvén, ha Rokiczana
                  szavait nem is értette, hallott annyit, hogy a hölgy vele szólni akar, s azért
                  kardot rántván, a gyorsan meginduló csapat előtt termett.</p>
               <p>- Megálljatok! - kiáltott rájok, - tudni akarom, mit akartok s hová mennek e
                  hölgyek?</p>
               <p>E pillanatban Eszther kivált a csapatból s Kont elé lovagolt, - Uram, - szólt, -
                  semmi erőszak! mi, miként látja, útban vagyunk. -</p>
               <p>- Kegyed, ugy látszik, - szólt a lovag, - utban van és saját akaratából; de miként
                  jő azon úr­hölgy társaságába, kit oly gondosan körülfogott kisérete s ki, úgy
                  látszik, csak az erőszaknak enged?</p>
               <p>Azon pillanatban, mikor Kont lovag kardot rántott, Herrmann, Brzeslavszky s a
                  többiek hasonlót cselekedtek, ama fényes lovagcsapat előrenyargalván, Kont mellett
                  termett.</p>
               <p>Szemközt álltak most. Kont lovagnak kisérete, vagy inkább a lovagcsapat, melyhez ő
                  is tartozott, urakból s fegyveres szolgákból állt, összesen mintegy huszonnégyen
                  lehettek.</p>
               <p>Eszther nem azon természetek egyike, kiket valaki egyhamar elijeszthetende, mivel
                  évek óta egy királyt s hatalmas királyt, látott lábainál s Kont lovaghoz s
                  kiséretéhez hasonló elég férfiu tartotta magát szerencsésnek tőle intést és
                  parancsot várni, megfogható, hogy ha Rokiczana nem leende társaságában, igen
                  könnyedén felelt volna; de Rokiczana az igérkező védelmet észrevevén, a
                  fegyverzörej és lótopogás daczára, melyet szavai letompítására szándékosan
                  előidéztek kisérői, folytonosan kiáltott Kont lovagra, ki nem kétkedhetett többé,
                  hogy itt előtte megfoghatatlan, de valódi erőszak történik.</p>
               <p>Eszther semmit sem vesztvén el tartásából, udvariasan, de erélylyel felelt:</p>
               <p>- Uraim, meglepő előttem, hogy kegyetek, számra többen mint mi, de mindnyájan,
                  miként látom, nemes lovagok, utazó hölgyeket vonnak idegen földön kérdőre! Ha
                  kegyed azt véli, hogy utitársam nem jó szántából jő velem, legkevesebbé sem
                  csalatkozik. Őt atyjához viszem, kinek hatalma alól ki akarja saját veszélyére
                  vonni magát. Ez, uraim, minden feleletem. Ha tudni akarják, kik vagyunk, hallják:
                  nevem Eszther, eléggé ismeres gondolom a lengyel föl­dön s kinyilatkoztatom,
                  mikép, ha kegyetek nem pironkodnak békés hölgyek ellen erőszakkal élni, én és
                  kiséretem védendjük magunkat. Evvel Eszther lován fordított s Rokiczana mellé
                  állván, Herrmann és Brzeslavszky ujra megindultak.</p>
               <p>Kont lovagot Eszther felelete pillanatig zavarba hozta, Kázmér lengyel királynak
                  viszonyát a híres héber hölgygyel tudván, ellene, mint a magyar király régi és hű
                  szövetségese ellen véteni, mindenesetre a kényesebb dolgok közé tartozott. De Kont
                  lovag tétovája kevés ideig tartott, Rokiczana multját szintoly jól ismerte, mint
                  Eszther jelenét s ez őt még inkább meg­erősítette azon gondolatban, hogy Kázmér
                  király, ki nem szerette és szokta feledni, a mi legtávolabbról kudarczhoz
                  hasonlít, alkalmasint kézhez akarja Rokiczanát kerítni, hogy rajta azon nevetséges
                  szerepet megboszulhassa, melyet félig öntudatlan s kiváncsi szeszélyből a Viszla
                  melletti romban játszattatott vele.</p>
               <p>- Erőszak! - kiáltott fel Kont lovag, - ugy látom, hogy itt kegyed és kisérete
                  részéről követtetik el a gyalázatos erőszak; akarom hinni, a hős király tudta és
                  akarata ellen, - tevé udvariasan hozzá, - még pedig egy hölgy ellen, kit ismerek
                  és tisztelek. - - Megálljatok, urak! - folytatá Kont, - míg ama hölgygyel nem
                  szólhatok szabadon s tőle magától meg nem tudom, minő atyáról van szó, holott
                  szülői rég meghaltak, erőszakot erőszakkal fogok viszonozni.</p>
               <p>E szavakra Herrmann s Brzeslavszky ujra sarkantyút adtak lovaiknak, melyeket a
                  most velök szemközt felállott csapat mozdulatlansága zavarba hozott.</p>
               <p>- Legyen erőszak tehát! - kiáltott Eszther, - védjetek s menjünk!</p>
               <p>Míg e szóváltás folyt, addig a helységből, honnan Kont lovag a térségre jött, a
                  nép kitolon­gott, inkább kiváncsiságból mint jó vagy rossz szándékból: férfiak,
                  nők, gyermekek, kik csak akkor gyanítottak veszélyt, mikor látták, hogy Eszther
                  emberei fegyvert rántottak s Kont lovag s kisérete hasonlót cselekedtek.</p>
               <p>Volt-e valaki Esztherrel, kit e nép ismert, vagy a lengyeles öltöny több
                  rokonszenvet idézett-e elő bennök, mint a sokkal fényesebb, de idegenes magyar
                  öltözék s fegyverzet, mely Kont lovagot és társait azoktól megkülönböztette, nem
                  lehet elhatározni. Ez időben a nép harcziasb szellemű volt jóval mint jelenben; a
                  mit most békésen, beavatkozás nélkül tekintendne, abban - nem csuda, ha e
                  folytonos csaták és hadjáratok korában - pártot vett s talán ehhez a martalék
                  reménye is járult.</p>
               <p>Mihelyt komoly összeütközés esélyei álltak elé, a nép előre tolongott. Többen,
                  gyermekek és nők visszasiettek a faluba, míg a férfiak, kik közől nehányan,
                  szénakészítés ideje levén, kaszákkal voltak ellátva, azon oldal felé tolongottak
                  össze, hol Herrmann erőszakkal akart magának utat törni.</p>
               <p>Komolyabb volt a pillanat, mint az ember egyelőre gondolná; mert Eszthernek s
                  főleg Herrmannak érdekében levén e koczkáztatott, kétes sikerű merény mielőbbi
                  végrehajtása, a legelszántabb s mindenre kész eszközöket választották.</p>
               <p>A harczias szellemű Kont s mindazok, kik vele voltak, azonnal átlátták, hogy itt
                  heves harcz fog keletkezni, a nélkül, hogy annak szerencsés végeredményén hősies
                  szivük kétkednék.</p>
               <p>Miután Eszther pártján, a mindig sürüdő falusi nép is nem vetendő súlyt dobott a
                  mérlegbe, és a magyarok számát háromszorosan haladta, nem maradt ezek részéről
                  hosszas választásra idő, valódi kudarcz és bátor beavatkozás közt.</p>
               <p>Nem is kellett erre sokáig várni; azon pillanatban, mikor Herrmann dühösen
                  nekirugtatott a már ellenségessé vált utas lovag csapatnak, valódi csataelegy
                  keletkezett.</p>
               <p>A nép előre tolongott s bár a magyar fegyveres szolgák nehány jól irányzott nyilat
                  és kopját intéztek e kaszásokra, hol legsűrűbb volt a tömeg, fegyvereiknek korán
                  sem volt oly hatásuk, minő jelenkorunkban a tűzfegyvereké leende, s a kaszák igen
                  hatalmas támadó és védeszközt képeztek főleg lovak ellen.</p>
               <p>Nem akarjuk hosszasan és részletesen leirni ezen összeütközést, melynek
                  bonyodalmai jó hosszú félórát töltöttek be; legyen elég annyit feljegyeznünk,
                  mikép Kont lovag mindjárt az összecsapás kezdetén, s mihelyt a nép beavatkozását
                  észrevette, pár rövid szóval, mintha soha életében egyebet nem teende mint
                  parancsolni s intézkedni, megtette rendeleteit. A fegyveres cselédség s kiséret a
                  népet igyekezett akadályozni a beavatkozásban, míg azok, kiket öltöze­tük s
                  fegyverzetük mint urakat jelelt ki, Eszther kiséretét támadták meg.</p>
               <p>Kont lovagnak pár hatalmas vágása az összeütközés elején mindjárt Brzeslavszkyt
                  leszállí­totta lováról. Herrmann hosszas dühös védelem után körül lőn fogva, míg
                  többen a fegy­veresek közől halva s sebesülten hevertek a földön.</p>
               <p>Eszther és Rokiczana, kiknek füleik mellett hasítottak el a nyilak és kopják,
                  kiknek közelében osztattak a halálos csapások, még eddig hozzáférhetetlenek
                  valának.</p>
               <p>Rokiczana korán sem birt Eszther hatalmas idegzetével s férfias bátorságával; de
                  bár halvá­nyan mint a halál, lélekjelenlétét el nem vesztette s az első perczet,
                  hol maga körül szabadabb rést pillantott meg, arra akarta használni, Kont lovaghoz
                  közelíteni s magát üldözői köréből kiszabaditni.</p>
               <p>Mihelyt Eszther, ki őt pillanatig sem vesztette el szem elől, e szándékot
                  észrevette, meg­ragadta Rokiczana lovának kantárát s a csatázók elfoglaltatását a
                  sürű porfellegben hasz­nálván, sarkantyut adott lovának s egynek a még ép
                  fegyveresek közül, pár szót kiáltván, mint a villám kitört a csataelegy közől s a
                  völgy hosszában, egyenesen az erdőségnek tartott, mindenütt maga után vonván
                  Rokiczana lovát, melynek nem kellett nógatás; maga sem akarván semmit inkább, mint
                  az állatoknál ismert előérzetével a veszélynek, annak színhelyé­től menekülni.</p>
               <p>Véletlen nem egyéb okozta, hogy épen Kont lovag Eszther emberei egyikét, ki
                  menekülni akart, egy hatalmas kardvágással megbélyegezvén, kihatott a porfelleg
                  közől és észrevette, mikép Eszther használván az alkalmat - jó közel ért már
                  Rokiczanával az erdőséghez, mely­nek ismeretlen homálya lehetlenné teendé, vagy
                  mindenesetre nehezítendé - kézhez kerítte­tésüket.</p>
               <p>Mihelyt ezt látta, azonnal a nyargaló hölgyek s egyetlen fegyveres után
                  száguldott.</p>
               <p>Ugy látszott az egész csata közben, hogy Kontra különös gondja s figyelme volt
                  kiséretének, mit indokolnunk nem szükség, miután őt szintoly jól ismerjük, mint
                  Rokiczana is tudta, ki az, a ki védelmére jött; bár ezt sem Sutiskán, sem e
                  veszélyes órában, egyetlen tekintete, vagy hangja el nem árulták.</p>
               <p>Mi volt jelenben czélja, minő szerencsés véletlen vezette őt Eszther utjába,
                  nemsokára meg­fejtendjük.</p>
               <p>Ha, miként mondtuk, Kont kisérete tanusította, mennyire becsesnek tartja a lovag
                  életét, ő maga legkevesebbet sem látszott avval gondolni: mert annyira
                  koczkáztatta, mintha valami sérthetetlenséget biztosító amulettel lenne ellátva.
                  Ketten tehát, kik észrevették, hogy Kont ama menekültek ellen intézte futását;
                  távolról kísérték őt s épen akkor érkeztek közelébe, mikor a lovag egy vágást
                  kanyarított a nők mellett száguldó fegyveres szolga nyakára, s annak nyila Kont
                  süvegét átfúrván, a közeledő lovagok mellé esett a földre.</p>
               <p>Eszther e közben hátra sem tekintett, hanem a lódobogást hallván, Rokiczana felé
                  fordította haragban felséges arczát és rákiáltott: - Láthatja kegyed, hogy mindent
                  koczkáztatok védel­mére, de első kísérletére magát kimenteni, éles tőröm véget
                  vetend szándékának.</p>
               <p>Rokiczana szeretett volna leugrani lováról; de az akkori nyergek magos kápája nem
                  engedte ezt oly könnyen tenni, mint a mostaniak s a gyors haladásban nem bírt elég
                  bátorsággal, a bizonyos életkoczkáztatással járó merényre. Minden törekedése az
                  volt, nyergében maradni s mindig avval biztatta magát, hogy Kont lovag elébb-utóbb
                  győzend s megmenti őt.</p>
               <p>Mihelyt a lovag Eszther elé került s annak útját állta, a hölgy egy éles tőrt
                  ragadott ki övéből, s oly hirtelen vetette magát Rokiczanára, mikép, ha ezt
                  fenyegetése, melyet hallánk, meg nem előzi, Rokiczana ki nem kerülendé a bizonyos
                  halált. De Eszther fenyegetése óta annak minden mozdulatát szemmel kísérte. Első
                  tőrrántására tehát a héber hölgynek, egy hajlással jobbra kikerülvén a szúrást, a
                  jövő perczben Eszther karja Kont lovag vas kesztyüjének szorítását érezte, ki a
                  tőrt kifacsarta kezéből.</p>
               <p>Rokiczana mentve lőn! Kont lovag azokat, kik az ellenséges csapatból megmaradtak,
                  le­fegyvereztette.</p>
               <p>Eszther dühödt volt felindulásában s bosszújában nem bírt magával; de semmit sem
                  tehetett, mert ketten a magyar fegyveresek közől visszavezették őt az út mellé,
                  hol a csata közben magára hagyta védőit s ott szoros őrizet alatt tartották.</p>
               <p>Kont lovag, a kísérettel jött számos vezetékek egyikét előhozatta Rokiczana
                  számára, s miután az utasok társaságában jelenlevő orvos, a sebészi tisztet magára
                  vállalván, a sebesül­teket mindkét részről ellátta a szükséges első kötelékekkel:
                  arról tanácskoztak a magyar urak, mitevők legyenek Esztherrel? mindent kerülni
                  akarván, mivel Kázmér királyt megsérthetnék, a mennyiben ezt lovagiasságuk
                  hátránya nélkül tenni képesek lennének.</p>
               <p>Eszther mintegy száz lépésnyire a tanácskozó uraktól ült lován, dühös haraggal
                  kiejtett szavait a magyar fegyveresek, mert lengyelül szólt velök a hölgy, nem
                  értették.</p>
               <p>Herrmann és Brzeslavszky, kik a csatában a legnehezebb sebeket kapták, az orvos
                  által a lehetőségig gondosan bekötöztetve, leszálltak lovaikról s az út szélén
                  ültek, várván a magyar lovagok tanácskozásának végeredményét.</p>
             
               <p>Úgy látszott, hogy miután a jelenlévők mindegyike kisebb nagyobb felindulás közben
                  véle­ményét kimondotta, abban állapodtak meg, a mit Kont lovag, ki utoljára szólt,
                  határozott, s a mit mindjárt meghallunk.</p>
               <p>Kont egy fiatal erőteljes tekintetű lovag kíséretében Eszterhez lovagolt, s miután
                  ennek pár hirtelen s haraggal kiejtett szavát kezének egy intésével
                  félbeszakította, ekkép szólt:</p>
               <p>- Asszonyom, a magyar lovag mindenütt a hölgyek védelmére siet, hol azok ellen
                  erőszak követtetik el. Kegyed Rokiczanát akaratja s beleegyezése nélkül
                  távolította el, nem tudom mi czélból, a sutiskai várból, ezt gátoltuk meg; de mi
                  némber ellen nem folytatjuk a boszút. Szabad tehát kegyed! - mehet akárhová; hogy
                  pedig gaz czimboráit, kik érdemlett büntetésü­ket megkapták, nem tartom mint
                  foglyokat magamnál, csak Kázmér király iránti tiszteletem­nek köszönhetik;
                  szabadok ők is! De ha bármi történik azután Rokiczana, vagy övéi ellen,
                  biz­tosíthatom kegyedet, hogy abba Lajos királynak magának szava leend s aligha
                  oly enge­dékenynek találandja őt, mint minket.</p>
               <p>Eszther végig hallgatta a szólót, azután nem minden büszkeség nélkül, bár jóval
                  lehangol­tabban, mint csak kevés perczczel ezelőtt, szólt: - Kegyetek lovagok s
                  azt állítják mégis, hogy erőszakosan támadván meg bennünket s ontván vért, nem
                  követtek erőszakot!</p>
               <p>- Ám lássák következését, - folytatá, - én egy tőrszúrással akartam véget vetni a
                  nagy és fontos következésű botránynak, melyet úgy nevezett védelmük felidézend s
                  melynek nem vetek több gátot; feleljen azok lelke róla, kik kéretlen beavatkoztak
                  mások egyéni ügyeibe!</p>
               <p>- Kéretlen! - kiáltott fel Kont lovag, - kéretlen? miután Rokiczana segítségért s
                  védelemért kiáltott?</p>
               <p>- Nem felelek erre! - viszonzá Eszther, azután éles bosszú kifejezésével s mintha
                  méreg­tegzéből az utolsó tövist vonná ki, hogy avval vérezzen és mérgezzen
                  egyszerre, felkiáltott: - kezeik közt vagyok, lovag urak, s életemmel mit sem
                  gondolok, bár halálomnak akadna, s mindenesetre hősies megboszúlója; de ha szabad
                  vagyok, hallják kegyetek utolsó szavaimat.</p>
               <p>- Rokiczana Lubart lithvaniai herczegnek és Dianának, Kotromanovics István bosniai
                  bán szent hírű nővérének, természetes leánya! A mit itt állítok, be is tudom
                  kétségtelenül bi­zonyítni! Okom volt tehát őt atyjához visszavinni, miután saját
                  anyjának szenteskedő bosszú­jától félteni lehetett, mert ellenei ármányainak
                  nyomára jöttem. Kegyetek egy könnyelmű, elvetemült némbert vonnak el az atyai
                  hatalomtól, mely egyedül leend képes engesztelő fátylat vonni az elég szennyes
                  történetre, mely Rokiczanát oly szomorú módon tette híressé.</p>
               <p>- Ez az, a mit mondani akartam, most kész vagyok menni, vagy maradni, élni, vagy
                  meghalni, nem érezvén magamban legkisebb hajlamot, az elsőt megköszönni, az utóbbi
                  ellen kifogást tenni.</p>
               <p>A mit Eszther mondott, csak Kont lovag értette, mert a magyar ifjak, kik mellette
                  voltak, nem tudtak lengyelül. Míg a hölgy beszélt, Kont ajkai körül kétes mosoly
                  lebegett, mikor be­végezte szavait, csak ennyit felelt: - Jót akart-e kegyed
                  tenni? ezt tisztázza ki saját lelki­ismerete előtt; de egyet jegyezzen magának,
                  hogy Rokiczana születésének titka, ha ily titok létezik, leplezve maradand, míg
                  kegyed él, ha csak én magam fel nem oldom nyelvét! Ha ellenkező történik - - e
                  szavaknál Kont Esztherhez közeledett s nehány szót súgott fülébe.</p>
               <p>Mihelyt Kont lovag a szavakat kiejtette, Eszthernek vonásai elhalványodtak, a
                  nélkül, hogy kifejezésük félelmet, vagy megrettenést árúlna el; azután nagy fekete
                  szemeit szegezte a lovagra. Volt valami neme az elragadtatásnak a tekintetben,
                  mely az ifjú nemes nyilt arczán nyugodott, s a hölgy felkiáltott: - Ezen óra tehát
                  nem volt veszve mégis! - - hölgy vagyok, bámulom és szeretem kegyedet!</p>
               <p>E talányos értelmű szavaknál szakítjuk a találkozást félbe, csak röviden
                  megemlítvén, hogy Kont lovag a megszabadított Rokiczanával s egész kíséretével
                  azon az úton haladott előre, melyet Eszther átmetszett azért, hogy mielébb a
                  szemközti Lengyelhon felé nyúló erdőségek szélét elérhesse; Eszther pedig leolvadt
                  számú híveivel amaz erdőségek felé vonult.</p>
               <p>A halottakat a megszaladt nép Kont lovag felszólítására s fenyegetései után, hogy
                  a falut rájok gyújtja, ha a halottakat visszatérvén nem találja tisztességesen
                  eltemetve, átvették, és tisztességesen-e? nem tudjuk, de bizonyosan már csak
                  egészségi tekintetből is eltakarították.</p>
               <p>A magyar lovagok e rövid, de véres összeütközésben, melynek tanui valánk, oly
                  férfiaknak mutatkoztak, kiknek nem jó haragját felidézni s ezt a nép jól
                  megjegyezte magának.</p>
               <p> </p>
            <milestone unit="endSubChapter" n="2"/> 
         </div>
         <div type="chapter">
            <head>A KIRÁLYNÉ.</head>
            <milestone unit="startSubChapter" n="1"/> 
               <p rend="head">I.</p>
               <p>Míg Kont lovag a szép, de halálosan kimerült Rokiczanával tovább, de nem tudjuk
                  hová siet, történetünk nehány napi szünet után újra a bosniai bánnak udvarába
                  vezet.</p>
               <p>Talán soha a tágas, de még sem nagy kiterjedésű várban annyi nép nem gyűlt, mint
                  jelenben: mert két nap óta minden oldalról érkeztek a vendégek, annyira, mikép a
                  váron kivüli épü­letekben is többen valának elszállásolva; még az öreg Mladinnak
                  is fényes alkalma lőn, közmondásos vendégszeretete gyakorlatára.</p>
               <p>Azon napon, midőn a sutiskai vár dobogóját túlhaladtuk s a sötét öblű kapun át a
                  főépületbe jutunk, a bán hivatalos elfoglaltatásai után a reggeli órák egyikében
                  Lizinka szobájába nyitott. Minden előszeretete mellett leánya iránt, ritkán
                  történt, hogy a már koros s atyai méltóságáról sokat tartó úr ily látogatásokat
                  tegyen.</p>
               <p>Lizinka egyedül ült, gondolatokba merülve s munkával elfoglalva, mint mindig.
                  Ablaka nyit­va volt s ha néha szemeit felemelte munkájáról, tekintete a vár körül
                  terjedő zöld természeten legelt. Fák és bokrok fénylettek az erő s üdeség
                  zománczában; messze, a mennyire a szem hatott, a föld népe a mezőt lepte el
                  munkával elfoglalva, s az egésznek azon békés, otthonos szinezete tűnt fel, mely
                  az örökös csaták ama korában annyira jól esett a szemnek s oly kedves változtatást
                  idézett elő.</p>
               <p>Minden mezei munka a hevenyészet szinét ölté magára; a munkás kezek nem egyszer
                  hiányoztak; mert a ki fegyvert foghatott, főleg e hősies népfaj közt, melynek
                  oldaláról ritkán tűnt el a fegyver, messzi csatákban vívott és vérzett.</p>
               <p>Olykor a megtámadott tüzelők védelmére kelt; többször s több szenvedélylyel maga e
                  nép volt a támadó s harczolt a martalékért; több hasznot igérvén ez, mint a
                  béketűrő föld, mely nem szokott pazar lenni ajándékaiban, de hű és kitartó.</p>
               <p>Mikor az ajtó felnyílt, a fiatal hölgynek szemei atyjáéval találkoztak s Lizinka
                  vonásaiban szembetűnő lőn a nyugtalanság, bár minden erejéből törekedett
                  megtartani egykedvűségét.</p>
               <p>Azonnal átvillant agyán a gondolat, hogy atyja épen most, midőn vára tele van
                  vendégekkel, nem csupa atyai gondosságból látogatja őt; hogy valami rendkívülinek
                  kellett történni, vagy vele közvetlen őt érdeklő tárgy fog közöltetni.</p>
               <p>A bánnak vonásai derültek voltak, de ez kevéssé nyugtatta meg Lizinkát; mert
                  Kotromanovics arcza ritkán volt mogorva, még akkor is, mikor legszigorúbb
                  parancsait adta ki, vagy a leg­veszélyesb vállalatokra készült.</p>
               <p>- Jó reggelt, Lizinka! - szólt a bán, miután leánya felkelvén üléséből, eléje
                  sietett s megölelte őt üdvözlésül; - jó reggelt, gyermekem, - ismétlé a bán, -
                  tudod-e, hogy én neked ma jó hírt hozok?</p>
               <p>- Jó hírt, atyám? - kérdé Lizinka, - talán Katalin néném érkezett meg
                  férjével.</p>
               <p>- Nem, Lizinka, - felelt a bán; - a hír egyedül téged tárgyaz; üljünk le,
                  gyermekem, nehány komoly szóm van veled, de melyek alkalmasint megnyugtatásodra
                  leendnek.</p>
               <p>A fiatal hölgynek, mióta a választásra kitűzött határnap óriási léptekkel
                  közeledett, minden gondolata e tárgy körül forgott. Neki úgy tetszett, mintha
                  atyja semmi reá nézve fontosabbat elő nem tudna hozni, mint a nehéz választás
                  szükségét. Mivel pedig sokban eltértek nézetei a nyersebb szövetű s csaták zajai
                  közt férfiuvá ért bánéitól, nem várt magára nézve semmi különös vígaszt abból, mit
                  vele atyja közleni készült.</p>
               <p>Miután helyet foglaltak, a bán hosszasan tekintett leánya szemei közé s azután
                  egyszerre felkiáltott: - Mondd meg nekem, Lizinka, mi volna az, a mi neked
                  hirtelen legtöbb örömet tudna okozni.</p>
               <p>A fiatal hölgyet e kérdés meglepte; meg nem foghatta, hová czéloz atyja s távolról
                  sem remél­hette, hogy az, a mi neki valóban a legnagyobb, talán egyedüli örömet és
                  vígaszt vala képes adni, atyja elméjében megfordúlhatott. Késett tehát a
                  felelettel, mig atyja tekintete valami rejtélyes kifejezést nyert, melyben nem
                  csekély vegyítéke volt a növekedő derültségnek.</p>
               <p>- A mi nekem legtöbb örömet okozhatna az életben, kedves atyám, - felelt Lizinka,
                  - nem tartozik a nehéz s kivihetetlen dolgok közé. Minden szívnek meg vannak
                  titkos vágyai s álmai s az enyimek egyszerűek s talán épen azért esnek oly távol a
                  teljesedés reményétől.</p>
               <p>- Mit mondanál gyermekem - szólt a bán, - ha a gondolkozási időt, melyet neked nem
                  oly régen adtam, s azután kérésedre még megnyujtottam, továbbra hosszabbítnám.</p>
               <p>- Oh, atyám! erre azt mondanám, - viszonzá Lizinka, - hogy engemet az ég a
                  legjobb, leg­kegyesebb atyával áldott meg, s hogy ily fontos elhatározással késni
                  soha sem lehet káros.</p>
               <p>- Gondolod, gyermekem? - kérdé a bán, - míg férfias vonásait futó mosoly
                  derítette. De ha történetesen e hosszú várakozási idő közben más kérő
                  jelentkeznék, mert hasztalan, gyer­mekem! nagyon sokan vágynak kezedre.</p>
               <p>- Új kérők! - mond Lizinka, - igen kellemetlenül meglepetve, mert azonnal
                  átértette atyja engedékenységének okát s hitte, hogy talán az újabb követelők közt
                  olyan valaki jelentkezett, kit atyja az előbbieknél többre becsül; azért nem
                  akarja sem sürgetni, sem erőtetni leányát.</p>
               <p>- Új kérők? - ismételte Lizinka kis szünet után, - valóban ideje, mikép sorsom
                  valahára el­határozva legyen, kedves atyám, hogy e fajától az embereknek
                  meneküljünk, kik kész anyagúl szolgálnak leendő ellenségekre.</p>
               <p>- Igaz, gyermekem, - mond a bán, - egyhez mehetsz csak s a többiek majd haragot
                  tartanak; de ezen segítni nem lehet. Sorsotok az, leányokul, hogy szerettessetek s
                  ha szivetek meg nem indul, ellenségeitek számát lássátok növekedni. Többen
                  neheztelnek már reád s félek, ezek száma még egy-kettővel növekedni fog, mig végre
                  el tudod magadat határozni.</p>
               <p>Lizinka hallgatott, nem vágyott egyáltalában tudni: ki, vagy kik lehetnek azok,
                  kiknek követe­lései őt újra hátrább vetik reményei teljesedésében.</p>
               <p>- Látom, nem vagy kiváncsi, gyermekem, - mond a bán, - szokat ismerni, kik kezedre
                  vágy­nak, kénytelen leendek magam megnevezni őket, hallgass ki nyugodtan. Saját
                  választásomat tudod, én csak azon egy mellett emelek szót, a többiek pártolásomon
                  kívül esnek; de ha a szerencse kedvez nekik s több kegyelmet nyernek szíved előtt,
                  mint az én kijeleltem, ám legyen! Kérőid közt még egy sem volt, ki ellen
                  elhatározott ellenszenvet éreznék, meg nem kötöm kezedet: halld tehát.</p>
               <p>- Miért új neveket hallani, kedves atyám! - mond Lizinka, - látván, hogy atyja
                  semlegessé­gének daczára, nem tud eléggé sietni vele új szerencséjét tudatni, s
                  pártoltja iránti előszeretete mellett, igen hajlandó annak boldogságát késlelni. -
                  Miért atyám? - ismétlé kérdését, - nem akarok több nevet tudni, hanem mivel a
                  nevek száma minduntalan szaporodik, engedje, kedves atyám, hogy leánya őszintén
                  kimondja gondolatit.</p>
               <p>- Szólj, gyermekem, - viszonzá a bán, kinek leánya utóbbi szavaira szemöldei kissé
                  össze­vonultak s vonásai komolyabbakká váltak.</p>
               <p>- Ha valamivel vádolhatnám magamat, kedves atyám, - szólt Lizinka, - talán
                  rettegnék azon vallomástól, melyet most előkészületlenül, a körülmények
                  kényszerűsége függeszt ajkaimra; de mivel magamat semmivel sem vádolhatom, s a mi
                  szivemet áthevíti, önkénytelen, nem én idéztem fel, hanem kiérett s felnövekedett
                  keblemben a nélkül, hogy tudnám miként, bátran tehetek vallomást, s a
                  gondviselésre bízhatom, minő úton fogja reményeim teljesítését eszkö­zölni. - A
                  bánt Lizinka előzménye figyelmessé tette, fürkésző tekintetet vetett leányára,
                  azután sokkal kevesebb kedvetlenséggel, mint akármikor talán azelőtt, ily
                  előzményt veende, szólt: - Beszélj bátran, leányom, akarom végre, hogy e tárgy
                  egészen tisztába jőjön köztünk; mert magad átlátod, hogy e folytonos védelmi
                  helyzet annyi követelő irányában szintoly kedvetlen, mint többé nem sokáig
                  tartható.</p>
               <p>- Legyen, - mond Lizinka, - szólni fogok, hallgasson ki engemet nyugodtan, kedves
                  atyám: kezében a hatalom, bennem a szilárd akarat s bizalom Istenben. Én szeretek,
                  atyám, s bár az, a kit szeretek, minden tekintetben érdemes kedves atyám
                  szeretetére is, nem tartozik azon fényes osztályához a kérőknek, kik herczegi
                  birtokkal dicsekedhetnek s nevemhez czímeket ragaszthatnak. Egyszerű, de szépen
                  hangzó névvel bíró, talán gazdag az, kit szivem szeret; de aligha atyám
                  követelésének képes megfelelni, kinek előszeretete engemet mindig túlbecsült.
                  Bármi más kérő jelentkezzék, szivem hideg marad, s felettem minden előnye csak az
                  leend, ha atyám pártolását nyerte meg s tőlem a legnehezebb áldozat követeltetik,
                  lemondani arról, kit szeretek, hogy kezemet adjam annak, ki közönyös előttem.</p>
               <p>- Szabad-e a lovag nevét tudnom, - kérdé Kotromanovics oly hangon, mely közel állt
                  ahhoz, hogy szigorúnak tartassék.</p>
               <p>A hölgy erőt vett magán, egyszerre át akarta a csomót metszeni, de midőn annak
                  nevét vágyott felfedezni, kit szeretett, erejét érezte fogyni s atyja tekintetéből
                  kevés bátorítást s vígaszt gondolt kiolvasni.</p>
               <p>- A lovag, kit megnevezendek, mert parancsolod nekem atyám, - felelt Lizinka, nem
                  a leg­biztosabb hangon, - nem tartozik a kérők közé, mert szerénysége szint oly
                  nagy mint szenve­délye, szóval az nem más mint kegyenczed s talán Lajos királyunk
                  kedves embere is, miként gyakori ide küldetése azt gyaníttatja: Kont lovag.</p>
               <p>- Kont lovag! - kiáltott fel a bán a legnagyobb meglepetéssel, - Kont lovag, ki
                  Rokiczanát mentette meg, ama gaz kéjhölgy kezei közől; tagja a királytól ide, hű
                  szolgájához küldött követségnek? E fiatal lovag, ki többször volt már udvaromban s
                  kit, nem tagadom, eddig mint királyom hű emberét s derék férfias lovagot, magam is
                  kedveltem, de hiszen ez lehetetlen!</p>
               <p>- Lehetetlen? - kérdé Lizinka, - s miért volna lehetetlen? Nem tanítottál-e
                  engemet atyám a férfiuban az érdemet, mint a külsőségek előnyeit becsülni? Kont
                  lovag egyből ered Magyar­hon legrégiebb családjai közől, hős faj ez! atyáról
                  fiura, ősről unokára.</p>
               <p>- Lehetetlen, Lizinka! - mond a bán, - kinek arczából látszott, hogy valami
                  megfoghatatlan dolog iránt akar tisztába jőni magával. Kont lovag a kérők egyike,
                  Lizinka, de nem maga számára kéri kezedet.</p>
               <p>- A kérők egyike? - mond a hölgy, ki nem tudta, mi történik egyszerre vele. A mit
                  atyja neki mondott, oly valami rendkívüli volt, annyira kívül esett mindazon, a
                  mit várt, mikép a felelet elhalt ajkain s nem jöhetett tisztába magával, mit
                  kérdjen, mikép nyúljon e tárgy megfejtésé­hez, melynek szálai égtek kezében.</p>
               <p>Atyja és ő egymás szemébe néztek, mintha egyik is, a másik is várná az első
                  világító eszmét, az első szót, mely némi derűt terjeszszen e homályba.</p>
               <p>- Úgy van! de jól van! - mond végre a bán felkelvén üléséből s a szobában járván
                  fel s alá. - Fel tudni áldozni egy Lizinkát! Ez hihetetlen, de nagyszerű
                  öntagadása a hűségnek! - E fel­kiáltás után, leányához fordult: - Tudta-e ezen
                  ember, - kérdé a bán megállván leánya előtt, - hogy Kotromanovics István leánya őt
                  szereti?</p>
               <p>- Megállj, atyám! - mond Lizinka, ki a bánnak szavait nem tudta más, mint gúnyos
                  értelemben megfejteni magának. - El ne ítéld őt, ne törj pálczát felette! Engedd,
                  hogy halljak elébb mindent; szivem nem hiszi őt képesnek arra, hogy ily
                  szolgálatra adja magát, miután tudja, hogy szeretem őt, s kész vagyok érte minden
                  áldozatra.</p>
               <p>Ha a bán talán más alkalommal leányának ily vallomását hallandá, ha a fiatal szűz
                  így elárúlja előtte, hogy minden eddigi törekedése a legtekintélyesebb kérőket
                  visszautasítni onnan eredt, mert más bírja szivét, alkalmasint nem veendé azt oly
                  könnyű vállra. Most azonban úgy tetszett, hogy őt valami egészen más eszme
                  foglalta el, vagy tartotta kötve. A bán észrevette, hogy leánya őt nem érti
                  világosan, de úgy látszik, hiténél akarta őt hagyni, mert az egyenes feleletet
                  mellőzve szólt: - Tudod-e, leányom, hogy a gondviselés két nagy szerencsét nyújt
                  nekünk egyszerre, melyek mindegyike elég arra, feledtetni veled, hogy tévedtél s
                  aranynak nézted, a mi fénylik.</p>
               <p>- Én nem tévedtem! - mond Lizinka a szerelem hitével.</p>
               <p>- Igen, gyermekem, két egyenlően nagy szerencsét! - vágott szavába atyja. - Az
                  első az, hogy Kont lovagnak fellépése mint kérő más nevében, kiirtandja végkép
                  szivedből a meggon­dolatlan szerelmet, melynek bár soha abban helyet nem adandál.
                  A második szerencse, s ezt első helyen kellende neveznem, - itt a bán pillanatra
                  elhallgatott; mintha annak, a mit mondani készült, hatását akarná felfokozni:
                  azután büszke megelégedés hangján fölkiáltott: - mert kinek nevében Kont lovag
                  fellépett, kinek számára kezedet megkérte, az Lajos, Magyarország dicső és hős
                  királya!</p>
               <p>Lizinka elhalaványodott; e nyilatkozat őt úgy érte, mint a villám.</p>
               <p>Egy futó gondolat tűzte magát eléje: e hölgy csak nemes eszméken függhetett, mi e
                  tiszta lélekből felkölt, nem lehetett nemtelen. A király! ezt gondolá: a király
                  maga! Kont, ki a királyt szereti, teljesíti megbízását, tán kész feláldozni magát,
                  hiszi hogy kötelesség vissza­lépnie, midőn reám ily nagy, ily váratlan szerencse
                  vár! - Mert a világ azt szerencsének nevezi s kevés szív van, mely ennyiért üdvét
                  ne adná! - E gondolat, ezen eszme villant át elméjén, azután mintegy tévedve,
                  gondolá: Lehetetlen! előkészíttetett volna, inkább kell szivemet ismernie, ha
                  szeret, mint hogy ne tudná, mennyire van annak előkészítésére s gyöngéd érintésre
                  szüksége, legyen vesztés, vagy váratlan öröm, mi ráhat.</p>
               <p>Gondolatit kisértük a hölgynek, atyja csak a néma meglepett arczba tekintett,
                  megfejtvén saját nézetei szerint e halványságot; előnyére magyarázván a hallgatást
                  s örömmel legeltetvén szemeit a hölgyön, kiben saját vére folyt s kit a világ
                  leghiresebb férfia érdemesnek tartott kezére és szivére.</p>
               <p>- Érted-e most, a mit Kont öntagadásáról mondottam? - szólt a bán.</p>
               <p>Lizinka még hallgatott, nem volt képes szavakat adni annak, mit szive sugalt neki;
                  atyja a feleletre várt.</p>
               <p>- Értem, atyám! - mond a hölgy, - valami leirhatatlan kifejezésével a hitnek s
                  boldogságnak, - ha Kont lovag a király számára megkért, - mond Lizinka a
                  meggyőződés hangján s fényes tekintettel emelvén szemeit atyjára, - úgy - úgy Kont
                  lovag a király maga!</p>
               <p> </p>
            <milestone unit="endSubChapter" n="1"/> 
            <milestone unit="startSubChapter" n="2"/> 
               <p rend="head">II.</p>
               <p>- A király maga! - kiáltott fel a bán, kit e szavak egészen kivetettek
                  eszmefolyamából; azután békétlenül tevé hozzá: - Minő vétkes tévedés, a király
                  maga! Kont lovag? ki oly gyakran volt vendégünk s kinek egyszerű módjában semmi
                  sem árulta el a királyt. Ah, Lizinka, minő sértő tévedés! mit mondana a király, ha
                  megtudná, hogy követét személyével tévesztetted össze?</p>
               <p>- Azt mondottad, atyám, hogy Kont lovagban semmi sem árulta el a királyt? tévedsz
                  te, tévedsz te, nem én! szive árulta el őt! Szive! mely valami szentet és nagyot
                  hord mélyeiben: a hazát s annak dicsőségét! nem tévedtem, atyám, mint a
                  nyilvánulás fejlik le a burok szemeim­ről. Ugy képzeltem az ifju hőst, ki Európa
                  tiszteletét tudta kivívni, ki Magyarország határait oly tágra tudta terjeszteni,
                  kinek nyomában a győzelem és dicsőség jár mindenha! Oh én nem tévedhettem, Kont
                  lovag a király!</p>
               <p>A bán nem tudta, mit feleljen leányának. Ugy tetszett neki, mintha e
                  magasztaltságot a királyi kérő irányában nem lehetne másként, mint vágyai előnyére
                  magyarázni. Ha leányom ezt hiszi, annál jobb, mihelyt tévedése bizonyos, a varázs
                  megtört. - Kont lovag visszaolvad semmi­ségébe, s a király, ki kezével s egy nagy
                  ország koronájával hű vezérei egyikének leányát kinálja meg, csak nyerhet e
                  feloldás által.</p>
               <p>- Nem vitatkozom veled, Lizinka, - szólt a bán végre, - de felelettel tartozol
                  nekem; mit mondjak Kont lovagnak, kinek csak annyit feleltem, hogy tégedet akarlak
                  rá előkészíteni s hogy megbizását legyen szives előtted ismételni.</p>
               <p>- Azt akarod tehát, atyám, - kérdé Lizinka, - hogy Kont lovag előttem adja elő a
                  király kivánatát?</p>
               <p>- Igen, Lizinka, mert hogy erre mindkettőnknek csak egy feleletünk van, érteni
                  fogod.</p>
               <p>Lizinka atyjának e szavai után késznek nyilatkozott a kérő lovag elfogadására.
                  Egyszerűen, miként e reggeli órákban öltözve volt, saját szobájában, minden
                  ünnepiesség nélkül óhajtotta a lovagot látni: ez volt Lizinka kivánata.</p>
               <p>A bán egy későbbi órát akart erre kitűzni, szerette volna, hogy minden oly
                  ünnepiességgel történjék, minőt a szerencse igényel, mely küszöbén beköszönt.
                  Egyáltalában azon buzgóság, melylyel a bán Lajos királynak nagy tulajdonai iránt
                  viseltetett, fejtik meg a rendkivüli hatást, melyet rá az esemény gyakorlott. Volt
                  büszkeség és dicsvágy e férfiuban, s már csak azon fénykör, melyet maga körül
                  felidézett, azon czímek, melyek nevét s báni méltóságát körözték, tanusítják, még
                  pedig történetileg, hogy a mindenben erős férfiunak volt egy gyöngesége, a
                  nagyravágyás. Lajos királylyali szövetsége által több történt, többet ért el, mint
                  a mit valaha várt és remélt; nem csoda, hogy meg volt ingatva, hogy idegrendszere
                  egy lökést nyert.</p>
               <p>- A király, - folytatá Lizinka rövid szünet után, - hű vezérei egyikének hajadonát
                  a rokka mellől kinálta meg kezével; maradjunk azon egyszerűség mellett, atyám,
                  mely szivét meg­hódította. Láthatod, hogy nem fejedelmi fény, nem trónok
                  mennyezetét keresi, a király nőt választott, nem királynét egyedül.</p>
               <p>- Legyen, - mond a bán rövid gondolkozás után; - de ne feledd, leányom, hogy
                  sajnos tévedésben vagy s feleletedet intézd úgy, hogy a királynak ne legyen oka
                  pillanatig is hinni, mikép őt hivei egyikével tévesztetted össze, kik közül sokan
                  kegyvadászatból teendék azt, a mit a derék Kont lovag királya iránti tiszteletből
                  s buzgóságból cselekszik.</p>
               <p>A bán be nem várta leányának feleletét s eltávozott.</p>
               <p>Lizinka hitébe fogódzott, mint a megkisértett a keresztbe; a hit élő sugárára
                  szegezte szemét, nem akart a kétely homályára vissza gondolni. Hite olyan volt,
                  mint valami égi tünemény; látta azt, értette azt, de nem tudta megfogni. Ugy
                  tetszett neki, mintha minden közeli érintésre összefolyna, mint valami tündérzet.
                  - S mégis! - kiáltott fel, - s mégis ő az! nem lehet más, Kont lovag a király
                  maga.</p>
             
               <p>Hosszú félóra telt el, midőn a bán, kiben leánya tántoríthatlan hite, valami
                  öntudatlan óvatosságot költött fel, a szoba ajtaját megnyitotta s azon Kont lovag
                  lépett be, a bánnak engedvén az elsőséget.</p>
               <p>Ott ült Lizinka az ablak közelében, munkájával elfoglalva. Midőn a lovag
                  izletteljes, de egyszerű hadi ékben a szobába lépett, Lizinka felkölt s atyja s a
                  lovag felé közeledett.</p>
               <p>Arcza halvány, vonásainak kifejezése szelid és szerény, mint mindig. Tekintetének
                  egy sugára találkozott Kont lovag szemeivel.</p>
               <p>Az ifju arczának szelleme kifürkészhetlen volt; vonásainak kifejezése komoly,
                  majdnem szigorú; látszott, hogy valami nagy és nehéz áll előtte s a mit
                  cselekszik, nem kötelesség teljesítése egyedül, hanem több annál, egy kérdés
                  sorsához intézve, melyre felelet vár egy kisérlet saját szerencséjével
                  szemközt.</p>
               <p>Mikor a lovag Lizinka közelében állt, és szólni akart, arcza pillanatra felgyúlt,
                  mintha lelke szállna ki arra, de Lizinka megelőzte őt.</p>
               <p>- Lovag! - szólt nyugodt hangon, - mielőtt kegyedet úgy mint uram s királyom
                  küldöttjét, fogadnám el, engedje, hogy mint Kont lovaghoz, házunk szives
                  vendégéhez intézhessek pár szót.</p>
               <p>- Kegyed, - folytatá a hölgy pillanatnyi szünet után, - tudja, hogy velem
                  szeretett atyám közlötte eljárásának czélját; de nem tudja talán s atyám meg fog
                  leányának bocsátani, ha ily ünnepies órájában életének nem akar hajszálnyira azon
                  nyiltságtól eltérni, melylyel magas kérőjét leginkább megtiszteli, atyám mondom,
                  meg fog nekem bocsátani, ha itt ő felsége küldöttje Kont lovag előtt kimondom,
                  mikép azon órában, midőn atyám velem a nagy megtiszteltetést közlötte, melynek
                  nyilvánítására kegyed megjelent, feloldottam szivemet előtte s vallomást tettem
                  arról, hogy Kont lovag birja szerelmemet! Ezt akartam előre­bocsátani, most kész
                  vagyok hallani, mit kegyed nekem a király nevében mondand, hogy arra azon
                  tisztelettel feleljek, melyre ily megbizás számíthat.</p>
               <p>Nehéz feladat lenne azon indulatot értelmezni, mely a bánt leányának e
                  nyilatkozatára megkapta. Nem tudta a nyers, hadnak edzett, minden veszélyben egész
                  lélekjelenlétével s bátorságával biró férfiu, itt szemben saját leányával s egy
                  férfiuval, kit magánál sokkal alább rendeltnek hitt eddig s ki előtte csak a
                  király tisztelő megbizása által nyert értéket és fontos­ságot, mondjuk, nem tudta
                  feltalálni, mit tegyen? Szó nélkül hagyja-e leánya észrevételét, vagy erélyesen
                  nyilatkozzék azon férfiu ellen, ki ha háta mögött vívta ki leánya szivét, most
                  nyiltan, de a király nevében lépett fel mint kérő.</p>
               <p>Kont lovag vonásai nem árultak el legkisebb meglepetést; de ha figyelemmel
                  tekintendé őt valaki, könnyen észrevehette, hogy arczának komoly kifejezése
                  enyhült.</p>
               <p>- Bán úr! - mond Kont lovag, - én itt mint a király megbizottja kötelességemet
                  teljesítem: nem szabad e pillanatban saját szivemnek indulatára hallgatnom s arra,
                  mi Kont lovagot, az emberek legboldogabbikává teendé. Ismétlem tehát mindazt, a
                  mit kegyednek, bán úr, alig egy órával ezelőtt uram s királyom nevében mondottam s
                  várom a hölgy feleletét, miután atyjáét, ha nem is szabatos szavakban, de mégis
                  már mint elhatározottnak vehetem.</p>
               <p>- Lizinka! - szólt a bán méltósággal, - a legkitűnőbb megtiszteltetés, mely hű
                  emberét a leg­nagyobb fejedelemnek, kit a világ e nehéz és súlyos időkben ismer,
                  ért engemet és házamat! megtörtént rajtam. Kont lovag hátra lép királya előtt s a
                  hűség és királya iránti tisztelet e példájával megy elől, remélem, hogy a felelet,
                  melyet ajkaidról hallandunk, alkalmas leend ő felségét meggyőzni arról, hogy egész
                  értékében fel tudjuk fogni azon megtiszteltetést s a vonzalom azon boldogító
                  voltát, mely bennünket ért.</p>
               <p>- A király, - szólt Lizinka, - nagy és igazságos, nem fogja tehát sem balra
                  magyarázni, sem vétkül tulajdonítani az egyszerű hajadonnak, ki ily szerencsét
                  soha sem várt és soha sem remélt, ha azt csak úgy fogadhatja el, miként ez mély
                  hite s tántoríthatlan meggyőződése szerint a király szivének legjobban
                  eshetik.</p>
               <p>- Szólj! - mond a bán nyugtalanul.</p>
               <p>- Az én feleletem, Kont lovag, egyszerű: Szivem egy és oszthatatlan! Ha a király
                  és Kont lovag ugyanazon egy személy, miként azt egy óra óta szivem és hitem
                  erősítik, akkor e kéz s éltem minden szerelme és hódolata a királyé.</p>
               <p>- Leányom, e vakmerőség! - kiáltott fel a bán magán kívül, ki utolsó pillanatig
                  nem akarta hinni, hogy leánya akkor is balitéleténél s rögeszméjénél maradjon,
                  mikor az óra üt, hol a királynak felelnie kell.</p>
               <p>Alig szükséges itt említenünk, mit csak a multakrai elevenebb visszaemlékezés
                  előidézéséül ismétlünk: hogy Kotromanovics István azon idő alatt, míg történetünk
                  lefolyt, a királyt sze­mé­lyesen nem ismerte, vagy inkább nem gondolta ismerni.
                  Lajosnak sikerült e kedves titkát mindvégig, a bán, Lizinka és Diana előtt
                  elfödni. Katalin, a chelmi grófnő, ki őt Visegrádon személyesen látta, nem
                  találkozott vele Sutiskán; Rokiczana pedig és Zdenko, alkalmasint tudván a király
                  nemes szándékát, hallgattak.</p>
               <p>Kont lovag a bánnak utóbbi szavaira, nem is hunyorított szemével, ennek nem
                  csekély megütközésére. De még inkább meglepte őt a felelet, melyet a király követe
                  s megbizottja készült adni, mindent meghaladván kételyeivel, mit a bán csak
                  álmodhatott.</p>
               <p>- E feleletet, herczegnő! - szólt a lovag féltérdre ereszkedvén a hölgy előtt, -
                  egészen úgy, miként adatott, királyom nevében elfogadom s itt miként királyom maga
                  tenné, hódolva cselekszem azt, az erény és szépség lábainál.</p>
               <p>- Hogyan? - szólt a bán haraggal, - kegyed feledi, hogy itt személye tökéletesen
                  kimarad a kérdésből s elég vakmerő előnyére akarni magyarázni, mit ez éretlen
                  gyermek a megfontolás első nyugodt órája után, eszelősségnek leend kénytelen
                  nyilvánítni?</p>
               <p>- Azt nem fogja tenni! - mond Lizinka, kezét nyujtván a lovagnak felkelésre, -
                  mert Kotroma­no­vics István leánya tudja, hogy e szerény lakot a király magas
                  személye tisztelte meg látogatásával! Atyám, s te még kétkedni tudsz? íme e szív
                  nem kétkedik, itt a király!</p>
               <p> </p>
            <milestone unit="endSubChapter" n="2"/> 
         </div>
         <div type="chapter">
            <p rend="head">BEFEJEZÉS.</p>
            <p>Ki lévén eseményeink főérdeke merítve, ide függesztjük még azt, a mi a netalán
               felidézett kiváncsiságot megnyugtathatja s azoknak utóhangjául szolgálhat, kik e
               történetben a jeleltebb szerepvivők valának.</p>
            <p>Hogy Kont lovag Esztherrel megismertette magát akkor, midőn tőle Rokiczanát
               megszaba­dí­totta, abban semmi kétség nincsen; s ez fejti meg Eszthernek
               felkiáltását, kinek szenvedélyes, magasztalt jelleme eszményképpé alkotta az akkor
               legünnepeltebb királyt. - Ez oka, hogy Rokiczana születésének titka nyilvánosan soha
               sem került világ elé; habár sokan, s mond­hatjuk, kedvtelve, susogták mély titok
               fejében egymásnak, minő tövises ösvényeken vezette a sors a szent hirű Dianát a
               csillagkoszorúig feje felett.</p>
            <p>Annyit tudunk azonban kétségtelenül, hogy Lubart soha sem egyesült többé Dianával,
               kit főleg leánya iránti nagy szeretetből igen örömest vett volna nejül. Diana pedig,
               miután hosszú éveken át feddhetlen életnek példáját adta, magát majdnem szentség, az
               általa épített kolostort pedig csodatevő búcsuhelynek hirébe hozta, az utolsó kövön
               akart még könnyíteni, mely lelkiismeretét nyomta, azon, a mi őt leánya iránti
               érzésében vádolta, s mit alig szellőztethető homályul sikerült mind végig elfödni a
               világ előtt. - Azért zarándokságot vállalt s Jeruzsá­lembe utazott, hol a szent
               sírnak közelében tett egész életéről gyónást s vette a feloldozást. Kényes
               lelkiismerete Rómában akarta maga a szentséges pápa által ezt megerősíttetni; de ezen
               út kimerítette a már agg apátnő végerejét s a történetek fentartották emlékezetét,
               hogy Rómában mint szent hirű zarándok halt meg.</p>
          
            <p>Rokiczana sorsáról csak annyit tudtunk s nem csekély fáradság után kifürkészni, hogy
               miután a hölgy születésének titka Eszther kímélytelensége által elárultatott, Lubart
               maga felkereste őt, s ünnepiességgel leányának fogadta. Ez akkori időben annál inkább
               kielégítő becsület­mentésnek tartatott, mivel a Gedimin-utódok pogány hitben
               növekedvén, családjuk nem keresztényi szertartások szerint köttetett szövetségekből
               származott le; s maga Aldon Anna, Kázmér király első neje, ily házasságban
               nemzetett.</p>
            <p>Mihelyt Zdenko tudta, hogy az, kit a világon leginkább szeretett, a szép Rokiczana,
               nem nővére, szeretete szerelemmé vált, s közte és Rokiczana közt bensőbb viszony
               keletkezett.</p>
            <p>E szövetségre, maga a krakkói püspök, most már saját személyében, adta udvari
               kápolnájában áldását. A boldog pár később Magyarországba költözött, s Zdenko, a
               király életének megmen­tője Wolodimir alatt, a ki Lizinkát és Dianát a lithvániai
               herczegek fogságából ki tudta szabadítani, végig kedves embere; sőt több, barátja
               maradott Lajos királynak, ki Rokiczaná­nak aradíjul szép birtokot ajándékozott.</p>
            <p>Eszther sorsa a lengyel történetekből ismeretes; utolsó találkozása óta nagy Lajos
               királylyal kevesebbet hallott róla a világ s úgy látszik, sikerült neki Kázmér király
               osztatlan kegyének birtokában kivinni, mi életének fő s engesztelő feladata lőn,
               tudniillik a héber fajnak sorsán könnyítni, s a zsidóságot maga körül gyűjteni.</p>
            <p>Herrmannak is tökéletesen sikerült magát kivágni a bajból s kitisztítani a gyanúból,
               Eszther befolyása által alkalmasint; mert a királynál végig nagy kedvességben
               maradott, Eszthernél pedig - még nagyobban és bensőbben.</p>
          
            <p>Hogy a világ legszebb hölgye, a szelid erényeiről is híres Kotromanovics Lizinka a
               nagy király­nak szenvedélylyel szeretett és holtig nagy becsben tartott neje lőn, a
               történet vésője jegyzette föl.</p>
            <p> </p>
         </div>
      </body>
  </text>
</TEI>
