<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU01116" xml:lang="hu">
   <teiHeader>
      <fileDesc>
         <titleStmt>
            <title>Nagy idők, nagy emberek : ELTeC edition</title>
            <author ref="viaf:36952007">Vas Gereben (1823-1868)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">109239</measure>
            <measure unit="pages">479</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Nagy idők, nagy emberek</title>
               <date>2003-03-01</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/01100/01116"/>
               <respStmt>
                  <resp>Original Electronic Edition</resp>
                  <name>Vincze László</name>
                  <name>Németh Ibolya</name>
                  <name>Pétery Kristóf</name>
                  <name>Kindlevarázs </name>
               </respStmt>
               
                  <bibl type="digitalSource">
                     <title>Nagy idők, nagy emberek</title>
                     <date>2003-03-01</date>
                     <ref target="http://kindlevarazs.wordpress.com/kindle-teka/"/>
                  </bibl>
               
             
                  <bibl type="printSource"> / ;Budapest : , 
                     <title>Nagy idők, nagy emberek</title>
                     <author>Vas Gereben</author>
                     <pubPlace>Budapest</pubPlace>
                     <publisher>Franklin-Társulat, Méhner Vilmos</publisher>
                     <date>1886</date>
                     <ref target="http://mek.oszk.hu/01100/01116/01116.pdf"/>
                  </bibl>
               
            </bibl>
            <bibl type="firstEdition">
               <title>Nagy idők, nagy emberek</title>
               <author>Vas Gereben </author>
               <date>1856</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu"/>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="long"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T1"/>
         </textDesc>
      </profileDesc>
      <revisionDesc>
         <change when="2019-04-18"/>
      </revisionDesc>
   </teiHeader>
  <text>
      <front>
         <div type="chapter">
            <head>Mondanivaló</head>
            <p>Egy magyar könyvvel megint több; - hanem azért kérek mindenkit, hogy puszta
               hazafiságból meg ne vegye, hogy felvágatlanul a sarokba lökje; - hanem ha már
               megveszi, legalább olvassa el, aztán mondjon ítéletet róla, legyen az az íróra
               kedvező vagy kedvezőtlen, s vagy ösztönt kap jobbat is írni, vagy lemarad a térről,
               hova ma már annyian tódulnak.</p>
            <p>Fájdalom, dicsekedni szoktak, hogy megveszik a könyvet, mert magyarul van írva; hanem
               azért elolvasni egyet sem akarnak.</p>
            <p>Édes jó barátom, tedd vissza pénzedet, - elhiheted, nincsen isten áldása az ilyen
               filléren, - tengődtet ez, de nem táplál; és inkább öljük meg az irodalmat, mint
               tengődésben hagyjuk; mert inkább nézem a parlagot, melynek televényében reményem van,
               - mint a sivár földet, melynek egynéhány satnya szála oda mutat, hogy az alap nem ád
               életerőt.</p>
            <p>Ma már nem filléráldozatot követelünk, az irgalom koldusfalat, s én nem vágyom a koldus
               címre, még akkor sem, ha olyan osztály lenne is, melyet a nemzet koldusainak neveznek; hanem itt az ideje, hogy a
               közvélemény saját ösztönéből határozzon íróinak érdeme fölött, - és amit érdemesítni akar, azt karolja föl, - a silányt pedig felejtse
               ott, ahol senki meg nem leli.</p>
            <p>Minden ember vállalkozzék saját szerepére; én sajátomul azt vallom, hogy a múltnak
               képeit elmosódni nem engedem, - megmentem azt, mit a cím megmenthet, s a
               regényalakban mindenütt a valót helyezem el, hogy olvasóm a
               múltnak rajzában ne csupán mulatságot leljen; hanem tudatot,
               mire elég szükségünk van.</p>
            <p>A régi jó időkben megmondám, hogy az irodalom sokkal adós a
               nemzetnek, melynek nagy része ma is ájulásban van még, és nem bírja elgondolni, hogy
               a végzet jónak látta megállítani egy időre az utat, hogy hátra nézzünk, hol oszlopok
               maradtak el, melyekre történetünk van írva, - s ezen oszlopok egyes elhunyt
               jeleseink, kiknek tetteit úgy kell ismételnünk, mint a gyermeknek a leckét, hogy a
               jövendőért el ne feledhesse.</p>
            <p>Ne feledjük el őseinket, nehogy egykor minket is elfeledjen az utánunk jövő kor.</p>
            <p>Kelt Pesten, April 9-én 1856.</p>
            <p>Vas Gereben. </p>
         </div>
      </front>
      <body>
         <div type="group">
            <head>ELSŐ RÉSZ</head>
            <div type="chapter">
               <head>I. Két csoda Bécsben</head>
               <p>Minthogy igaz történet, hát csak elmondom.</p>
               <p>Urunknak 1793-dik esztendejében, Bécsben az Úri-utcai 58-dik számú házból kiindult
                  egy alak egymaga, s mire visszajött, hozott magával vagy háromszáz embert, felét
                  aprót, felét öreget, kik el nem tudták képzelni, micsoda állat lehet az, kinek nem
                  elég meleg a hosszú szőrű bunda, hanem még egy báránybőrt is akaszt a nyakába,
                  honnét a bőr körmöstül lóg le, s lépés közben a fagyott bundát nótára veri ki; ha
                  kezét kinyújtja, előbb fél rőf vászon lóg ki, s aztán következik a keze; fején
                  valami másfél araszos jószág van, mellette egy hosszúszárú kis pipa, - orra alatt
                  pedig olyan bajusz, hogy amint a dermesztő hideg fagya rájegesedett, mint valami
                  vastag jégcsap állt ki két oldalra.</p>
               <p>Utcáról utcára jártában mindig fölfelé tekintgetett, és nem igen vette észre az
                  utána bolondult népet, csak akkor nézett körül, midőn a másik utcából hasonló
                  csoporttal jött egy másik ember, kinek nyaka körül olyan vastagon lőn egymásra
                  csavarva egy meleg gyapjúkendő, hogy csak a szeme látszott ki; - alól tengeri
                  kutyabőrből készült felöltőt viselt, lábán pedig olyan vastag talpú csizma volt,
                  mintha felfogadta volna, hogy egész Európát gyalog utazza be, s addig le nem veti,
                  míg haza nem ér; tehát jó előre gondoskodott, hogy megtalpaltatni ne kelljen az
                  úton.</p>
               <p>Amint a két csapat az Úri-utca felé ért, ugyanabba be is csavarodott; ment jobbról
                  a nagy bajuszú,balról pedig a vastag
                     talpú ember ment befelé, mégpedig elég lassan, mint akit sietős dolog nem
                  kerget.</p>
               <p>A nagy bajuszú mindig csak a háztetők felé bámult, míg a másik megelégedett annyi
                  nézegetéssel, hogy szemközt ne szaladjon vele valaki, s ekképp egykedvűen
                  ballagott odább, esze ágában sem levén hátranézni, hogy vagy saját bámulóitól
                  ijedjen meg, vagy annak nevessen, hogy a nagy bajuszút szintén csak annyian
                  kísérik.</p>
               <p>A tömegből hátrább két fiatalember tűnik szembe; egészen egymás mellett mennek, s
                  egyik azt mondja magyarul:</p>
               <p>- Lásd barátom, ez a néhány száz ember tökéletesen medvének hiszi ezt a subás
                  atyafit, kit a sors idetévesztett!</p>
               <p>- Legalább nincs maga, barátom, - vigasztalja a másik, - nem látod, hogy azt az
                  angolt a másik oldalon csakúgy medvének nézik, mint ezt, - pedig ha nem csalódom,
                  - Bowring úr, az angol követségnek egyik jelentékenyebb tagja, s ha bolondjában
                  rendelkezhetnék róla valamely állatmutató, éppen úgy a kalitkába zárná, mint azt a
                  jó atyafit, ki most a háztetőre tekint föl, s utána vagy háromszáz; - csak az a
                  bajuk, hogy nem tudják tőle megkérdezni, mit néz?</p>
               <p>- Bizonyosan az otthoni tornyot méri a házak tetejéhez.</p>
               <p>- Nem lehetetlen.</p>
               <p>- Vagy elgondolja, milyen nagy úr lehet az, ki ott fenn az
                     ötödik emeleten lakik.</p>
               <p>- Azt már nehezen hiszi, barátom; mert van annyi esze, hogy otthon a magtárba is
                  csak a zabot hordják a legfelsőbb osztályba, mert legkönnyebb vele felsétálni;
                  valamint azt is tudja, hogy előbb akad a faluban a templomba gyertyagyújtogató
                  dékány, mint harangozó, ha a harangok után a toronyba kell mászni.</p>
               <p>A nagy bajuszú még mindig kinéz a házak közül, az angol pedig lomhán húzta maga
                  után a vastag csizmatalpakat, melyeknek lépésről lépésre több bámulója akadt; csak
                  a két magyar látszott kivételnek a sok ember közül, mintha lelküket egyéb gondolat
                  szállta volna meg, mint a sok bolonddal azt keresni, hogy náluknál van-e még jóval
                  bolondabb is?</p>
               <p>- Mit gondolsz barátom, - véli az előbbeniek közül az egyik, - ha mi hangosabban
                  beszélünk magyarul, nem állítjuk meg ezt a bámész népet?</p>
               <p>- Nem mondom, hogy úgy nem járunk, - felel a másik - de ez hagyján; hanem ha
                  maholnap otthon is megcsudálnak, akkor barátom egy ilyen
                  bundás atyafit csakugyan szólítsunk meg, hogy vezessen vissza bennünket Ázsiába,
                  talán ott még találunk néhány jámbor juhpásztorra, ki ezt az árva nyelvet
                  hírmondónak nem felejtette el.</p>
               <p>Ekkor értek a Jasper-féle könyvkereskedéshez, mely abban az
                  időben már nagy hírben volt, s egyik emberünk oldalt bepillantva mondja:</p>
               <p>- Pajtás! Mikor lesz annyi magyar könyv, hogy egy bolt
                  megtelnék vele?</p>
               <p>- Még azt megérhetjük.</p>
               <p>- Ne beszélj hangosan, - inti őt a másik, - attól félek, hogy bolondjában magyar
                  is van körülöttünk, bizony megröstellném, ha ennyi ember közt az is elnevetné s
                  magát.</p>
               <p>- De miért ne lehetne?</p>
               <p>- Miért?... - viszont kérdi amaz - hát ilyen szenvedélyes könyvolvasó, mint te, -
                  ki még az álmoskönyvet is megveszed, ha magyarul van, - mondd meg, hány eredeti
                  magyar könyvvel bírsz már?</p>
               <p>- Bizony, barátom... van nekem már... körülbelül... vagy... huszonöt!</p>
               <p>- Könnyen elvihetjük vissza Ázsiába, édes barátom, - s hogy embert ne kelljen
                  fogadnunk, felét majd elviszem én, felét vidd el te; s amennyi a huszonötön fölül
                  imádságos könyv, azt majd öreganyáink hónuk alatt elviszik.</p>
               <p>- Hát, ami szaporodik évről évre?</p>
               <p>- Hohó, barátom, - részes aratót, meg nyomtató embert találsz; de az írót nem
                  teremted elő konvenciós cselédből!... Apropos... barátom, láttál-e már valaha
                  olyan embert, aki könyvet ír?</p>
               <p>- Láttam, barátom, egyet, - Kazinczy Ferencet láttam
                  ezelőtt három esztendővel.</p>
               <p>- Ejnye!... - bámul a másik, - te! Aztán olyan ember az az író, mint mi?</p>
               <p>- Tökéletesen!... nem is gondolnád, hogy az az; - megesküdnél, hogy tollat sem tud
                  faragni.</p>
               <p>- Lehetetlen!... - mondja az első; - de hát a járása, kelése?... - úgy-e
                  megsüvegelik az emberek?</p>
               <p>- Azt sem vettem észre, - pedig utánamentem vagy négy utcán keresztül.</p>
               <p>- A képét láttad-e?</p>
               <p>- Hogyne láttam volna? - ilyen embert már akkor is megnéztem volna, ha pénzembe
                  került volna, - s minthogy az utcán láttam, úgy intéztem, hogy oldalt is, szemközt
                  is lássam.</p>
               <p>- Nohát, úgy-e, hogy láttál rajta valamit?</p>
               <p>- Csak olyan volt az, édes barátom, mint akárki más; egyszerű, mint bármely
                  közönséges ember az utcán.</p>
               <p>- Nem jól nézted meg őt,... lehetetlen, hogy képén ne volna valami más, - vagy
                  szeme, vagy valami.</p>
               <p>- No, hidd meg, hogy semmi föltűnőt sem láttam, hanem mikor mellette elmentem, az
                  igaz, hogy én is kalaplevéve köszöntöttem.</p>
               <p>- S elfogadta?</p>
               <p>- A legnyájasabban; - mondja rá a kérdett.</p>
               <p>- No lásd!... aztán te mégis azt mondod, hogy csak olyan, mint más közönséges
                  ember! - Nem olyan az, - lehetetlen, hogy olyan legyen, mint mi, - tudom én, hogy
                  nem lehet az olyan bomlott, mint sok ember;... hej, csak én láthatnék egyet,...
                  hej, ha beszélgethetnék vele,... képzelem, milyen okosan beszél, - én felelni sem
                  mernék.</p>
               <p>A fiatalok élénken e képbe merültek, s míg egymásra figyeltek, együtt mentek a
                  csoporttal, melynek még mindig megfoghatatlan lőn, hogy a nagy bajuszú még mindig
                  fölfelé nézeget, pedig a bolti kirakványok több látnivalóval kínálkoztak, tehát
                  lehetetlen, hogy az valamit ne látna a háztetőkön, vagy tán éppen még az égen,
                  pedig világos nappal van.</p>
               <p>- Te pajtás! - szólal meg az előbbeniek közül a kíváncsibb, - olvastál már
                  sokat?</p>
               <p>- Minden könyvemet végig olvastam, pedig van néhány száz; felel reá, de
                  viszontkérdé: hát te?</p>
               <p>- No, tudod barátom,... ami azt illeti,... bizony én is kiolvastam már vagy - hatot!</p>
               <p>
                  - Valóban megerőltetted magadat.</p>
               <p>- Nojsz az igaz, hogy nem fájdult bele a derekam; de lásd, bátyám, az öreg Baltay
                  kemény ember, s ha otthon vagyok, meg nem szenvedi, hogy munka nélkül lásson. Végighajszol gazdaságain, számon kéri béreseit,
                  lovait sorba kell nyargalnom; s ha otthon maradhatok, pipára gyújtok... Tudod az
                  öreg nagy magyar, nincs olyan pipagyűjtemény hat
                  vármegyében, mint az övé. Elmondja aztán ilyenkor, hogy a “Csákó” tinó hányadfű, -
                  a “Ráró” csikó Vicay-ménesbeli vagy Eszterházy; s ezt nekem, mint leckét, úgy adja
                  föl; mert estig vagy másnapig okvetetlen kikérdez, mert azt mondja, fiatalembernek tanulni kell! Henyélni nem hágy, s ha könyv
                  mellett kapna, barátom, elátkozna, mint akiben megtúrósodott a vér; tudod, az öreg
                  olyan keserű magyar, nem enged el egy nyomnyit a régi jó
                  erkölcsből, s előtte kész pogány, kit fiatal korában napközben nyújtózkodni lát;
                  hanem egyik lóról a másikra, hogy meg ne aludjék a vér, mert azt mondja: nem
                  hanyattfekve szerezték eleink az országot. - S így, édes barátom, nekem könyvet
                  olvasni való időm nem igen marad, - meg ha marad is, hát miért keserítsem a jó
                  öreget? ki már az egész környéket ujjain számítgatja, hogy ez is kipusztul a
                  magyarságból, meg amásik is vedlik a jó szokásokból; mert ki a jó napot szégyenli mondani, ki a fogadj istent,
                  hanem alászolgáját mond: pedig azt mondja az öreg: szolgákká lenni mindig ráérünk, s ameddig urak maradhatunk,
                  maradjunk urak!</p>
               <p>Az angol még mindig egykedvűen koppantja le azt a nagy talpú csizmát, de a
                  bajuszos az 58-ik számú ház előtt megáll, s megfordultában körülnézett, egyet
                  nagyot dörmögvén, igen-igen megcsóválta a fejét, s a kapun bement, azaz, előbb az
                  angol ment be, minthogy észrevette a bámész népet, s nem akart tovább is látványos
                  néppel járni, a bajuszos pedig a herceg Batthyányi-féle palota kapusával állt
                  szóba, minthogy ez azt mondá neki:</p>
               <p>- Ferenc! ez a bámész nép kend után csődült ám.</p>
               <p>- Nem lódultok? - riadt vissza a bajuszos magyar, - majd hazakísérlek benneteket,
                  mondja, fagytól megkérgesedett bundáját megrázván, mire a legelől álló fattyúk
                  rémülve bújtak a vénebbek mögé; - s midőn valamivel, azaz hogy jóval hátrább
                  mentek, még egyszer körül nézett a házak teteje fölé, és nagy fejcsóválással ment
                  be a palota belsejébe, hol éppen most lépett a kapu alá herceg
                     Batthyányi Lajos, ki midőn Bowring urat meglátá,
                  csodálkozva kérdi:</p>
               <p>- Mi szerencse hordozza itt?</p>
               <p>- Ide menekültem, - mondja Bowring úr angolul; - mert szerencsés valék hercegséged
                  jobbágyainak egyikével az utcán sétálni, hol úgy látszik, engem is elég ember
                  nézett meg tengerikutya-kabátomban, valamint őt is; azon eredménnyel, hogy az én
                  bámulóim száma mindinkább fogyott, amint az az eredeti ember (megvallom, - mondja
                  a vastag csizmatalpas angol, - igen eredeti),eredetibb
                  sokkal, mint én a vastag kutyabőr kabátban; pedig magam lőttem az egész kabátot, s
                  még két jeges medvét, (viselem azokat is bundának) tehát, mondám, elvesztém
                  bámulóimat: mert ez az eredeti fickó nem látott egy utcán is valami meglátni
                  valót; hanem szüntelen a házak felé nézett, - s nézzen ki a herceg, néhány száz
                  ember még mindig azt lesi, hogy végre ők is meglátják azt, amit ez az eredeti
                  ember nézett.</p>
               <p>- No hát kérdezzük meg magától, - indítványozá a herceg.</p>
               <p>- Ah... az derék lesz,... hallom, a herceg szintén tud magyarul.</p>
               <p>- Éppen úgy, mint Bowring barátom angolul!</p>
               <p>- No ez nálunk Angliában szokás, - mondja Bowring -önöknél
                  pedig amaz nem szokás.</p>
               <p>- Elég ostoba szokás! - dörmögé a herceg magyarul, mire
                  Bowring úr kíváncsi lőn.</p>
               <p>- Ön most magyarul beszél?</p>
               <p>- Igen, kedves Bowring barátom, - néha szoktam egymagamban is magyarul
                  beszélni.</p>
               <p>- Furcsa szokás - valóban furcsa!</p>
               <p>- Na, - tudja ön ez - ez gyöngeség; hanem már szokás, - kivált mikor hazámfiai
                  jutnak eszembe, - tudja ön, azok, akik nem szoktak magyarul beszélni, - azokat
                  aztán magyarul szoktam dicsérni.</p>
               <p>- Szépen hangzik az magyarul, midőn valakit dicsérnek?</p>
               <p>
                  - Ahogy szavalja az ember, - mondá a herceg némi
                  komolysággal, - az én szavalatom egy kissé mély bariton, mi az ilyen dicséreteknek
                  dallamszerűségét igen szabálytalanná teszi.</p>
               <p>- Kérem a herceget, - mondja Bowring - beszéljen csak ezzel az eredeti emberrel.</p>
               <p>- Ferenc! - szólítja meg az illetőt a herceg - megnézte kend a belvárost?</p>
               <p>- Feléből, harmadából, kegyelmes uram!</p>
               <p>- (Ahá! - szól az angol nagyon figyelve, s egy rajzónt, valamint papirost keresve
                  elő, - ez már magyar beszéd.)</p>
               <p>- Látta kend ezeket a nagy házakat?</p>
               <p>- Bizony fölegyenesedtek egy állóhelyből!</p>
               <p>- Hát mit csudált kelmed a nagy házakon?</p>
               <p>- (Mondja már, mondja már? - kérdi az angol.)</p>
               <p>- Éppen most mondja, - jegyezze csak, - mondja a herceg amahhoz fordulva és várva
                  a feleletet, midőn ismétlé a kérdést: hogy mit nézett?</p>
               <p>- Bíz én csak bámultam, kegyelmes uram!</p>
               <p>- De mit? - kérdi a herceg újra, intve az angolnak, hogy írjon.</p>
               <p>- Hogy miképpen élhet meg ennyi ember anélkül, hogy azt meglássa, mikor az isten
                  napja fölkél, meg mikor lenyugszik!</p>
               <p>A herceg elégedett szívvel nézi a kikérdezett embert, és megmagyarázá az angolnak,
                  hogy ez egyszerű ember annyi utcán keresztül min csudálkozott.</p>
               <p>Az angol kéré a herceget, írná föl neki a papírra tisztán a mondott szavakat, -
                  mit az készséggel teljesített; aztán az angol utána ment Ferencnek, kezet
                  szorított vele, - elment, s dacára annak, hogy eddig majdnem mindennapi vendége
                  volt a hercegnek, fél esztendeig feléje sem jött; de máshova sem ment, hanem a
                  szobát bújta egész nap, cselédei senkit nem eresztének be hozzá, - s már majdnem
                  híre futamodott, hogy megbolondult; mert naponkint délelőtt, délután egy pörge
                  bajuszos emberjő hozzá, - s mikor az elmegy, Bowring úr tág torokkal beszél
                  mindenfélét, de egyik cselédje sem érti, mit beszél; s a cselédek már néhányszor
                  rajt akartak törni abban a gondolatban, hogy megőrült; de midőn az ajtó kinyílik,
                  Bowring úr ábrázatján a bolondulásnak semmi jele sem látszik, - kivéve, hogy
                  bajusza nőtt, sőt hat hónap múlva elhagyja a lakást, és egyenesen az Úri-utca
                  58-ik számú házig megy, hol a hercegnél bejelenteti magát, mint egy magyarországi,
                  s a herceg nagyot néz, midőn Bowring úr tiszta magyarsággal azt mondja:</p>
               <p>- Ha a herceg akarja, kész vagyok elmenni oda, hol az emberek még most is napot
                  imádnak, s nem tudják elgondolni, miképpen élhet meg ennyi ember
                     a nagy házakban anélkül, hogy meglássa, mikor az isten napja fölkel, meg mikor
                     lenyugszik.
               </p>
               <p>Ez a csoda történt meg Bécsben 1708-ban, elmondtam szóról-szóra, nem vettem el
                  belőle semmit, de nem is tettem hozzá.</p>
            </div>
            <div type="chapter">
               <head>II. Mindenütt jó, de legjobb otthon.</head>
               <p>Az 58. számú ház termeiben egy kis társaság volt a hercegnél, s ő maga egy nagy
                  homlokú, borzas hajú emberrel sétált.</p>
               <p>- Na, György! - mondja a herceg a másiknak, - vettem egy
                  egész törzsöknyájat Spanyolországban, harmadnapja megérkeztek, s csak annyit
                  pihennek, hogy jó barátim megláthassák, aztán megindíttatom a kocsikat Enyingre,
                  hol az én jobbágyaim nagyot néznek, mikor meglátják, hogy kocsin hozzák a birkát
                  juhászkutya nélkül, és még azonkívül mindeniknek egy pár fölöltő ruhája van.</p>
               <p>- Én meg földialmát szereztem, - mondja a másik, -
                  körülbelül vagy ezer darabot, - azt hallom, Amerikában gazdag táplálékot nyújt, s
                  nálunk is elterjed lassankint, - majd aki legelőször termeszt, annak adok annyi
                  földet ingyen tíz esztendőre, amennyit akar.</p>
               <p>- Jól van, György, - én is azt teszem, - bár mind azt
                  megtehetném, amit akarok; de már megettem ám több mint felét a megenni való
                  kenyeremnek.</p>
               <p>- Ne aggódjunk azon, - mondja a másik - aki elkezdi, annak
                  is nehéz; meg aki bevégzi, annak sem könnyű, csakhogy tegyünk már valamit! - mondja a nagy homlokú, -
                  karon fogván őt a herceg, s bemutatván azoknak, kik eddig nem ismerték: gróf
                  Festetics Györgyöt.</p>
               <p>Akkor még nem ismerték igen a nevet, melynek később meglőn az a sorsa, ami a
                  kártyában az “à-tout”-nak, hogy valamennyi körül középen álljon, s jóval felül
                  becsültessék értékében, mint a többi.</p>
               <p>A társaságban látjuk azt a két fiatal embert is, kikkel első fejezetünkben
                  találkozánk, az egyik az ifjúBaltay, kitől egy kis rövid
                  rajzot hallánk saját bátyjáról, ki abban az időben a leggazdagabb nemes ember volt az országban, s kiben a magyar embernek
                  minden jó és rossz tulajdonsága együtt megvolt, s midőn a sok furcsa mindenféle
                  elhelyezkedek a két mérőserpenyőben, hogy egyik a másikat lenyomja, még megmaradt
                  a véghetetlen nagy hazaszeretet, s a gyengeségek ellenében
                  a jobb résznek mérlegét fenékig lehúzta.</p>
               <p>Nem sokára lesz alkalmunk személyes találkozásra, addig elégedjünk meg, hogy
                  fiatal öccsével ismerkedünk meg, s elválhatatlan barátjával, gróf Dunayval, akinek Baltay bácsival anyagi tekintetben a
                  legellenkezőbb tulajdonsága volt, azaz, hogy széles Magyarországon a legszegényebb gróf volt.</p>
               <p>A lelkes arcú fiatal gróf egy német hírlapot olvasott, mely úgy látszék, néhány
                  redőt húzott homlokára, utóbb a papírt a kandalló felé vitte, hogy ott a tűzbe
                  lökje.</p>
               <p>- Sohase vesződjék fiatal barátom, - mondja Bowring, - úgy látszik önök még nem
                  szokták meg a kigúnyolásokat, mint mi angolok. Lássa ön, én szenvedélyes vadász
                  vagyok, s ezért egy angol képes újság engem lerajzolt, mint tökéletes jeges
                  medvét, midőn a jéghegyek közt mászkálok, így bolondítva el a közel jövő állatot.
                  Lássa ön, mi átkozott hidegvérű emberek vagyunk, s kénytelenek vagyunk irtóztató
                  bolondságokat elkövetni, hogy valamely hazánkfiát megnevettessük - mondá Bowring,
                  és még utána tevé: - Ezt nevetni kell.</p>
               <p>- Mi az? - kérdé a herceg, Festeticcsel a beszélgetők közelébe jutván.</p>
               <p>- Olvassa herceg! - mondja Bowring, egyik kézzel átnyújtván a lapot, másikkal
                  pedig a kandallóban piszkálván.</p>
               <p>A herceg olvasni kezdé, némileg hangosan, s azolvasmánynak értelme következő:</p>
               <p>- Újdonság! újdonság! ismét egy magyarországi találékonyság! Eszébe jutott valami
                  gazdag nábobnak kocsin sétáltatni birkákat, melyek föl vannak öltöztetve, mint
                  valamely kényes gyermek; s megérdemlik, hogy a magyarországi jobbágyok
                  megirigyeljék boldog sorsukat, s mi hajlandók vagyunk azt mondani, inkább volnánk
                  Magyarországban birkák, mint jobbágy.</p>
               <p>Az ifjú gróf fájdalommal nézé a herceget, féltvén, hogy e goromba célzás
                  kellemetlenül fogja érinteni; de mielőtt a herceg véleményét nyilvánítaná,
                  megszólamlik Bowring úr:</p>
               <p>- Ez ostobaság, hanem tessék ezt megnézni! - mondja, egy régi hírlapot húzván ki,
                  melyben fél évvel ezelőtti sétája az Úri utcán volt megírva.</p>
               <p>Két bolond egy pár.</p>
               <p>Utcai komédia, történethely: Bécsben a belváros.</p>
               <p>Személyek: Egy vastag talpú csizmás, ki angolt produkál.</p>
               <p>Egy juhász bundás kamasz, ki gyermekijesztőnek megyen ki.</p>
               <p>E két “gimpli” végig sétált az utcákon, az egyik senkit nem lát, irtóztatóan
                  kopog, - nyakán ágyterítővel jár, félig medve; szerencse, hogy nem verekedik. E
                  kamasz nem röstell az utcán csavarogni, s látványul szolgálni a közönségnek,
                  mintha valami nagy érdem volna abban, hogy egy bolondot százan nézzenek. Az ilyen
                  csavargót be kell zárni s dolgot adni neki. Ilyen erős medvét kár meg nem
                  tanítani, hogy e komédia menageriába való.</p>
               <p>(Ez én vagyok! - mondja az angol; - ha tetszik, mindjárt felöltöm a tengeri
                  kutyabőr-kabátot, - s kész a bizonyítvány.)</p>
               <p>A másik egy elszabadult vad a pusztáról; végig bámul minden utcát, - s megállít
                  maga körül néhány száz embert, minthogy a háztetőket nézi, hol mindenfélét, még
                  tüzet is gyanítanak, - és néhány utcán végig vezeti őket, szüntelen a háztetőket
                  nézvén. - Mint később megtudtuk, a jámbor a nagy házakat templomnak nézte, s
                  föltűnőnek találta, hogy mindeniknek kéménye van; de egyiknek sincs tornya.</p>
               <p>(Ez meg a herceg csősze volt, ki a birkákért jött.)</p>
               <p>- Na, lássák uraim, - mondja Bowring, - ezt a dolgot nem kell komolyan venni,
                  engem egy szántszándékos bolondnak tartanak, ha tengerikutya-kabátomat fölöltöm; s
                  azt a másik egyszerű embert elszabadult vadnak. Uraim, kinek kurta farkú kutyája
                  van, eressze ki, egy hét alatt nevezetes kutyája lesz, hírlapokban híresztelik, s
                  én megadok érte száz forintot.</p>
               <p>A körülállók megelégedetten mentek szét, hanem a herceg Festeticset még egyszer
                  félrehúzza.</p>
               <p>- György! valamit okvetetlenül kell tennünk, hogy maholnap
                  az állatseregletbe ne küldjön bennünket az európai közvélemény.</p>
               <p>- Azt véled?</p>
               <p>- Nemcsak vélem, hanem érzem! - mondja a herceg.</p>
               <p>- No hát min kezdjük?</p>
               <p>- Könnyű ott dolgot találni, hol hétszáz esztendeig nem történt semmi.</p>
               <p>
                  - De tért mégis kell választanunk.</p>
               <p>- Én mindenek előtt megmutatom, hogy a magyar földesúr jobbágyainak szigorú, de
                  mégis - édesapja!</p>
               <p>- Jó; én pedig egy gazdasági
                  intézetet állítok Keszthelyen.</p>
               <p>
                  - Mindenek előtt pedig, édes Györgyöm, ezen kell kezdenem! - mondja a herceg a csengettyűt keményen
                  megrázva, mire a komornyik ijedten rohant be.</p>
               <p>- Még ma este indulunk Körmendre, onnét pedig Enyingre megyünk.</p>
               <p>- És vissza? - kérdi a komornyik, az úti fölszerelendőkre gondolva.</p>
               <p>- Majd azt egypár esztendő múlva mondom meg.</p>
               <p>- S el akarod hagyni Bécset? - kérdi Festetics a
                  herceget.</p>
               <p>- Még ma! hanem itt van! - mondja a komornyiknak egy hirtelen megírt levélkét s
                  egy ezres bankjegyet nyújtva, - vidd ezt el az újságírónak, s mondd meg neki,
                  ahány magyar mágnást érdem szerint lepirít így, mint engem
                     érdemetlenül: mindannyiszor kap ennyit.</p>
               <p>- Tréfa ez? - kérdi Festetics.
               </p>
               <p>
                  - A legkomolyabb való; mert lásd, barátom, engem is el tud
                  kergetni, kit nem szorít a csizma; hát még azt, kinek tyúkszeme van.</p>
               <p>- Menjünk tehát! - mondja Festetics egész lelkesülten.</p>
               <p>- Hohó! ne szaladjanak az urak, - kiált Bowring - én is önökkel megyek.</p>
               <p>- El tudná ön magát szánni, hogy egy vad országba jöjjön?</p>
               <p>- Ha önöket föl nem falta a farkas, az én tengerikutya-kabátom elől mérföldnyire
                  pusztul.</p>
               <p>- Induljunk tehát! - mondja gróf Festetics, -befejezésül
                  pedig hozzá teszi a herceg:</p>
               <p>- Mindenütt jó, de legjobb otthon.</p>
            </div>
            <div type="chapter">
               <head> III. Egy magyar földesúr 1794-ben.</head>
               <p>Én már csak édesapám emlékezetével érek el ezen időig, midőn a dunántúli
                  mezőföldön néhány száz ház csak egymásnak oldalt, szemközt és hátat fordítva
                  egészíté ki azt a falut, melyet most Enying mezővárosának ismer az utazó,
                  megbámulván azt a gyönyörű gazdaságot, mely körülövezi; s a jó módnak olyan
                  fészkévé lőn, mintha az isten-áldásnak itt volna meg édes szülőfölde, s innét
                  terülne el azon síkon, mely egész a Dunáig s a baranyai hegyekig nyújtózkodik.</p>
               <p>De minthogy a számvetés is az egyszeregynél kezdődik, menjünk valamivel hátrább,
                  keressük meg a legelső nyomot, mely ezt a sok rendetlen viskót rendbeállította, és
                  ha már meghúzódtunk árnyékában a terjedt ágú fának, háládatosságképpen áldjuk meg
                  emlékét annak, ki az ágat vékony korában érettünk dugta le.</p>
               <p>1794-ik esztendőben egész Enyingen nem volt két jobbágyház, mely úgy egymás mellé
                  fért volna, hogy az egyik kiebb, vagy a másik belebb ne kívánkoznék, s aki tán
                  rendbe akarná valamennyit állítani, legokosabbat tenne, ha elővenné tűzszerszámát,
                  a taplóba ütne, ezt egy marok szalmába dugná, s addig csóválná, míg lángot nem
                  kapna, aztán úgy szél mentében dugná a szélső ház náderesze alá, hogy pörköljön le
                  mindent, s mikor fenékig égne a sövényház, hozná elő a zsineget, s úgy mérné ki a
                  helyet minden háznak: vagy várjon húsz, harminc esztendőt, mialatt tán megjönne az
                  esze annak is, akinek eddig nem volt.</p>
               <p>Nézzétek, éppen az utcán megy egy úrféle magyar nadrágos ember, kurta mentében,
                  mely oly keményen be van gombolva, mintha éjszakára sem vetnék le, - aztán fején
                  asztrakán kalpag van, hóna alatt pedig vízirányosan fekszik egy aranygombos
                  nádpálca, kék selyem és arannyal vegyes baklójú zsinórzat lógván le, megintegetvén
                  minden lépését az öregúrnak, ki minden lépést oly keményen megtesz, mintha külön
                  megvigyázná, hogy el ne feledjen egyet.</p>
               <p>Utána tisztes távolságra egy másik úr megyen, ruhájának szabása hasonló volt,
                  hanem a posztó és prémezet sokat engedett az árából az előbbinek, botja sem volt
                  olyan drága, mert az arany itt ezüstből volt, s míg egyik kezében a botnak elég
                  dolga volt a falusi kutyákat ellegyezni, addig a másik kéz hosszú papiros csomót
                  szorongatott össze, füle mögött pedig egy hegyesre faragott rajzón foglalt helyet,
                  mintha minden lépten-nyomon rákerülne a sor.</p>
               <p>Megállt az első úr egy dűlt tetejű parasztház előtt, melyet a gazda most akart
                  egyenesebbre rakni, parasztszokásként toldván is egyet a házon; amint a raj belül
                  annyira megszaporodott, hogy már a házfalat majdnem kifelé tolta; de nagyon
                  meglátszott, hogy a szomszédházat még vagy húsz esztendeig nem éri el, minthogy az
                  két öllel most is közelebb van az utcához, mint emez.</p>
               <p>- Mit dolgozunk édes fiam, Kajári Pál? - kezdi az első úr, kihúzván hóna alól a
                  nádpálcát, mit csak akkor szokott tenni, ha mutogatni akart vele.</p>
               <p>- Kegyelmes herceg! - felel a paraszt levett kalappal állván herceg Batthyányi Lajos előtt. - Ezt a házat akarnám megnyújtani, hogy
                  megférhessünk benne, - mert bizony kilenc cseléddel áldott meg az isten.</p>
               <p>- Még többel is megáldhat édes fiam, Kajári Pál, - mondja a herceg, azért két
                  öllel most egyúttal kiebb vihetnéd ezt a házat, s így aztán a szomszédéval egy
                  sorban állhatna.</p>
               <p>- Jó volna bíz az, kegyelmes uram!</p>
               <p>- No lásd édes fiam, Kajári Pál! - mondja a herceg a nádpálcát kinyújtóztatván,
                  részint, hogy vagy három egészséges, de maszatos képű parasztgyereket a
                  kézcsókolástól eltereljen; részint pedig, hogy a háznak helyét kirajzolja egész az
                  utcaszélig, - íme, mondja nagyot lépvén, - egy-kettő, egy-kettő, azaz kétszer
                  kettő: - tehát négy lépésből leszen két öl, a kis szobából nagy szoba, a görbe
                  utca pedig egyenesebb.</p>
               <p>- Bíz az nincs különben, kegyelmes uram, - véli a paraszt is; - hanem ha én két
                  ölet odább megyek házzal, az erszényemnek könnyen elérem a hosszát; mert most is
                  már a fenekén vájkálok.</p>
               <p>- Aztán olyan sok kellene hozzá?</p>
               <p>- Kellene bizony vagy négy szál hosszú fenyő, tizenöt szál leszegezni való vékony
                  fa, egy pár száz kéve nád, aztán még a szeget sem adják ingyen, meg a padlásra
                  való deszkát.</p>
               <p>A herceg már előbb intett a számtartónak, ki a mondottakat mind papirosra tette,
                  anélkül, hogy Kajári Pál azt észrevette volna.</p>
               <p>- Mondd el csak fiam még egyszer! - biztatja Kajárit a herceg, mire amaz
                  szóról-szóra elsorolá az előbbeni jegyzéket.</p>
               <p>- Mind itt van? - kérdi a herceg.</p>
               <p>- Szóval itt van, kegyelmes uram, hanem az ára nincs itt, szabódék Kajári; mert a herceg képén olyan
                  bizonyosfélét látott, mintha az építés megparancsolva volna, pedig már másodszor
                  is mondja, hogy nem telik.</p>
               <p>- Az árának is meg kell lenni, édes fiam, Kajári Pál.</p>
               <p>Kajári Pál annyira megértette a szót, hogy még annyi mentséggel sem élt, mennyivel
                  az ember élni szokott, mikor még egyszer megkérdi egy “tessék”-kel azt, mit nem
                  szeret megtenni.</p>
               <p>- Már kegyelmes uram, ha meg kell lenni, vagy ökröm, vagy lovam utána rí.</p>
               <p>- Egyik sem, Kajári Pál, - mondja a herceg még mindig a porban húzkodván a
                  nádpálcát, mellyel a falnak vastagságát és az ajtó helyét rajzolá ki, - hány fiad
                  van?</p>
               <p>- Egyik fiam a fürgedi pusztán béres, - volt a felelet, -
                  azonkívül van még öt.</p>
               <p>- Napszámos tehát nem kell, édes fiam, Kajári Pál - a többit pedig már fölírta a
                  számtartó, s mikor szükséged lesz rá, tőle megkaphatod.</p>
               <p>- Hát az ára, kegyelmes uram?</p>
               <p>- Az ára?! - lőn a viszontkérdés, az árát is megmondom, Kajári Pál, - mondja a
                  herceg egészen változván arcában, melyre valami kérlelhetlen katonai szigor
                  helyezkedék, - amit mondtál, mindent megkapsz; hanem ha elfelednéd megépíteni,
                  vagy nem úgy építenéd, hogy én megparancsoltam; akkor - a számtartó írja föl
                  Kajári Pál neve mellé az ötven botot.</p>
               <p>- Értem! - mondja Kajári Pál.</p>
               <p>- Annál jobb, - úgy nem lesz az ötven botra szükség; hanem még egyet.</p>
               <p>- Tessék parancsolni!</p>
               <p>- Ha ezt, édes fiam, Kajári Pál, valakinek elbeszélnéd, s azt én meghallom: azért
                  is jár szintén ötven bot! - Ezt is írja föl a számtartó
                  Kajári Pál neve mellé.</p>
               <p>Mire Kajári Pál eszére tért volna az ámulásból, a herceg már az utcán volt, és a
                  nádpálcát szeme előtt a szomszéd házhoz mérvén, utóbb magában azt mondja: “Egyszer csak mégis egyenes lesz ez az utca.”
               </p>
               <p>Így ment végig a herceg az utcán egész a tiszttartói lakig, hol a panaszosok
                  serege várta már a herceget, ki az igazságot igaz rőffel mérte.</p>
               <p>- Hogy hívnak? - szólít meg egy város-hídvégi szabadost, ki szintén panasszal jött
                  a herceghez.</p>
               <p>- Az igaz nevemet tetszik kérdezni, kegyelmes uram?</p>
               <p>- Hány neved van hát édes fiam? - kérdi a herceg.</p>
               <p>- Az apám után Varga volnék, hanem már engem csak úgy hívnak Hídvégen, hogy Jámbor András.</p>
               <p>
                  - Hát neked hány neved van? - kérdi a herceg a másikat.</p>
               <p>- Azt tartom, nekem is kettő van, vajmi! - mondja egy kemény képű legény, az
                  apámról Sántának hívnak, de már csak úgy ismernek, hogy Meddig Józsi.</p>
               <p>A herceg bement az irodába, hol a tisztek katona-rendben állva várták, s a hídvégi
                  ispán előtt megállván, előbb megvizsgálá, hogy mentéje be van-e rendesen gombolva;
                  minthogy ő az ellenkezőt nem tűrte meg, - s midőn mindent rendben talált, ekképp
                  szólítja meg:</p>
               <p>- Ispán uram! két hídvégi embert láttam ott kinn, mindkettőnek két neve van.</p>
               <p>- Ezek éppen olyanok, kegyelmes uram, - felel az ispán katonásan meghangoztatva
                  minden szót, - hanem azért van olyan is, kinek három neve van, a negyediket pedig
                  most kapja.</p>
               <p>- Ezt nem értem!</p>
               <p>- Kegyelmes herceg, ez paraszt szokás, ki milyen ember a maga viseletében, olyan
                  nevet kap, aztán az rajtszárad néha még az unokáján is.</p>
               <p>- Hát ez a Jámbor András, meg Meddig
                     Józsi hol kapta nevét?</p>
               <p>- Az első a légynek sem árt; hanem annál inkább csalja más, - el is nevezték érte
                     Jámbor Andrásnak; míg a másiknak bevett szokása, hogy
                  addig verekedik, míg maga marad a csárdában, - s a földje határát is addig tolja
                  odább, meddig észre nem veszik; el is nevezték Meddig Józsinak.</p>
               <p>
                  - Be kell hívni őket! - parancsolja a herceg, egyszersmind
                  inte a tiszteknek, foglalják el helyeiket a nagy asztalnál, s midőn mindenki
                  helyén állt, a herceg jobb kezével megérinté kalpagját, s ezen jelre a tisztek is,
                  - midőn aztán egy mozdulatra valamennyi az asztalra helyezé:</p>
               <p>- Kezdődik a tiszti szék! - mondja a herceg, s az ünnepélyes csendet az iroda
                  szárnyas ajtajának megnyílása törte meg, s az előbbeni két paraszt belépett az
                  irodába egészen a sorompóig, mely a termet mintegy kettéválasztotta.</p>
               <p>A két paraszt után egy sárga mentés hajdú jött be, erősen kikefélve, s keményen
                  kikent bajusszal úgy egy helyre állva, mintha napszámban ásták volna le. Ez volt a
                  hídvégi hajdú, kinek kötelessége volt minden kérdéses alkalommal kéznél lenni,
                  hogy egyes eseteknél fölvilágosíthasson.</p>
               <p>- Melyiknek mi a panasza? - kérdezé az elnöklő herceg.</p>
               <p>- A panaszos én volnék, - mondja Jámbor András az urakra is, meg Meddig Józsefre
                  is nézvén, mintegy mutatni akarván, kivel gyűlt meg az ő baja, s ki ellen kíván
                  igazságot.</p>
               <p>- Mi baj van, Jámbor András, hadd halljuk, miért jöttél?</p>
               <p>- Megtisztelem átossággal a kegyelmes herceget, nem egyébért jöttem, csak azért,
                  hogy nekem van egy darab rétem, meg Meddig Józsiéknak is van egy, - ugyan az apja
                  bírja, hanem az olyan magával jótehetetlen ember, hát ez a Meddig Józsi a
                  mindenes; aztán a rétjén egy töltést csinált, az pedig a vizet úgy fölfogja, hogy
                  az én rétemet mind elönti.</p>
               <p>- Igaz-e ez, Meddig Józsi? - kérdi a herceg a kérdéses személyt, ki elég dacosan
                  vállat vont, s ennyit adott feleletül a kérdésre.</p>
               <p>Minthogy Meddig József hallgatott, a herceg az ispántól kért fölvilágosítást, mi a
                  következőből állt:</p>
               <p>- Kegyelmes uram, már előttem is megfordult ez a panasz. Meg is mondtam Meddig
                  Józsefnek szép szóval, hogy nem jól cselekszik, és kértem, szabadítaná el a vizet,
                  hogy embertársának kárt ne csináljon; de lám, megint itt van a panasz, tehát nem
                  használt a szép szó.</p>
               <p>- Értem! - szól bele a herceg, - hanem talán rosszul
                  hallotta Meddig József a szép szót; azért majd én érthetőbben megmondom: Meddig
                  József! - szólítá meg a herceg, - tudsz-e magyarul?</p>
               <p>- Igenis tudok.</p>
               <p>- Ösmersz-e engem, fiam, Meddig József?</p>
               <p>- Igenis, ösmerem kegyelmes uramat.</p>
               <p>- Hát azt a sárga mentés hajdút ösmered-e fiam Meddig József?</p>
               <p>- Igenis ösmerem, ez a hídvégi József hajdú.</p>
               <p>- Hát kend, hídvégi József hajdú, ösmeri-e Meddig Józsefet?</p>
               <p>- Igenis ösmerem! - mondja a hajdú, katonás állásából csak annyit változtatván,
                  hogy szemét oldalt mozdítá Meddig József felé, - egyéb mozdulatot még messzelátó
                  csővel sem vett volna észre senki.</p>
               <p>- Minthogy tehát mind ösmerjük egymást, Meddig József, édes fiam azt mondom, hogy
                  engemet még jobban megismerj, hát még ma elvágod a töltést, és szent a békesség;
                  ha pedig el nem vágnád, holnap reggel korán elmégysz Hídvégen ehhez a József
                  hajdúhoz, - ha még aludnék, költsd fel, - ennél lesz számodra ötven pálcaütés,
                  kérd el tőle, s ha megkaptad, elmész a jegyzőhöz, és írást adsz magadról, hogy
                  megkaptad. József hajdú pedig nekem ezt az írást megküldi. Elmehettek.</p>
               <p>Az egész dolog oly értelmesen lőn megmondva, hogy sem Meddig József, sem pedig
                  József hajdú nem mondhatta, hogy mi a parancsolat; hanem ment ki-ki dolgára és
                  csak annyi mondanivalónk van, hogy másnap reggel József hajdút az ötven botért
                  senki sem keltette fel.</p>
               <p>Midőn több ily panasz hasonló igazsággal végezteték el, Bowring úr levette jobb
                  lábát bal térdéről, hol már néhány órája tartogatta, s az irodából kimenő herceget
                  karon fogta.</p>
               <p>- Látja ön, - mondja a herceg - ezek az emberek egy csöppet sem kételkednek, hogy
                  én csak az igazságot mondom ki; - hanem egyúttal megértetem velük, hogy az igazság
                  nem csak akkor igazság, mikor nekik hasznos: hanem annak más is hasznát akarja
                  venni.</p>
               <p>- De mit mondanak az ötven botnak?</p>
               <p>- Még nem igen volt rá eset, hogy valaki megkapta volna, - ez csak olyan, mint a
                  mennykőhárító, mely nem azért van a házon, mert okvetlenül beüt, hanem hogy - beüthet!</p>
               <p>
                  - Nem rossz eljárás, ámbár szigorú! - véli Bowring.</p>
               <p>- Barátom, - mondja a herceg, - senki sem bánja, hogy fölülről jő a villám; az igazság is onnét száll a
                  földre!</p>
            </div>
            <div type="chapter">
               <head> IV. A fürgedi béres.</head>
               <p>A Sió mentében mindinkább megegyenesül a dunántúli vidék, és mérföldnyiről
                  meglátszik az ember, sőt néha még a kuvasz is, midőn megkeríti a nyájt, mintha
                  maga körül megingatná a légkört, s nagyobbá rajzolódnék a futamodás által, mint a
                  szikra, melyet a gyerek megcsóválván, egész tűzkarikát képez a szem előtt.</p>
               <p>Amint a Siónak mezőkomáromi kanyarodásán alul utolszor emelkedik a föld, mintegy
                  kezdete van annak a nagy rónaságnak, melynek vége a baranyai hegyek alá búvik, és
                  az a nagy térség a fürgedi pusztán kezdődik oly kövéren,
                  hogy néhanapján a búzakalászt majdnem úgy kell megtámasztani, mint a
                  szilvafát.</p>
               <p>A pusztaszélről belát az utas a nagy síkságra, melyből valami egyenesen fölnyúló
                  ütődik szemébe, mint valamely elhagyott kútágas, melyről a gémet levették, nem
                  messze tőle pedig néhány jármos ökör kérődzik, elhasalván a mezőn.</p>
               <p>Négyfogatú könnyű kocsi eredt meg a síkon s a két bennülő közül az egyik Bowring
                  úr, rég mondogatja, hogy lát egy elhagyott kútágast; de a herceg váltig mondja,
                  hogy az lehetetlen, hisz az egész pusztát ismeri, s azon egyetlen egy elhagyott
                  kutat nem tud, s végre arra a gondolatra jő, hogy az ember.</p>
               <p>- Lehetetlen! - mondja az angol, - nem képzelek mást mint angolt, ki annyi ideig
                  mozdulatlanul megálljon egy helyben.</p>
               <p>- Sajnálom, - mondja a herceg -, hogy egyik béresem megbirkózik az érdemes angol
                  nemzettel; mert az csakugyan ember.</p>
               <p>- Hisz van az a tárgy harmadfél rőf! - felesel az angol - hol fognánk ekkora
                  embert?</p>
               <p>- És az mégis ember!</p>
               <p>- De hol van keze, s minő messze esik a váll a fej magasságától! - mondom, hogy az
                  valamely leásott fa.</p>
               <p>- Hogy keze nem látszik; annak egyedüli oka az a sípujjú ing, mely leeresztve
                  térdig ér; s így a távolban összefut az alakkal, fején pedig másfél arasz
                  hosszúságú süveg van, - ezért esik a váll oly messze a fejtől.</p>
               <p>- Ahá!... már látom, hogy csalódik a herceg, hisz most látok egy kis vékony ágat
                  kinyúlni legfölül, rajt lóg egy kis levél, s így mégis nekem van igazam, hogy
                  elhagyott fa.</p>
               <p>- Téved ön, - az a kis ág a pipaszár, a levél a pipa, mely a süveg mellé van
                  dugva.</p>
               <p>- Már nincs más mód, mint oda hajtatnunk. - véli az angol, s a kocsis az ugaron
                  keresztül rövid időn beérte az alakot, mely még tíz lépésnyiről is mozdulatlan, s
                  az angol háromszor, négyszer is újabb tagadásba akart kapni, midőn a kocsizörejre
                  csakugyan megfordul egy pölyhös képű legény, leemelvén fejéről a süveget, melyen
                  egymásba foly e három betű: H. B. L, - a tulajdonos hercegnek neve, - s a kisbéres
                  szemközt állva várta be a kocsit, jobb kezét hosszú botjára nyugasztalván, amint
                  előbb oly sokáig egy helyben bámult a mozgó délibábra.</p>
               <p>- Hogy hívnak? - kezdi a herceg.</p>
               <p>- Kajári Pistának, - felele a béres.</p>
               <p>- Enyingen van apád?</p>
               <p>- Igenis, kegyelmes uram.</p>
               <p>- Mióta vagy itt?</p>
               <p>- Már vagy három esztendeje eszem a herceg kenyerét.</p>
               <p>- Van-e valami bajod?</p>
               <p>- Azt tartom, nem látszik meg rajtam, kegyelmes úr.</p>
               <p>- Kijár a béred?</p>
               <p>- Mindig helyembe hozza a számtartó úr, utána sem kell mennem!</p>
               <p>- Nem kevesled?</p>
               <p>- El tudom költeni, kegyelmes uram; hanem azért a koldusnak is kerül még
                  belőle.</p>
               <p>- No hát isten velünk!</p>
               <p>- Hasonlóképpen kívánom, - mondja a béres.</p>
               <p>- Még egyet! - szól a herceg némi mosollyal - talán neked is két
                     neved van?</p>
               <p>- Nem tagadom, kegyelmes uram, engem itt a pusztán Holvagy
                     Pistának neveznek.</p>
               <p>A herceg mosolyogva fogadta el a végköszöntést s a kocsist utasítá, hogy a béres
                  tanyáig menjen, mert mint észrevettük, kíváncsivá lőn megtudni magyarázatát ez új
                  névnek.</p>
               <p>Amint elfordulának, az angol ekképp szólítja meg a herceget:</p>
               <p>- Én nem igen tudom a német nyelvet, midőn már némileg kedvet kaptam volna, jó
                  társaságom volt beutazni egész Németországot, hanem az én német nyelvtudományom
                  végképpen megbukott, mert megzavart a beszédmód, a dialektusok különbsége, mely
                  egyes tájakon s országokban létezik. Így én a jónapot “Gut
                     Morgen”-nak tanultam, s Berlinben “Jut Morjen”-t
                  hallottam, odább “Gaud Morj”-jal köszöntöttek, valamivel
                  tovább pedig éppen “Kujd Moring” lett belőle. Megtanultam a
                  magyar nyelvet könyvből, hanem most már kérem a herceget, vigyen el engem olyan
                  helyre, hol nem úgy beszélnek, mint ahogy én könyvből tanultam.</p>
               <p>- Barátom! - mondja a herceg, - hát nem hallotta ön, midőn ezzel a béressel
                  beszéltem?</p>
               <p>- Tudom, mit mond a herceg, hisz ez nem csoda, hercegnek minden falujában és
                  minden pusztáján van iskola, tehát a gyermek korán megszokja a jobb nyelvet.</p>
               <p>- És mégis úgy van, barátom, - nálunk a legutolsó csikósbojtár is csak azt a
                  nyelvet beszéli, mit a legelső tudós; nekünk nincsen kétféle nyelvünk, hogy
                  egyikét az úr, másikát a paraszt beszélné, - ez a nyelv oly atyafiságos birtok,
                  melyen valamennyi magyar egyformán osztozott meg.</p>
               <p>- Szép, szép! - mondja az angol, értem ezt a kis cselt, a herceg parasztgatyába
                  bújtatott egy pár íródiákot, kik a különc angolt minden lépten-nyomon beszéddel
                  tartsák. Kocsis! - szólítja meg az angol a kocsist; - forduljon vissza ahhoz a béres úrhoz, ki engem kétszer akar elbolondítani egy nap, -
                  először megáll mint egy pálmafa, s aztán pedig az én kedvemért kisbérest produkál
                  zsíros ingben és hosszú süvegben, s ráadásul oly okosan beszél, mint a lord mayor
                  Londonban.</p>
               <p>A kocsi visszafordult, s az angol izmos ökleit mutatván a hercegnek, mondja:</p>
               <p>- Majd kezet szorítok a herceg íródiákjával; majd meglátjuk, nem fakad-e ríva egy
                  kemény angolos kézfogástól?</p>
               <p>- Amint ön akarja! - nevet a herceg egész a kis béresig, ki némileg megdöbbent,
                  midőn látta, hogy egyenesen hozzá tartanak, s némileg megbánta, hogy második nevét
                  megmondta, mintha tán az urak annak jelentését kitalálták volna.</p>
               <p>A kocsi megállt, a kis béres lesüvegelte magát.</p>
               <p>- Fiam! - mondja a herceg - ez az úr kezet akar veled szorítani, azért úgy
                  vigyázz, hogy meg ne ríkasson; tehát megfogd te is, ahogy az isten tudnod
                  adta.</p>
               <p>Bowring úr leszállt és jól megnézte a fiatalembert, kinek keleti vonásai csak úgy
                  lehettek íródiáké, mint bármely nagyságos úré; azért a meggyőződésért a kéz után
                  nyúlt, mely a sípujjú ingnek bő száján nem bírt akkorra kiférni, mikor az angol
                  már megfogta, összegyűjtvén minden erőt a marokban.</p>
               <p>- Na, fiam, - mondja a herceg, - csak bátran, semmit se félj.</p>
               <p>- Nem félek én, kegyelmes uram, - mondá béres, hanem tessék megmondani ennek az
                  úrnak, ha nem tud magyarul, hogy fogja meg a kezemet.</p>
               <p>- Fogom már! - mondja Bowring magyarul, - csak fogd meg te is.</p>
               <p>- Nem tudom, hogy tiszteljem az urat, - véli a béres, - hanem jobb lesz majd
                  visszajövet, addig megmondja a nemzetes ispán úr, hogy mért hívnak engem Holvagy Pistának? - mondá a béres, némileg visszatűrvén
                  ingujját, melyen az izmok percegve feszülének ki, és eléggé meggyőzték idáig is az
                  angolt, hogy ilyen kezű íródiák sem a szárazföldön, sem az angol szigeten
                  nincsen.</p>
               <p>Visszahelyezkedék Bowring a kocsiba.</p>
               <p>- Nos, mit mond az én íródiákomhoz?</p>
               <p>- Ez a fickó megfojt egy bikát, - véli Bowring, - én, ki egy pár öklözőnek kezéből
                  kiszorítottam a vért, mint egy hitvány citromból a levet, s ím, ez a béres a
                  legerősebb szorításnál azt kérdi: fogom-e már a kezét?</p>
               <p>- Tehát hiszi már ön, hogy ezt nem mondva állítottam ide?</p>
               <p>- Vigyen el engem az ördög, ha ezt a dolgot értem; s ha csak nem vallja a herceg,
                  hogy e pusztán embereket vet, hogy az országot tiszta fajjal ültesse be.</p>
               <p>- Szavamat adom, hogy nem; egyébiránt erről ön ezerszer meggyőződhetik.</p>
               <p>- Herceg! - mondja az angol, szemközt fordulván a hercegnek. - hát ha minden
                  magyar ember ilyen tisztán beszél és józan eszű, mint e béres, - mit akarnak rajta
                  civilizálni?</p>
               <p>- Hagyjuk a feleletet, ez egy olyan fogalom, midőn a csillagászok azt állították,
                  hogy a nap forog és a föld áll; ezt aztán mindenki hitte, és a legelsőt, ki ezt
                  tagadta, sőt az ellenkezőt állította, holta után nem hagyták eltemetni.</p>
               <p>- Szégyen gyalázat!</p>
               <p>- Na, na; vigyázzon, ne hirdessen új tant, hagyja meg a nagyvilágot boldog
                  hitében, hogy itt vad nép lakik, különben a próféták sorsára jut; jobb lesz,
                  tegyen úgy, mint egy jó barátom, ki egy egészen új vallást csinált, meg is írta
                  hozzá a bibliát, és mindenütt keres hozzá egy Krisztust, ki az új vallásért meg
                  hagyja magát feszíteni, mert magának nincsen hozzá kedve.</p>
               <p>- Ösmer egy embert, ki könyveket tudna írni?</p>
               <p>- Igen!</p>
               <p>- Adjon nekem alkalmat a herceg, hogy beszélhessek vele.</p>
               <p>- Okvetetlenül találkozunk eggyel.</p>
               <p>A könnyű fogat beért a birtok közepébe, hol egy négyszögben képződék ki a lakház,
                  a magtár és istállók, középen a gazdasági szekerek és ekék foglalák el a kijelölt
                  tért, s a hosszú lakház szárnyán a tiszti lak volt, előtte pedig a kíváncsi
                  pusztaiak állták el a helyet, hogy a herceget láthassák.</p>
               <p>A sok közül néhány menyecskefő tűnik szembe, még pedig oly szép, hogy mit sem
                  csodálkoznánk, ha Bowring úr előbbi hitéhez visszatérne, s addig kínzaná a
                  herceget, míg kivallaná, hogy minden falujából összehordatá a legszebb nőket, hogy
                  alkalmas kiállítással lepje meg Bowring urat, mint egykor Katalin cárnőt a festett
                  falvakkal; de mielőtt Bowring úr kétségét kifejezhetné, a herceg végig vezeté a
                  soron, hogy lássa külön is a nőket, aztán a tiszti lakban mondja Bowringnak.</p>
               <p>- Látott ön valaha ennyi szép nőt ily kevés ember között?</p>
               <p>- Mára én el vagyok bűvölve, azért magyarázatot sem kérek.</p>
               <p>- Na, ispán úr! - mondja a herceg a tisztnek, - én kimegyek a juhokat megnézni,
                  maga addig tartson magyarázatot Bowring úrnak.</p>
               <p>A herceg elment, az ispán tiszteletteljesen várta a kérdést, mire felelnie
                  kelljen.</p>
               <p>- Ispán úr! - kérdi Bowring, - hol szedi össze e gyönyörű népet?</p>
               <p>- Nagyságos uram! - kezdi az ispán, - e pusztán kívülem, a tanítón, hajdúkon és
                  kovácson kívül csak béresek laknak, - e puszta hétezer hold egy darabban, tehát a
                  roboterő nem elég, hanem béresekkel magunk míveltetjük. Minthogy pedig a
                  kévehányás, zsákemelés nem könnyű munka; kegyelmes hercegünk jó bért rendelt,
                  miért aztán annyi ember vágyik ide, hogy a javából is eleget válogathatunk, azaz,
                  hogy meg is válogatjuk; - amint hogy férfiaknál a jó arc nem hiányos, és majdnem
                  azt mondhatjuk, hogy az erő a szépséggel itt páros, - béreseink mind erősek, és
                  majdnem valamennyi szép is.</p>
               <p>- Ezt már értem, ispán uram, - jegyzi meg az angol, - hanem már az asszonyokat
                  csak nem ispán úr válogatja a béresek mellé? - mondja tovább az ispánra nézvén, ki
                  a kedélyes tréfát mosolygással viszonozta.</p>
               <p>- Nagyságos uram, az ilyen dologba nem avatkozunk; hanem, hogy asszonyaink igen
                  szépek, az még természetesebb, mint a másik.</p>
               <p>- Szinte vágyom az okot tudni.</p>
               <p>- Minthogy a béresnek hetenkint csak egy szabad napja van, s akkor is csak
                  engedelem mellett hagyhatja el a pusztát, - a nőtelen legény röstell a pusztából
                  messzire gyalogolni olyan után, ki szegénysége mellett rút is; hanem mivel rajtuk
                  nincs mi kivetni való - nagyságos uram, bíz ezek csak a szépét válogatják, s
                  ilyenképpen népesedünk meg isten jó voltából, - s ha végig nézünk a
                  menyecskesoron, nem azt nézzük, melyik csúnyább, hanem melyik szebb?</p>
               <p>- Bizony most mindjárt beállok kisbéresnek.</p>
               <p>- Legalább lenne párja a mi Pistánknak - nevetett az ispán.</p>
               <p>- Jó, hogy mondja ispán uram, - egy kisbérest találtunk az út mellett, miért
                  hívják azt Holvagy Pistának?</p>
               <p>- Éppen arról beszéltem, - szól az ispán, - s ha tetszik, megmondom, hol kapja ő
                  ezt a nevet. Fenyíték alatt él itt uram ez a nép, mely minden nap növeli erejét,
                  de önkéntelenül érzi, hogy ez erő bármennyit szaporodjék, kévét hányni és zsákot
                  emelni fog egyedül. Minden lépten-nyomon vagy a munka vagy a hajdú áll utána,
                  egymásközt civakodni nem mer; hanem esztendőn egyszer-kétszer elkéredzik
                  valamelyik szomszédba vagy búcsúra, vagy vásárra, hogy kedvére kiverekedje
                  magát.</p>
               <p>(Bowring úr egybefont karral és mohó élvezettel hallá a beszédet.)</p>
               <p>Ez a verekedés nem valami véletlen dolog; rákészül, mint az ünnepre magára, s
                  esztendeig vezeti a vágy azon napra, hol az ütlegekben lesz annyi bőség, hogy az
                  egyik fél jóval többet kapjon, mint a másik, és ezt a fölösleget ugyan egy álló
                  esztendeig megemlegethesse.</p>
               <p>(Bowring úr öklei önkénytelenül összehúzódnak; hiában, az oroszlán körmeivel
                  születik, és jól esik, ha hírét hallja az eleven húsnak.)</p>
               <p>- A mi embereink nem öklelődznek össze jámbor falusiakkal, nem emlékszem, hogy
                  valaha olyant bántottak volna, kit egyedül a véletlen hozott útba kapusarkon vagy
                  ajtónyíláson, megválasztják az ellent, mint vőlegény a menyasszonyt, hanem egész
                  esztendőnek folytán izengetik, hogy ezt vagy amazt megverik, - sőt intik, hogy oda
                  ne jöjjön, hova ők mennek; de ha mégis eljő, megverik csupa erőpróbálásból,
                  melynek nem annyira harag a vége, mint a becsületes számvetése két kereskedőnek
                  egy évi adásvevésről, melyből egyforma szám ritkán jön ki, hanem a fölösleget
                  elviszi valaki, s egyéb mondanivalója nincsen, mint az, hogy ő kapott többet.</p>
               <p>(Bowring úr ezt mindinkább nagyobb élvezettel hallgatja, s elképzel egy becsületes
                  boxot, hol a szabályok megvannak, s ha aztán az egyik szemet kiütik, az a kérdés:
                  szabályosan volt-e kiütve?)</p>
               <p>- Becsületesen van! - hagyá helybe Bowring úr, - hanem hadd halljuk, kit szokás
                  megverni?</p>
               <p>- Nagyságos uram, - folytatá az ispán, - amint Enyingről Mezőkomáromon át idejön
                  az utas, Hídvéget éri, hol nem jobbágyok laknak, hanem szabadosok, kik háborús
                  időben katonasorba állnak föl kegyelmes hercegünk zsoldján; békében pedig az egész
                  környéknek megszokott rémei; mert a hídvégi ember, ha lehet, meg nem marad egy
                  korcsmában mással; azért vagy ő dob ki mást, vagy magát dobatja ki.</p>
               <p>(Bowring alig győzi hallgatni, véghetetlenül érdekli, hogy most mindjárt megvernek
                  valakit.)</p>
               <p>- Annyira vitték ők már ezt a dolgot, hogy nem köt ki velük senki, tehát
                  kénytelenek odább menni, hogy hírüket, nevüket fönntarthassák, - s ezen célra
                  néhány év óta legalkalmasabbak nekik a fürgedi béresek. Most még azt kell
                  megmondanom, hogy az egész hídvégi népet valamint a fürgedi béreseket is egyedül
                  egy képviseli, - ha ez a kettő azt izeni egymásnak, hogy itt vagy ott megveri,
                  annyit tesz, hogy az egész hídvégi falu és minden fürgedi béres, aki csak nőtelen,
                  ott leszen.</p>
               <p>- Talán el is unta már nagyságos uram, inkább elhagyom.</p>
               <p>- Meg ne álljon, az istenért, inkább nem eszem, vagy még éjszakára is itt
                  maradok.</p>
               <p>- Ha addig van, hát elmondom a többit is. Malom nem lévén a pusztán, a
                  mezőkomáromi malomban szoktunk őröltetni, s e célból majdnem minden héten megyen
                  föl egy béresszekér őrleni valóval, s egy béressel tíz asszony is megyen a
                  malomba. Midőn a hídvégi hídnál átmennének, a híd alatt okvetetlenül ácsorog
                  öt-hat hídvégi szabados, köztük pedig legtöbbször valami csúfnéven Meddig Józsi nevezetű ember.</p>
               <p>- Ezt már ösmerem! - szól bele az angol.</p>
               <p>- Megállj! - szólítja meg Meddig Józsi a bérest, s aztán a szekéren üldögélő
                  asszonyok közül egyiket megkérdi:</p>
               <p>- Van-e még Fürgeden eleven ember?</p>
               <p>- Hogyne volna, - felel valamelyik élesnyelvű béresasszony, - aki haldoklik is,
                  megeszik tíz gombócot, - azért őrletjük ezt a tenger sok búzát.</p>
               <p>- Hát egy kis pecsenye kerül-e melléje? - kérdi gúnnyal a hídvégi.</p>
               <p>- Pár számra vágják nálunk az ökröt, de van is ám erő, három kévét kap föl egy
                  villára a mi emberünk, pedig két kéve tesz annyit, mint egy hídvégi ember, -
                  nyelvel az asszony - fél ember pedig a ráadás.</p>
               <p>- Ki mondja azt? - kérdi foghegyen a hídvégi.</p>
               <p>- Mind azt mondja, - lőn a válasz - hanem Holvagy Pista még a negyedikkel is
                  megszerzi.</p>
               <p>Ennyi aztán már untig elég, a hídvégi halfogó már nem állhatja; hanem azt
                  mondja:</p>
               <p>- No hát néném asszony, megmondja annak a Holvagy Pistának, hogy ott leszek az
                  ozorai Szent Istváni búcsún; hanem be ne jöjjön, vagy megmondja az ispánnak jó
                  előre, hogy a hat ökrös szekér a kocsma előtt álljon, hogy legyen min haza vitetni
                  magát.</p>
               <p>- Megmondjuk, öcsém-uram, ne búsuljon, majd az izenetet meg a másik fordulóval
                  hozzuk meg.</p>
               <p>Ezzel elválnak, az asszonyok megőrletnek, hazamennek, - az izenetet elmondják, s
                  midőn megint a malomba mennek, már megvan az izenet.</p>
               <p>- No, mit izent Fürgedről Holvagy Pista? - kérdi a hídvégi.</p>
               <p>- Csak azt izente, - mondja a múltkori asszony -hogy köszöni kelmednek jó
                  akaratját, - hasonlóképpen minden jó kívánsággal van, azért izeni is, hogy a
                  hídvégi felcsert, meg a vizes lepedőt elvigyék az ozorai búcsúra, - arról aztán ne
                  búsuljanak, hogy hiába vigyék, mert majd mindenikbe raknak egy embert a fürgediek.
                  Ezt izente Holvagy Pista. Minden jót!</p>
               <p>- Így megyen az izengetés álló esztendeig össze-vissza, néha aztán útközben meg is
                  szaporítják; no de nem veszi senki számba, ahány szó, annyi ütleg bizonyosan
                  kerüli; ki páros, ki páratlan, csak ember legyen, ki ezt kiállhatja.</p>
               <p>- Mikor van ez a búcsú? - kérdi Bowring.</p>
               <p>- Éppen holnap lesz, - nagyságos uram, felel az ispán az ajtó felé nézvén,
                  minthogy a herceg már visszajött, s bejövet azt mondja az ispánnak:</p>
               <p>- Holnap szent István nap, ispán úr, el ne mulassza bemenni Ozorára, hogy a búcsún
                  valami rendetlenség ne történjék.</p>
               <p>- Ott leszek, kegyelmes uram.</p>
               <p>- Még én is! - mondja Bowring.</p>
               <p>- Nem unja el ön magát ilyen falusi ünnepélyen?</p>
               <p>- Gondoskodtam élvezetről, - mondja a kérdett - el nem maradnék ezért a
                  pusztáért.</p>
               <p>A herceg nem kételkedék, hogy az angol valami szokatlant akar látni, tehát nem
                  akadékoskodék, hanem kívánsága szerint a pusztán hagyá.</p>
               <p>Egész estig beszélteté magának a különböző kalandokat, későn este tért csak
                  nyugalomra, s mint a gyermek, egész örömmel ébred föl a másik napra, mely Hídvégen
                  és Fürgeden ezen szóval üdvözölteték:</p>
               <p>Ma van az ozorai búcsú!</p>
               <p>Reggel korán fölkelt az angol, s még ekkor látta, mily ünnepi szín van a pusztán,
                  midőn a kis béresek fehér patyolatingben és gatyában, feszesen testhez szoruló
                  apró gombos mellényben járták át a nagy udvart, miközben egy sárgavörös tarkájú
                  kendő a mellény gombján megerősítve s oldalt a zsebbe tűzve lobogott a lépések
                  után.</p>
               <p>A nagyszájú ing fehér felhőként lebbent meg, s a nagy tisztaság szokatlan
                  méltóságot kölcsönzött a választott magas alaknak, mely után még az öregasszony is
                  elgondolkodott egyet, hát még a fiatalabb!</p>
               <p>A sok készülődés után a nőtelen legények vagy húszan összegyülekeztek, mit a hajdú
                  már bejelentett az ispánnak, ki a legénységet ezzel a szóval ereszté el:</p>
               <p>- Legények! a szent misén minden ember jelen legyen, s meg ne próbálja valamelyik,
                  hogy izgágát csináljon; mert akkor én is ott leszek ám.</p>
               <p>- Nem lesz panasz! - mondja egy a többiért, s a nyalka csapat megoszlék, hogy
                  ki-ki akkor menjen, mikor kedve tartja.</p>
               <p>Készen álltak a megnyergelt paripák, Bowring úr az ispánnal lóháton ment be, hogy
                  így tetszésük szerint követhesse a pusztaiakat, kik különvált csoportokban
                  tarkázták meg a nagy országutat, mely a pusztán keresztül a faluba vezetett.</p>
               <p>Egy férfi ment elől, utána egy asszony, míg utánuk jóval hátrább egy legény s egy
                  leány, hanem olyanképpen, hogy az útnak egyik szélén a legény, másik szélen pedig
                  a leány ment oly következetesen, mintha kimérték volna nekik az utat.</p>
               <p>- Az elsők - mondja az ispán Bowring úrnak, - házaspár, a férj elől megyen, utána
                  pedig a nő, férjének dolmányát vetvén vállára, s a széles országúton nem lép férje
                  mellé, hanem szüntelenül utána megyen, s amit a férj elől beszél, ő azt a második
                  sorból hallgatja, s onnét felel vissza. Ez itt megmásíthatlan szokás, - folytatja
                  az ispán, - míg jóval hátrább egy nőtelen legényt látunk és vele átellenben egy
                  leányt, nem mintha gyűlölnék egymást, sőt tán éppen az ellenkező az igaz; de jaj
                  volna a lány becsületének, ki a nagy országutat közbe nem ejtené, minthogy a nagy
                  pusztán oly messziről meglátszik az ember, s ezen szokás által védettebb az erény,
                  mintha az anya szeme nyomról nyomra kísérné a leányt. Szent szokás ez uram, s egy
                  megsikamlott erkölcsöt példának okáért nem tudnék elmondani évtizedek óta, s éppen
                  ezért nem aggódik az apa, hogy lányát magától eleressze; mert mint a nyitott
                  könyvnek legelső betűje, oly tisztán kilátszik az ember a távol rónaságból.</p>
               <p>Az angol nyugodtan hallgatta a beszédet, s egyet körülnézett a nagy pusztán, hol
                  még akkora magasság sem látszik, melyre egy emléket tehetne le e tiszta
                  gondolatnak, ha csakugyan elvetődnék erre még olyan, ki itt vad szokást keres,
                  holott oly tiszta az erkölcs, hogy a nagy világ civilizálója nem méltó rá, hogy
                  mezetlen lábbal és födetlen fővel lépjen e térre, hol még a kereskedés tanyát nem
                  vert, de az erkölcsöt sem tette portékává senki.</p>
               <p>A síkságból mintegy visszafelé mentek, és néhány ritka szálfa között leereszkedék
                  az eddig nem látott erdőnek mélyébe, melyből egy erős kanyarulat nagy mélyedéseken
                  át Ozorára vezette a két búcsúi vendéget, kik a vendégszerető pap udvarán szálltak
                  le a lóról.</p>
               <p>Összesereglett a vidéki népség, megkondult a harmadik harangszó, s a hívők
                  áhítattal léptek át a szent küszöbön, tisztelni a legelső magyar királyt, kit a
                  vallás megszentelt, s a buzgó nép közelebb hiszi magát az éghez, mikor édes magáét
                  maga fölött látja.</p>
               <p>Az imaházból kihallik a buzgó ének, és szinte fölnéz az ember az égre, hova
                  fölfelé tör a buzgalom, s elgondolja a magyar ember: Igazságos
                     az isten, - s nagy áldást készíthet ez nékünk, hogy oly sokáig kell érte
                     könyörögnünk!
               </p>
               <p>Mise után szétment a búcsú-nép, vendéglátó házakban ülvén meg az ünnepet, - s
                  egy-egy banda lepte meg az úri házat, egy-két órára helyrerángatván a kedvét a
                  búsuló magyarnak.</p>
               <p>A tisztelendő úr asztalát sűrűn körülülte a vendégsereg, csak egy hely maradt
                  üresen legfölül, Bowring úré, ki a kocsmában ül egy nyári kabátban,
                  lovaglósapkában, s készebb elkoplalni három nap, mint hogy az ozorai verekedést
                  elszalassza.</p>
               <p>A kocsmáros egy kis ajándékért a bormérőbe eresztette, hogy minden alkalmatlanság
                  nélkül élvezhesse a látványt, mire nem igen sokáig kelle várakoznia; mert valamint
                  a rémek órája, lassankint ez is elkövetkezett.</p>
               <p>Délutáni egy óra felé felhőként tódult be egy fiatal csapat, élükön Meddig Józsi
                  lépett a kocsmába, s a legkényelmesb helyet kiválasztá magának, hogy embereit,
                  mint vezér a hadsereget, végig lássa, egyszersmind elöl legyen, s hogy a cigányhoz
                  közel legyen; mert hiában, ő a vezér, őt; illeti meg a tisztesség, hogy ő mulassa
                  magát a cigánnyal.</p>
               <p>A kocsma tágas volt, legalább elég tágas arra, hogy észre ne vegyen senki egy
                  alakot, mely az ellenkező zugban a padon végig feküdt be a falnak, anélkül, hogy
                  akár a mulatók zaja, akár a zene megfordíthatná a padon, hol már jó ideje lehet,
                  de senki sem kívánkozott az általa elfoglalt helyre, s magának, úgy látszik kevés
                  kedve van azt elhagyni.</p>
               <p>Megindult a jó kedv. Egyéb nem hiányzék, csak az, hogy a búcsú Bowring úr
                  várakozásának megfeleljen, azaz: hogy a légyott el ne maradjon; de nem is maradt
                  el.</p>
               <p>A nyitott ajtón meghajolva lép be egy hosszú süvegű béres, utána vagy öt. Az első,
                  kit nem szándékunk máskor szerepeltetni, nyers hangon kíván jó napot a
                  kocsmárosnak, s olyanformán néz körül, mintha senki sem volna a kocsmában, pedig
                  Meddig Józsi olyan lármát vert egymaga, hogy az ablak is megnyílott bele; de a
                  béres mégis azt mondja:</p>
               <p>- Kocsmáros uram, adjon bort, legalább ne unja el magát az ember a kocsmában, ha
                  maga van.</p>
               <p>- Debz’ van itt más is! - szól a kocsmáros, a kikészített meszelyt a hídvégi vezér
                  mellé helyezvén, - nem látja kend, hogy a hídvégiek is itt vannak?</p>
               <p>A béres előbb ivott a borból, pajtásait is megkínálta, s még azután mondja:</p>
               <p>- Nem is vettem őket észre!</p>
               <p>Bowring úr nagyobb élvezettel nézte ezt az előjátékot, mint a szatmári ember a
                  komédiát, midőn a medvét várta, s a bormérő nyílásán kidülleszkedve, mint egy első
                  emeleti páholyból nézte a drámát, melyben két hős küzdelme kezdődik.</p>
               <p>- Öcsém, tán hályog van a szemeden, - gúnyolódik a hídvégi - itt van ám a hídvégi
                     felcser (ez célzás), nem lenne jó, ha szemedet a
                  tenyeredbe adná?</p>
               <p>- Már én majd csak így is hazatalálok az éjjel! - mondja rá a béres egykedvűen
                  leülvén az asztal mellé, jó közel, majdnem szomszédnak Meddig Józsi mellé.</p>
               <p>- Azt gondoltam öcsém, hogy szekéren mentek haza, -
                  gúnyolódik amaz.</p>
               <p>- Már ha tudtuk volna, hogy itt lesztek, tán csak eljött volna utánunk a
                  szekér.</p>
               <p>- Pedig eljöttünk! - mondja hegyesen a hídvégi szabados.</p>
               <p>- Nojsz, mi sem maradtunk otthon! - felelt a béres.</p>
               <p>- De látlak.</p>
               <p>- Én is, - lőn ismét a kurta válasz, midőn a kocsmáros megint bort tett a vendégek
                  elé, Bowring pedig azt kérdi a kocsmárostól, ki a bormérőbe visszament:</p>
               <p>- Úgy látom, hogy ez egyik sem mer a másikba kapni.</p>
               <p>- Dehogy nem, uram, - dehogy nem, - lesz itt mindjárt olyan verekedés, hogy
                  darabokra szedik egymást; csakhogy uram ennek is megvan a maga módja, még pedig
                  az, hogy ezeknek idáig nem volt még igazi okuk a verekedésre az izengetésen kívül,
                  - tehát most csak ürügyet keresnek, hogy egymásba kaphassanak, most idáig csak
                  kötődnek; - végzi be a kocsmáros, lemenvén a pincébe, s magára hagyván az angolt,
                  ki megint a párbeszédre figyelt.</p>
               <p>- Hát azt mondod, hogy látsz? - kérdi a szabados a bérest.</p>
               <p>- Persze, hogy látlak!</p>
               <p>- Azért kérdem, - mondja amaz - hogyha hályog van a szemeden, inkább közelebb
                  jövök hozzád, - folytatja a szabados, közelebb csúsztatván könyökét az asztalon, s
                  minthogy a béres is már könyökre támaszkodék, a két kéz olyan közel volt, hogy
                  egyik a másik szemét könnyen kiüthetné.</p>
               <p>- Talán megférnél egy helyben, öcsém? - kérdé a béres könyökét jól felfeszítvén,
                  mert ládd én odább nem megyek.</p>
               <p>- Hátha odább mész? - véli a szabados.</p>
               <p>- Nem hinném! - mondja a béres egy helyből, mire a másik már oly közel csúszott,
                  hogy könyöke megérinté a bérest.</p>
               <p>- Hozzám ne értesd többször a könyöködet, mert aztán előkérheted a vizes lepedőket! - mondja a béres, mire a hídvégit egyike
                  saját pajtásainak egy kissé meglöki, s ekképp a béres könyökét eltaszítja az
                  útból, mire aztán vége a diplomáciai tárgyalásnak, és elsül az első ágyú, azaz, a
                  béres úgy löki mellbe Meddig Józsit, hogy az rögtön a falhoz csapódik, ha éppen a
                  másik hídvéginek feje közbe nem keverednék, mely aztán olyant ütött a falon, hogy
                  a fal is egészen megveresedett, - csakhogy a természettudósok már akkor is
                  haladtak annyira, hogy ez a csudatétel csak annyiból tulajdonítható a hídvéginek,
                  amennyiből a vér nem a falból, hanem az ő fejéből ázott ki.</p>
               <p>Fölegyenesedett erre a hídvégi vezér, s mielőtt az ütleg következnék, harsány
                  hangon mondja:</p>
               <p>- Na te, konvenciós cseléd, puhára verlek ma, azt elhiheted, azért hagyok még egy
                  “Miatyánk”-ra való időt, hogy szó nélkül ne menj a másvilágra! - fenyegetődzék a
                  hídvégi, egy nagy ólmos gyűrűt keresvén elő mellénye zsebéből, mi abban az időben
                  tiltott viselet volt, s míg azt kis ujjára húzta, mintegy időt hagyott amannak,
                  mintha azt csakugyan nagylelkűségből tenné: de a béres sem hagyta használat nélkül
                  az időt, sípujjú ingét fölszedte s karja körül gyűrte, az egyik ujj alól
                  egyszersmind egy kurta furkós botot szabadított ki, mellyel, kis körben
                  megcsóválva, elegendő kemény ütéseket osztogathat az ember.</p>
               <p>- No hát; aki herkópáterod van, - lármázott a szabados egész dühvel, - hadd
                  veszlek kézre benneteket, - mondja kitörve többedmagával; de mielőtt a többi
                  oldalt kerülhetne a béresnek, az hátulsó lábára veté testének terhét, aztán az
                  egyik oldalasnak feje felé célozván, mire amaz fejét védené karjával, addig a
                  béres a kurta bottal olyant vágott a lábszárra, hogy az oldalt levő a földre
                  rogyott.</p>
               <p>- Ez szabályos ütés volt! - kiált Bowring, kit észre nem vevének a nagy lármában,
                  hanem azért ő nem szűnt meg tudományos szempontból is megrostálni a dolgot, az
                  illetők pedig egymásután szolgáltatták az anyagot, nagy erővel vagdalván egymást
                  földhöz, mintha az egésznek jó részét fekve kellene elvégezni, nehogy oly hamar
                  kifáradjanak.</p>
               <p>- Csak a fejét, ott nem sántul meg, - hallék a kiáltás.</p>
               <p>- Ne sajnáld, nem apád! - mondja a másik, csakhogy a fölkapaszkodók helyére megint
                  új embert vernek földhöz, a korcsma ablakain pedig meggyűlik a bámészok serege, az
                  ajtón állók pedig csak annyit segélnek a dolgon, hogy egyik vagy másik fejbe vert
                  embert kiviszik a kúthoz, hol addig mosogatják, míg újra bemehet, folytatni a
                  munkát.</p>
               <p>A béresek mise után megszéledtek a vásárban, s ez a négy-öt bármily hosszan tartja
                  a helyet, lassankint kifárad, csak az bírja még őket lábon tartani, hogy
                  parasztszokás szerint az eddigi vezér elkiáltja:</p>
               <p>- Vesd nekem a hátadat! - mire a többi hirtelen él az óvatossággal, s új erőt
                  gyűjt a védelemnek e módjából, mely Bowring úr méltánylását tökéletesen megnyeri,
                  szabályosnak ösmervén az egész verekedést, legkisebbet sem törődvén azzal, hogy
                  fáj-e az ütleg, vagy nem?</p>
               <p>Egy-egy béres rohan be a verekedés hallatára, de a többes szám még mindig
                  nevezetes előnyben van, s a kocsmáros félvén a rosszabb következménytől, megsúgja
                  Bowring úrnak, hogy bemegyen a paphoz, hogy a fürgedi ispánnak a dolgot
                  megjelentse.</p>
               <p>Elment, visszajött a kocsmáros, de nem jött vele az ispán, és Bowring úr is már
                  szívesen hajlott a béresek mellett kelni részvétre.</p>
               <p>- Nos, kocsmáros, - kérdi Bowring - benn volt az ispánnál?</p>
               <p>- Igenis, megjelentém, hogy a béreseknek most mindjárt végük lesz.</p>
               <p>- És mit felelt az ispán?</p>
               <p>- Azt mondá, uram, hogy úgy kell nekik, miért hagyják magukat.</p>
               <p>A verekedés már végső végét, a legrútabbat érte meg, ekkor ordítja el magát az
                  egyik a béresek közül:</p>
               <p>- Hol vagy Pista?</p>
               <p>- Itt vagyok, - mondja a fal melletti padon nyújtózkodó alak, fölgyűrt ingujjal
                  rúgván föl magát egyenesre, s egy kurta hídvégi legényt derékon kapván, a
                  csoporton át az ajtón kivetette, mondván:</p>
               <p>- Félre az útból, kölyök, - mert majd lábadra lépnek, aztán ríva fakadsz.</p>
               <p>Pedig a fiú alig lesz már húsz esztendős dacára, hogy nem bírt tovább kapaszkodni
                  ki a csizmájából, mint öt láb.</p>
               <p>Bowring úr megismerte most a tegnapi kis bérest, valamint egyszerre megmagyarázá
                  önmagának, hogy őt csak végső veszedelemben hívják elő, s azért nevezék el:
                  Holvagy Pistának, csak az a kérdés, hogyan végződik el a dolog.</p>
               <p>A hídvégiek megálltak egyet a civakodásban, s addig maradt annyi szünet, hogy a
                  béres fönnhangon mondhatá:</p>
               <p>- No, Józsi! - kiált a hídvégi vezérre, - már most én is itt vagyok, most már nem
                  te mondod meddig,hanem majd megmondom én! - szól harsányan
                  a béres, megfogván két hídvégit egyszerre, s nagyot kiáltván egyik-pajtására: Tedd be az ajtót, hogy ki ne mehessenek,majd kiadogatom őket
                  az ablakon, van-e ott kinn vizes lepedő?</p>
               <p>A cigányok rémültek el legjobban, de már nem mehettek ki, s a boldogtalanok egy
                  sarokban húzódtak össze, egyaránt féltvén a nemes hegedűt, és azt, ki azon
                  hegedülni szokott.</p>
               <p>Megváltozott a harcnak egész alakja, most kezdődött még az igazi kévehányás, mert
                  már néhányat löktek ki az ablakon, míg bent elszánt bírakozás kezdődék, hogy ölbe
                  lehessen kapni a legényt, és így az ablakra kerülhessenek vele.</p>
               <p>Meddig József, mielőtt a nagy gyűrűt halántékához mérné Pistának, ez elkapta az
                  esésben levő kezet, s egyet csavarván rajta, térdre zuhant a dühös szabados, s
                  egyet tarkón ütvén őt a béres, elfeküdt a földön, de a béres láb alá vette, hogy
                  megérezze, ha föl akarna kelni, míg ő egyúttal segíti az ablakon kirázni a
                  többit.</p>
               <p>A megvert szabados eszén volt még, s érezvén a megveretést földön fektében
                  bicsakját szedte elő, hogy egyet kerítsen vele a béres combján.</p>
               <p>Észrevette ezt a remegő cigányok közül a prímás, minthogy közelében hevert a
                  szabados, kinél a muzsika ára a mai napra már úgy is elveszett, - hirtelen
                  lehajolt, s a szabados kezébe kapaszkodott, s tág torokkal bőgte a béresnek, hogy
                  kapja el a lábát.</p>
               <p>Bowring úr elrémült, - látta, hogy a szabály már megbukik, s hogy a fölbőszült
                  embert a béres most már nem fogja kímélni, hirtelen kirohant a bormérőből, és
                  lélekszakadva rohant a paplakba, hol az ispán úr éppen most fogta el a pap
                  pagátját.</p>
               <p>- Ispán úr, - ispán úr! - kiáltja Bowring - jöjjön hamar, a fürgedi béresek most
                  mindjárt agyonverik a hídvégieket.</p>
               <p>- De az már nem lehetetlen! - mondja az ispán ijedten, azon kívül pedig földhöz
                  vágta a kártyát, s kalap nélkül rohant előre, utána pedig az angol s a bormérőben
                  sikerült beérnie, hol az ispán messziről kiáltja, éppen midőn a béres ölbe kapta
                  Meddig Józsit, hogy úgy vágja a falhoz, hogy holnapig ott ragadjon.</p>
               <p>- Hát nem volt még elég? - mondja az ispán.</p>
               <p>- De már elég volt! - mondja Pista oly nyugalommal, mintha kévét hányt volna, s a
                  szabadost mintegy ölbeli gyereket eresztvén le a földre, honnét még azután is alig
                  bírt a kegyetlen ölelés miatt egyenest megállni.</p>
               <p>Az ispán nem szólt többet, a béresek egész egyszerűen mondák:</p>
               <p>- Csöndes jó éjszakát kívánunk mind közönségesen! S ezen szóval eltávozának, csak
                  Holvagy Pista mondá a cigánynak:</p>
               <p>- Megküldöm az árát a muzsikának, - s talán az emberséget is meg tudom még egyszer
                  hálálni!</p>
               <p>A béresek után Bowring is elment az ispánnal, kit ekképp szólított meg:</p>
               <p>- Uram, furcsa nép ez a magyar!</p>
               <p>- Higgye meg nagyságos uram, szeret ez a magyar engedelmeskedni, ha tudja, hogy olyan ember parancsol neki, aki tudja:
                  mikor kell parancsolni.</p>
               <p>Mikor Bowring úr az ispánnal azon részére ment a falunak, hol a fürgedi út a
                  hídvégitől oldalt válik, látták a két csoportot eltávozni, - a béresek szótalanul,
                  a hídvégiek közül azonban hallatszék Meddig Józsinak éles hangja:</p>
               <p>- Lesz még ozorai búcsú!
               </p>
               <p>- Itt leszek! - kiáltja vissza Holvagy Pista, kinek nevét, íme megmagyaráztuk
                  ma.</p>
               <p>Mielőtt azonban az ozorai búcsúnak napja elkövetkeznék, beleszólt az idő a
                  történetbe, s embereinkkel máshol találkozunk.</p>
            </div>
            <div type="chapter">
               <head>V.Vőlegény áll a házhoz.</head>
               <p>A Siónak másik oldalán van egy becsületes komposszerátus, azaz, hogy van több is,
                  hanem ebben az egyikben élt az időben nagyságos Baltayné asszonyság lányostól, ki
                  anyjának özvegy napjaiban egyedüli boldogsága lőn, ha tudniillik maradt még annyi
                  idő, hogy véle néhány szót válthatott; mert a nagyságos asszony korán özvegyen
                  maradván, úgy beleszokott a gazdaság vitelébe, hogy hétköznap még a csizmát is
                  fölhúzta, és a Sió melletti kaszásait még a csádéban is felkereste, ha valamiképp
                  az gyanítá, hogy az árnyékban hűselnek.</p>
               <p>- Ettél-e már fiam? – kérdi a meglepett napszámost.</p>
               <p>- Igen is, ettem, nagyságos asszonyom! - feleli a meglepett ember.</p>
               <p>- Jó volt az étel?</p>
               <p>- Hála istennek, bíz az jó volt.</p>
               <p>- Hány gombócot ettél meg, édes fiam?</p>
               <p>- Azt tartom, ötnél kevesebb nem volt, ami egyre jutott.</p>
               <p>- Egészségedre váljék, édes fiam! - szól a nagyságos asszony - hanem ha a
                  vendégség tetszésedre volt, hát jó lesz megfogni a kaszát, mert máskor imádkozva
                  sem eresztelek a földemre.</p>
               <p>Nagyot vörösödött a napszámos, és szégyenkedve nyúlt a kaszavágás után, egy fogás
                  helyett kettőt is vágván, hogy a nagyságos asszony egyebet ne mondjon.</p>
               <p>Hazament a nagyságos asszony, megnézte a ház környékét, mely mindenütt oly tiszta
                  volt, mintha húsvétnapra söpörték volna össze, nem lévén senkinek megengedve, hogy
                  ott engedelem nélkül való dolgot cselekedjék, kivévén egy bakszarvast, mely néha
                  óra hosszat összenyargalászta a majort és a kastély udvart, megállván közben az
                  erkély előtt, honnét nyalánk alamizsna hullott alá a torkos állatnak, - csakhogy
                  úgy elszemtelenkedte magát néha, hogy addig meg nem ízlelt semmit, míg a fiatal
                  úrhölgy le nem jött, s át nem ölelé sudár nyakát, s így nem kínálá saját
                  tenyeréből a büszke állatot.</p>
               <p>Mindennap tiszta piros szalagot kötött a szarvas nyakára, honnét lepirosodván,
                  messziről megláttatá, hogy a kegyenc nem valami kóbor erdei vad, hanem emberek
                  között élő, elkényeztetett állat, mely a kényelmet, s az emberek látását annyira
                  megszoká, hogy valaki elől megfutamodni nem igen szokott; pedig szívesen kiugrott
                  a kapun, s néhány óráig is elkószált a határban, hol őt már minden ember
                  ismeré.</p>
               <p>Midőn az úrnő lejött, órákig elkísérte őt a nagy angol kertben, - néha
                  meg-meglódult, és átnyargalá a körüleső tért, vagy aztán megjuhászkodva, mint
                  valami kezes bárány, járdalt az ifjúhölgy után.</p>
               <p>Mielőtt az ifjú hölggyel találkoznánk, maradjunk a nagyságos asszonynál, ki ma
                  minden egyéb dolgot láttatlanban hagyott, hogy a várt vendéget fogadja, ki ugyan
                  éppen kőfalköznyi távolságra lakott, de mégis oly távol estek egymástól, mintha
                  előbb a világot kellene megkerülni, s akkor is egyszer legalább eltévesztenék az
                  utat.</p>
               <p>A Baltay-családnak volt egy öröksége, mely fiúról fiúra szállt, - egy elátkozott
                  pör, mely minden Baltaynak életéből kész tíz esztendőt pörölt ki, - hanem ennyi
                  haszontalanul elvásott esztendő nem volt elég arra, hogy valamelyik Baltay megérte
                  volna végét.</p>
               <p>E pör okvetetlenül a kisebbik ágnak tönkrejutásával végződött volna, hanem midőn a
                  végsőre kerülne a dolog, egy vagy más közbejött érdek megállította a feleket, kik
                  aztán tíz esztendeig ismét megnyugodtak, míg tudniillik ismét megbolondult
                  valamelyik, vagy lócserénél, vagy kölyökkutyán, s kitört a háború újra s addig
                  citáltatták egymást, hogy a megyei esküdt két lovat tartott csupán a
                  megidézésekre, megintésekre, míg ismét valahol összebékéltek valamely jófajta
                  csikón.</p>
               <p>Ezen tusakodások közt azonban a pör annyira megérett, hogy jelen nemzedékünknek
                  már kevés tenni valója volt, az ifjabb ág keményen lőn ostromolva s megérzé, hogy
                  lába alatt inog a föld, ha az öregebb ágnak most már egészen végső ivadéka
                  haszontalannak nem vélné a munkát.</p>
               <p>Tíz év óta hallgat az öregebb Baltay, - az ifjabb ágon lévő egyetlen öccsének
                  meghalálozása keményen szívéhez ütődött, s a prókátorok bármennyire nyaggatták,
                  nem akart a pörbe elegyedni.</p>
               <p>Végre nagyot gondolt, saját testvérének fia egyedüli örököse lévén roppant
                  vagyonának az öregebb ágon, tízévi hallgatás alatt, addig-addig nézett a szomszéd
                  udvarra, melynek minden tyúkját megismerte, hogy Baltay nagyságos úr ekképpen
                  gondolkodott:</p>
               <p>- Nekem öcsém van, a sógorasszonynak lánya, ez a mennydörgős mennykő nagy pör
                  egyszerre végét éri, ha ezt a két fiatal cselédet egymás mellé állítom! - mondja
                  magában, s kikiált a hajdúnak, hogy a nagyságos asszonyságot tiszteli, ha terhére
                  nem lesz, ebéd után három órakor tiszteletét teszi.</p>
               <p>Megjött az izenet, hogy a nagyságos asszony mindenkor igen szívesen látja, s a
                  mondott időben elvárja a nagyságos urat.</p>
               <p>- Az aranyos mentémet! - mondja a nagyságos úr.</p>
               <p>- Tessék parancsolni? - kérdi a hajdú a szokatlan dolgot.</p>
               <p>- Az aranyos mentémet!</p>
               <p>- Kiporoltam igenis! - mondja a hajdú, útját akarván állani a különös
                  készülődésnek.</p>
               <p>- Hát még harmadszor is mondjam, hogy adja kend ide az aranyos mentémet?!</p>
               <p>- Nincs ám ma vasárnap! - okoskodik a goromba hajdú.</p>
               <p>- Hát kend nagy fülű - riad föl az úr - hova megyek én most?</p>
               <p>- Nagyságos Baltayné asszonysághoz; - csakhogy úgy is tudom, hogy a nagyságos
                  asszony kineveti a nagyságos urat, mikor egyszer aranyos ruhában megy oda, máskor
                  pedig annyi papirost szegeztet a kapujára, mintha sárkányon akarná
                  fölereszteni.</p>
               <p>- Nem érti kend a dolgot, - véli a nagyságos úr - adja ide mentémet!</p>
               <p>A hajdú nagy későn előadogatott mindent, s urát addig rángatta, míg a mente
                  ráfért, hanem midőn ezt is elvégezte, azt mondja:</p>
               <p>- Ne mondja a nagyságos úr, hogy ezt is meg nem tettem, hanem már most fölmondom a
                  szolgálatot.</p>
               <p>- Elment a kend esze?</p>
               <p>- Még nem ment el, - véli a hajdú, kulimászos bajuszát megegyengetve, - hanem
                  attól félek, hogy elmegy!</p>
               <p>- András! kend vagy sokat ivott ma, vagy keveset. Mi lelte kendet?</p>
               <p>- Csöndességben akarok élni vénségemre, - mondja a hajdú, - s minthogy a nagyságos
                  úr a szomszédba megy, azt tartom, hogy onnét pör nélkül nem jön haza, - akkor
                  aztán András fusson kend ide, - András fusson kend oda! - zsörtölődik a hajdú, s
                  magát végignézvén, mondja: már pedig uram, ötven esztendeje szolgál engem ez a két
                  láb, aztán ha nagyon megszalasztom őket, attól félek, előbb kifutnak velem a
                  világból, mint akarnám.</p>
               <p>- Na, legyen kendnek esze! - nem veszekedni megyek, hanem ha lehet, megcsinálom az
                  örök békességet, - egy házasságot gondoltam ki!</p>
               <p>- Mit gondolt ki a nagyságos úr?</p>
               <p>- Egy házasságot! - mondja bizalmasan amaz, még pedig oly boldogsággal, mintha
                  esküvőre menne.</p>
               <p>- No hát akkor ne is menjünk odább nagyságos uram, hanem itt a kréta: egy
                  esztendőre ötven forint meg a ruha, - ezt éppen a mai napon megszolgáltam, az új
                  még rajtam sem volt, hát nem vásott, - a pénzből adott nagyságod a simontornyai
                  vásárkor öt forintot, a komáromi búcsúban tízet, - a kiliti búcsún húszat, ez
                  annyi, mint harmincöt, - tegnap tízet, ez éppen negyvenöt forint, - marad még öt
                  forint, ha adja, jó, ha nem, hát abban sem halok meg, hát jó egészséget kívánok! -
                  legyen boldog a nagyságos úr! - mondja a hajdú elnehezülten, - ha a nagyságos úr
                  ilyen nagyot akar botlani, hát jó; én leveszem róla a kezemet... de én meg nem
                  maradok olyan házban, hol az asszony is olyanképpen akar úr lenni, mint a férfi,
                  vagy még tán több is; ezt én nem szoktam meg, de nem is szokom!</p>
               <p>Mindezt oly hamarjában elmondá a hajdú, hogy Baltay úr nem bírta megállítani,
                  hanem midőn aztán a hajdú lelke elnehezedett akkor mondta:</p>
               <p>- No András, legyen kendnek esze, - hisz nem én akarok megházasodni, hanem az
                  öcsém!</p>
               <p>- Hát mért nem szólt a nagyságos úr elébb? - véli a hajdú, a krétát letörölvén az
                  asztalról.</p>
               <p>- Lehet is kend miatt szóhoz jutni! - lármázik a nagyságos
                  úr. - Illik is itthagyni az embert, mikor már harminc esztendeig van kend a
                  háznál.</p>
               <p>- Jól van hát no! - csitítgatá a hajdú, - hanem ha nekem még egyszer előkéri a
                  nagyságos úr a processzust, akkor aztán meg nem marasztanak ám a háznál.</p>
               <p>Nem adott feleletet a nagyságos úr, hanem midőn a hajdú addig húzta-vonta rajt a
                  ruhát, hogy már nem volt mit igazítani, akkor mondá:</p>
               <p>- Na most már elmehet!</p>
               <p>Baltay úr erőteljes ember levén, a nádpálcát csak kézbevalónak vitte, s büszke
                  tartással ment végig az egyik udvarból a másikba, hol minden ember megsüvegelé már
                  messziről, s akit megilletett, megpróbálta megcsókolni a kezét.</p>
               <p>Fölment a tágas lépcsőzeten, hol mindenféle bolondul faragott állat bámészkodott a
                  lépcsőzet mellett s Baltay úr lassan lépegetett, mintha a rég nem látott alakok
                  számon kérnék tőle ezt a ritka látogatást; azonban sokkal derültebb hangulatban
                  volt, mintsem hogy szemrehányásokra gondolni akarna, tehát fölmenet megcirógatá az
                  állatokat, hogy ily rég nem látogatta meg őket, aztán pedig az előszobába
                  nyitott.</p>
               <p>A nagyságos asszony cseléde ajtót nyitott, s a nagyságos úr megvakarintá csizmája
                  hegyével a padozatot, fejét nagy tisztelettel meghajtá, s a házi asszonyhoz
                  közeledett, ki sötét selyembe öltözötten néhány lépésre eléje jött.</p>
               <p>- Hol is hagytuk el a szót? - kérdi Baltay, kedélyesen akarván elütni a tíz
                  esztendei haragot.</p>
               <p>- Már nem emlékszem rá. - mondja a házi asszony bizalmas arccal.</p>
               <p>- No hát ha elfelejtettük, sohase jusson eszünkbe.</p>
               <p>- Adja isten! - kívánja az úrnő, mintha nem egészen hinné, hogy elfelejtett
                  mindent.</p>
               <p>- Kezet reá, húgomasszony, - ha aztán kezet adott, megmondom, miért jövék ide?</p>
               <p>- Itt a kezem, kedves urambátyám! - mondja az asszony, odanyújtván kezét, - nem
                  olyan puha most, mint akkor, midőn istenben boldogult uram, Baltay Sándornak az
                  oltár előtt nyújtám; mert azóta én vagyok ennél a háznál az utolsó cseléd; mert a
                  többi tudja, meddig szegődött, - nekem pedig addig van maradásom, míg a prókátorok
                  ki nem pörölnek.</p>
               <p>- Ne is hozzuk elő húgomasszony; mert aztán mégis eszünkbe jut; ami tíz esztendő
                  előtt utolsó szó volt, - pedig az is tiszta kár, hogy eddig össze nem
                  békéltünk.</p>
               <p>- Hát mi jót hozott urambátyám, az én özvegyi hajlékomba?</p>
               <p>- Áldást, békességet, - mondja amaz, - látja húgomasszony, hogy parádéban
                  jöttem.</p>
               <p>- De prókátort nem hozott, urambátyám? - kérdi a nő, - különben azt hinném, hogy
                  én leszek a vendég, s nem urambátyám.</p>
               <p>- Prókátort nem hoztam, húgomasszony, hanem ha kell, hát a papért mindjárt
                  elküldök.</p>
               <p>- Nem értem, - mit mond urambátyám!</p>
               <p>- Nem várakoztatom kedves húgomat; mert még azon gondolatra jöhetne, hogy
                  vénségemre jött meg a bolondom, hanem ha tetszik, vágjuk ketté a pört egy
                  házassággal.</p>
               <p>- Ezt sem értem! - mondja a nő.</p>
               <p>- A húgomasszony kis Etelkája, meg az én öcsém, ha összekerülnének, minden
                  prókátort kitörülnének a pörből, aztán vége lenne a hosszú komédiának.</p>
               <p>- Kedves urambátyám! megkérdezte öccsét?</p>
               <p>- De majd az orrára kötöm a lánchordtának, - pattant fel az öreg - tudok én annyit
                  hegedülni, hogy az úrfit az én nótámra táncoltathassam meg.</p>
               <p>- Akkor nem az elejéről kezdtük a dolgot, urambátyám, s ha a gyermekek nem
                  szeretik egymást, az lesz ám még a cifra pör, mikor a prókátorok helyett is a férj
                  és feleség civakodik egy egész élet folytán.</p>
               <p>- Majd összetörődnek! - véli Baltay.</p>
               <p>- Hát urambátyám mért nem próbálkozott meg egy asszonnyal?</p>
               <p>- Sok én rajtam az igazítani való, kedves húgomasszony - aztán olyan vagyok én,
                  mint a vas, nagyon rá kell ütni, hogy más formája legyen.</p>
               <p>- Lám, lám! - urambátyám is csak Baltay - a szűk csizmáját mással akarja
                  elviseltetni, aztán nem is kérdi, hogy a másik elviselheti-e?</p>
               <p>- De hátha szereti a leányt?</p>
               <p>- De hátha nem szereti, urambátyám - erre is meg kell ám felelni - utóbb pedig még
                  az a legfőbb kérdés, hogy egymást szeretik-e?</p>
               <p>- Jaj, de sokat kérdez, húgomasszony! - mondja Baltay a mentéjéből egy gombot
                  kiszabadítván, mert érzé, hogy rég nem beszélt olyan emberrel, ki nem konvencióért
                  engedelmeskedik.</p>
               <p>- Ennyit, kedves urambátyám, egy zsák búza mellett is elkérdeznék, hát még egy
                  házasságnál!</p>
               <p>- Jól van, de ha szeretik egymást?</p>
               <p>- Egymásé lesznek! - mondja a nő, - hanem ha nem szeretik egymást?</p>
               <p>- Jaj, még nem is tudjuk az egyiket, aztán már is a másikat kérdi
                  húgomasszony.</p>
               <p>
                  - Én vagyok az anyja leányomnak, s ha én is a földhöz verem
                  a boldogságát, akkor kitől várjon jobbat?</p>
               <p>- Csak már engedne el valamit, édes lelkem húgomasszony, hogy hamarább
                  megalkudhassunk, - én az öcsémnek parancsolok, húgomasszony meg a lányának,
                  aztán...</p>
               <p>- Kedves bátyám! ha a Baltayak egymás boldogtalanságáért annyi esztendeig
                  pörölgetnek, - legalább a boldogságukért hagyjanak egy kis időt, s ha nem szereti
                  a fiú...</p>
               <p>- De majd helyre...</p>
               <p>- Pszt... édes bátyám,...- mondja az asszony elfogván közepét a szónak, - ezt
                  vigyázva kell tennünk; mert nagyon egyenes földön lakunk, a hír könnyen megfutná a
                  harmadik határt is; pedig ha már az isten ezt a leányt adta, nem igen akarnám
                  másnak a nyakába kötözni, ha tán háztól kérve is elkelhet.</p>
               <p>- Félek, hogy húgomasszony többet is tud mint én, - mondja Baltay, - vagy hogy már
                  későn jövök; de azért itt a kezem, becsületemre mondom, szent a béke egy föltét
                  alatt.</p>
               <p>- Mondott szóból ért az ember, kedves urambátyám.</p>
               <p>- Ha már az öcsémé nem lehetne Etelka, ígérje meg édes húgomasszony, hogy csak
                  olyan embernek adja, kiről tudja, hogy talpig magyar
                  ember!</p>
               <p>- De ezt már bátran megígérem, - mondá kezét nyújtva az asszony.</p>
               <p>- No akkor a lakodalom napján eljövök a kalácssütésre, s azt a pört kalács alá
                  rakhatja, kedves húgomasszony.</p>
               <p>- Én szavamnak állok!</p>
               <p>- Meg én is - mondja ünnepélyesen Baltay - hanem ebből nem
                     engedek ám el, húgomasszony, mert még a haló földemben is megfordulnék, ha
                  igaz szerzeményünket olyan ember turkálná majd, ki a magyar hitből
                  kikeresztelkedett.</p>
               <p>- Ámen! - hagyá helyben az asszonyság, lekísérvén Baltayt az utolsó lépcsőig, hol
                  a fölmelegült ember hallatlan dologra vetemedett, s egy asszonynak, tudniillik a
                  háziasszonynak kezét megcsókolta.</p>
               <p>Ha ezt akkor megtudták volna a jó barátok, szenes vizet
                  itattak volna vele, mint olyannal, kit a boszorkányok bűvöltek meg s igézet
                  alatt áll.</p>
            </div>
            <div type="chapter">
               <head> VI. Egyszer volt egy özvegyasszony, annak volt egy lánya.</head>
               <p>Hazafelé tartott a szarvas, de mielőtt az úrnő kiérne a kertnek utolsó
                  kanyarodásából, a nagyságos asszony lánya elé ment, a jó asszony oly boldoggá
                  kívánta tenni gyermekét, hogy a jó szándéktól nem tudta igazán, mit kellene
                  leginkább meghatároznia.</p>
               <p>Az öregúr látogatása nem maradt nyom nélkül, s a nőnek el kelle magát határoznia a
                  legkényesebb dologra, lánya szívét kikémlelni, pedig jól tudta, hogy ő sem fogja
                  megkérdezhetni, de a lány sem fogja megmondani; de mégis meg kell tudni.</p>
               <p>A legközelebb eső lugas elég alkalmas hely lőn arra, hogy az anya éppen odáig
                  elfáradjon, s ott megnyugodjék, s a lány kényelmes helyet foglaljon az édes anya
                  mellett.</p>
               <p>Jaj, de nehéz olyan titkot megtudni, mit nem fognak megmondani.</p>
               <p>Az anyának első gondja volt a szarvast elrezzenteni, mert a szemtelen jószág néha
                  a csipkés fejkötőt is meglegelte, pedig ez órának komolyságához átkozottul rosszul
                  állna, hogy fejkötőjét akkor rántsa félre a szarvas, midőn a komoly arcnak kellene
                  kipótolni a ki nem mondható szót.</p>
               <p>- Már csak leülök, édes leányom, - kezdi az anya - ki tudja, meddig ülhetek még
                  melletted?</p>
               <p>Ennyi volt a kezdet, mi egyre is jó volt, meg másra is; mert hiában tagadjuk,
                  magyar szokás szerint a beszédet néha úgy szabják ki, hogy arra is ráillik, kire
                  nem akasztják.</p>
               <p>- Megint búsulni akar, édesanyám? - kérdi szeretettel a lány.</p>
               <p>- Rám férne, kedves lányom, - hanem ha valami megörvendeztetne, azt tartom, most
                  éppen ráérnék örülni.</p>
               <p>- Olvassak valami történetet?</p>
               <p>- Jaj, leányom, elég történet nekem ez az élet, (hogy már nekem is bele kellett
                  történnem,) - sopánkodék az anya, - csak már a te történetedet is tudhatnám!</p>
               <p>- Rövid történet az egész! - felel a lány: édesanyám
                     özvegyasszony, én meg vagyok az özvegy- asszony lánya; s aztán vége!</p>
               <p>- Dehogy a vége kedves gyermekem, az csak a kezdete, mint a parasztmesének:
                  Egyszer volt egy özvegyasszony, s annak volt egy lánya... De hát a többi? kedves
                  lányom, - hol van még a szomszéd ember, meg a szomszéd embernek a fia, - s ez a
                  négy ember kerekít egy keserves históriát, kivált ha még az ötödik is
                  belekeveredik valami ifjú legény formában, - nojsz lesz aztán dolga a szegény
                  özvegyasszonynak.</p>
               <p>- Kettőnek csak nem adhatja egyszerre, tehát vagy az egyik, vagy a másik.</p>
               <p>- Igen ha tudná az ember, melyiket volna jobb választani, - a szomszéd ember igen
                  gazdag, tehát a fia is gazdag lesz, - míg a másiknak az apja oly szegényen halt
                  meg, hogy a nevét is csak alig felejtették nála.</p>
               <p>- No csak hogy legalább az megmaradt, s ha kiáltják, előkereshetik vele.</p>
               <p>- Látom már, édes leányom, hogy azt a szegény fiút nagyon megszántad.</p>
               <p>- Oh, édesanyám, a szánalmat a gazdag pénzért meg nem veszi; de nem is boltban
                  árulgatják, hanem a szívben tanyázik.</p>
               <p>- Az a szív, az a szív! - fohászkodék az anya, - a szerelmesek minduntalan
                  elvesztik, aztán mégis azt fájdítják, aztán lesz belőle siralmas történet, megint
                  egy özvegyasszony, meg annak a leánya... Bizony, bizony, édes lányom, az is baj,
                  ha kérnek benneteket, meg az is, ha nem kérnek.</p>
               <p>- Ne búsuljon, édesanyám, ha nem kérnek, itthon maradok anyámnál.</p>
               <p>- Én nálam bizony ne maradj! - durrant föl az asszony, - az én anyámnak hat volt,
                  mégis elfogytunk, párosával is vittek volna, - azért, azt hiszem, hogy melléd is
                  csak kerül egy, ha dobra nem ütlek is.</p>
               <p>- Majd valaki csak megsajnál!... - úgy-e anyám? - mondja a lány, bizalmasan
                  anyjára nézvén, mintha önkéntelenül mutatná azt a gyönyörű főt, mely az egész
                  környéket már összezavarta.</p>
               <p>- Már hisz, édes leányom, polturás malacnak nem mindig kerül garasos kötél; hanem
                  azért tán nem bánja meg senki az özvegyasszony leányát.</p>
               <p>- Valami szegény fiú csak erre botlik, ha nevén szólítják.</p>
               <p>- Akár a szomszéd fia is még, galambom, mondja az anya, a gömbölyű képet
                  tenyerével megütögetve, s nem gyanítva, hogy a lány is észrevette, hogy az öreg az
                  aranyos mentében jött át az udvarra.</p>
               <p>- Kedves anyám egészen el akarná rontani a mesét, - hisz azért van a mese, hogy a
                  szegénynek legalább a meséből jusson egy kis jó szerencse, ha már másképp nem
                  jut.</p>
               <p>- Hát a szomszéd fia? az igen gazdag!</p>
               <p>- Azt nem kérdezik a mese végén, édesanyám, hanem megelégszik mindenki, ha a másik
                  kettő boldog!</p>
               <p>- Mese, mese, mess kenyeret! - mondja az anya, - hanem édes leányom, én anyád
                  vagyok, és nemcsak meséből él az ember; hanem...</p>
               <p>Itt egyet nagyot lélegzett, mintha készen volna a gondolattal, csak ki kellene
                  mondani, - midőn a szarvas messziről dobogva állt meg a lugas árnyaiban, fölkapva
                  fejét, s nyakszalagján egy zöld zsinórt láttatott, mely a szalagra kötötten
                  hintázá baklóit, jeléül, hogy ismerős kötötte fel.</p>
               <p>Az anya meglepetten állt meg, valamint a lány is, kit e meglepetés anyja szívére
                  kergetett.</p>
               <p>- Úgy! - mondja az anya, - a szarvas kimaradt a meséből, - s e kis kötelék a
                  gazdag szomszéd fia.</p>
               <p>- Nem, anyám! - szól a lány alig hallhatólag, - ez a szegény
                     fiú.</p>
               <p>- Kinek csak a neve maradt? s tán még azt is megosztaná mással? - mondja az anya,
                  látván a lány szörnyű pirulását.</p>
               <p>Felelet helyett a lány anyjára nézett, mint az irgalmat kérő az égbe, honnét az
                  istenáldást némán imádkozva kéri.</p>
               <p>Az anya teljes boldogsággal nézett gyermekére, - mert hisz az anya szívét is
                  megcsiklandja, ha tudja, hogy a lányát mások is szeretik.</p>
               <p>- Hiszed-e, hogy boldog leszel, lányom?</p>
               <p>- Nem kétkedem anyám.</p>
               <p>- Jó, - idáig elvezettelek, édes lányom, - ezentúl vezéreljen a jó isten, és
                  kísérjen el az én anyai áldásom.</p>
               <p>- S abból ne jusson nekem is? - kérdi gróf Dunay, a lugasból előlépvén a
                  boldogokhoz.</p>
               <p>- Fele mindig a tied legyen, édes fiam! - mondja az anya, a grófot is magához
                  ölelvén, adja isten, hogy az életben ne érezzétek meg, hogy ezt az áldást özvegy
                  kezek adták.</p>
               <p>Így végződik el a mese, melynek az a címe: Egyszer volt egy özvegyasszony, annak
                  volt egy lánya!</p>
            </div>
            <div type="chapter">
               <head> VII. A förgeteg eleje.</head>
               <p>Hazament az öreg Baltay, s bár a menyegzőre ezúttal nem lőn hivatalos, becsületes
                  lelkében jókora megnyugvást hozott, hogy a leány pogánykézbe nem kerül, tehát
                  nyugalommal várta, míg András a mentéből kigombolja.</p>
               <p>- András!... - mondja a hajdúnak, - mi a kötelessége
                     kendnek?
               </p>
               <p>
                  - Elmondom uram, - feleli a hajdú, - azt tartom most már
                  harmincadszor mondom el.</p>
               <p>- Ha még el nem feledte volna kend.</p>
               <p>- Azt tartom, még egyszer sem szidattam meg magamat, - felesel a hajdú, - minden
                  esztendőben ezen a napon elmondom kötelességemet, mint azt a legelső napon föladta
                  nekem a nagyságos úr.</p>
               <p>- Hát hadd halljuk, mi volt a kötelessége kendnek ezelőtt harminc esztendővel?</p>
               <p>- Elmondom nagyságos uram:</p>
               <p>1-ör is a kapu nyitva marad, hogy minden becsületes ember éjjel, nappal
                  bejöhessen; a kelletlen vendég könnyen kimehessen; a várt vendégnek meg úgy is
                  hiában marad nyitva, mert amint el akar menni, akkorra már e kocsikerekeket a
                  pajtába zárjuk.</p>
               <p>- Ez megmarad jövő esztendőre is! - mondja a nagyságos úr.</p>
               <p>2-or. Magyar koldusnak adunk annyit, mennyi belefér; a nem magyarnak zsákját is
                  megrakjuk, legalább nem mondja, hogy nálunk felejtett valamit.</p>
               <p>- Ez is megmarad jövő esztendőre is, hanem ezután még zsákot is adjon kend
                  neki.</p>
               <p>3-or. Nagyságos uram parancsol mindenkinek a háznál; hanem a vendég még nagyságos
                  uramnak is parancsol.</p>
               <p>- Ez is megmarad jövő esztendőre is.</p>
               <p>4-er. Minden házbajárónak van egy rovása, - aki mit olyant cselekszik, ami
                  jóravaló magyar emberhez nem illik, rovásra kerül. - A rovás a harmadik vonásnál
                  megtelik, - azt a házból kimarasztaljuk.</p>
               <p>- No ez meg még inkább megmarad jövő esztendőre; mert látom, hogy a stibli, meg a
                  bugyogó nagyon szaporodik, - s a fiatalember az asszonyi állatok bolondjáért fülig
                  vedlik; de az ilyen népet kipusztítom a háztól.</p>
               <p>Mielőtt tovább folytathatná az öreg a firtatást, megérkezének a vendégek, kedves
                  öccsével, az ifjú Baltayval gróf Dunay, kivel előbb találkozánk a kertben.</p>
               <p>Az ifjak a kertnél találkozának, - az ifjú Baltay a gróffal együtt lovagolt a
                  legközelebbi állomásról, s minthogy a szarvast a réten lelték, megközelíték a
                  jámbor állatot, s Dunay egy kürtzsinórt olda le, s ugyanazt a szarvasra csatolá,
                  mire az sebesen a falu felé rohant.</p>
               <p>Dunay lehetőleg utána nyargalt, de a kötekedő állat bármennyiszer megállt, mégis
                  előbb ért a kertbe, melynek sűrűjében elveszett az üldöző elől.</p>
               <p>Dunay a téli szakban a megye székhelyén ösmerkedék meg Etelkével, s az anya
                  szívesen gondolt azon jövendőre, mely lányát a gróf karjaiba vezeti; s mint
                  látták, az elhatározó percben semmi sem gátolá az egyesülést, még a bácsinak adott
                  ígéret sem, - hisz hogy lenne a gróf olyan, ki a bácsi kívánatának meg nem
                  felelne, lévén tetőtől talpig olyan becsületes magyar ember, mint a bácsi
                  maga.</p>
               <p>Az öreg Baltay szívesen fogadá vendégét, kinek poggyásza reggel megérkezett, - s
                  az öregúrnál inkább megörült, minthogy a gróf még más két vendéget is jelentett:
                  Herceg Batthyányi Lajost és gróf Festetics Györgyöt.</p>
               <p>- András! - kiált ki a hajdúnak, - hozza kend be a rovásokat.</p>
               <p>- Az újakat, vagy a régieket?</p>
               <p>- Csak a régieket.</p>
               <p>András engedelmeskedék, s elhozta a régi rovásokat, kioldá a csomót, várván, mit
                  parancsol az úr.</p>
               <p>- Mi következik? - kérdi.</p>
               <p>- Kedves vendégeim jőnek, - ilyenkor hadd szabaduljon ki egy-kettő a
                  purgatóriumból.</p>
               <p>- Ez az első itt Kovács István uramé, három rovása van; egyiket azért róttam föl
                  neki, nagyságos uram parancsolatjából, mert a korcsmáját zsidónak adta árendába; a
                  másikat pedig azért, hogy sört hágy neki mérni; harmadikat pedig azért, mert maga
                  is megissza.</p>
               <p>- Ott marad a rováson, - hallja kend; - hanem annyit elengedek neki, hogy szent
                  Mihály napra, ha a sörtől eláll, - az egyik hiba lemegy. Ha ez sem használ neki,
                  nem tudom mikor lesz ilyen jó kedvem, akkor aztán rajt felejtem halálos holtáig.
                  Mi következik odább?</p>
               <p>- Balázs Imre uram következnék, - mondja a hajdú, - ennek is három rovása van. Az
                  elsőt azért róttuk föl neki, mert a búcsún úgy jelent meg, hogy a felesége ült
                  jobbról, - ő kelme pedig balról. A másodikat azért, mert szajkót fogott, aztán
                  beszélni tanítja. A harmadikat azért; mert a házunk előtt elment, aztán nem jött
                  be.</p>
               <p>- Rováson marad, hallja kend, András! - mondja az öreg. - Ez már nem is
                  purgatóriumba, hanem pokolra való. - 1-ör, mert jobb kezét a felesége bal keze
                  nélkül nem mozdíthatja, 2-or, a szajkót emberré akarja tenni, - tehát az ilyen
                  utóbb elhiszi, hogy az embert még szajkóvá teheti. 3-or, elkerüli az én házamat,
                  pedig ugyancsak az út mellé építettem; hát mikor várhatnám én őt akkor, ha a falun
                  kívül laknám? Ott marad a rováson, és még akkor sem adja kend elő, ha kérem. Mi
                  következik még odább?</p>
               <p>- Kulcsár Gáspár úrnak rovása van kezemben, fogom a három vonást.</p>
               <p>- Hadd halljuk egymásután mind a hármat.</p>
               <p>- Az elsőt akkor kapta, mikor a Tihanyi barátoknak a vajat pénzért adta. A
                  másodikat meg, hogy a pusztáján csinált hidat lelakatoltatta, a harmadikát pedig,
                  hogy a házánál zsemlyét eszik.</p>
               <p>- Na, ennek elengedem a hidat, ha felnyittatja; meg az elsőt is, ha a vaj árát
                  kétszeresen visszaküldi, - pápista ember, - mit kereskedik a maga papján; hanem a
                  zsemlye fönnmarad, mert ha a feleségét úgy elkényeztette, hogy a kenyeret már nem
                  eheti, - maradjon fönn más embernek rettentő példájára, - aztán majd más az
                  asszonyságot jó előre fekete kenyérre fogja.</p>
               <p>Bejött azonban az öcs, s így Andrásnak nem maradt ideje a többit leszámolni, hanem
                  ment dolgára, miben nem lesz szűke, ha még újabb vendégek is jőnek.</p>
               <p>- Mi újság, domine frater? - kérdi az öreg, megölelve a fiút, kit az öreg nagyon
                  is szeretett.</p>
               <p>- Előbb urambátyám mondjon valamit.</p>
               <p>- Mondok bíz én öcsém, - felel az öreg nagy bodor füstöt eresztvén ki az öblös
                  tajtpipából, - hanem hanyatt ne vágd magadat.</p>
               <p>- Kapaszkodom már, kedves bátyám, - mondja a fiú, bátyja karjába fűződve.</p>
               <p>- Tegnap meglátogattam a sógorasszonyt!</p>
               <p>- Hála légyen a jó istennek! - kiált föl a fiú. - Kibékélt urambátyám?</p>
               <p>- Egy föltétellel, öcsém!... ha tudniillik az én ajánlatom nem sikerül.</p>
               <p>- Mi volt az ajánlat, kedves urambátyám?</p>
               <p>- Öcsém! - mondja az öreg egy nagy megnyugodás után - tudod, hogy Éva asszonynak
                  nagyon beszámítottam a paradicsomot, - azért nem is házasodtam meg, - amit elég
                  bolondul cselekedtem; mert látod, most vénségemre veszem észre, hogy a Zsuzsi
                  szolgáló mégis csak jobban meg tudja nyomni a hátamat, mint ez a vén bolond
                  András; mert ez ott is nyomja, ahol nem fáj; tehát csak átlátom, hogy az isten
                  mégis csak jobban tudja, mint én, hogy az asszonyt miért teremtette.</p>
               <p>- Bizony még megházasodik urambátyám!</p>
               <p>- De hátba ütlek! - mondja tréfával az öreg - Na, ne akassz meg a szó közepén,
                  hanem hát azt mondom, hogy ha már volt is egy Baltay, ki után hírmondónak egy pár
                  mentén kívül csak a sarkantyús csizmája maradt; most már azt akarom, hogy egy
                  Baltay helyett maradjon tíz, - oda pedig édes öcsém feleség is kell; tehát azt
                  akarom, hogy megházasodjál.</p>
               <p>- Hát aztán?</p>
               <p>- Azt sem akartam, hogy az az istenverte pör örökkön örökké lopja az ember életét,
                  tehát bíz én nem bántam volna, azaz most sem bánnám, ha Etelkát elvennéd.</p>
               <p>- Nem vehetem el, - urambátyám.</p>
               <p>- Nem a manót? - durran föl az öreg, - hát én vegyem el?</p>
               <p>- Bátyám sem! - mondja a fiú, - mert majd helyettünk elveszi más!</p>
               <p>- No ugyan ki? - kérdi az öreg.</p>
               <p>- Gróf Dunay! - mondja amaz, éppen most értesíte a végelhatározásról.</p>
               <p>- Nekem is van oda beleszólóm, öcsém! - mondja az öreg - azaz, hogy szólok is, de
                  mindjárt! - teszi hozzá, s egyszersmind hangosan kiáltja: András!
               </p>
               <p>- Hallom! - kiáltja kívülről a hajdú, mintha azt akarná mondani, hogy nem jő
                  be.</p>
               <p>- András! - kiált a nagyságos úr még keményebben.</p>
               <p>- Nem mondtam már, hogy hallom!</p>
               <p>- Ha hallja kend, hát jöjjön, - vagy hogy én szolgáljam kendet?</p>
               <p>- Mi lelte már megint a nagyságos urat? - mondja a hajdú az ajtót benyitva, s
                  ugyanannak küszöbén megállva: ha dolgom nem volna, nem maradnék ott kinn.</p>
               <p>- Hát nem most mondta el kend a kötelességét? - pöröl az öreg, - hát ki parancsol
                  a háznál?</p>
               <p>- Ha elmondtam a kötelességemet, hát nem mondta meg a nagyságos úr, hogy jövő
                  esztendőre is csak nagyságos uram parancsol.</p>
               <p>- Azt mondtam, meg most is azt mondom!</p>
               <p>- De meg azt is mondta, hogy a vendég még nagyságos uramnak is parancsol; hát hadd
                  lássak a dolgom után, mikor vendég van, majd rákerül a sor a nagyságos úrra is! -
                  mondja a hajdú, s maga után betette az ajtót.</p>
               <p>Nem volt mit tenni, hanem Baltay uram őnagysága kiment az erkélyre, hogy kedves
                  vendégeit várja, - azonban az öccsétől hallott hír nagyon gondolkodóba
                  ejtette.</p>
               <p>Itt már aztán magunk is bele merünk szólani a dologba, és Baltay őnagyságának
                  jellemvonásához a dolog könnyebb megértése végett egyet-mást megemlítünk, hogy
                  Baltay urat valami táltosnak ne vélje valaki, különösen a mai világban, midőn
                  közönségünk fölöttébb érzékeny, s minden gyönge oldaluk megérintését hazaárulásnak
                  tartja.</p>
               <p>Lesz alkalma nyájas olvasóinknak alább meggyőződni, hogy Baltayt olyan kegyelettel
                  visszük végig, mintha csak tulajdon ősapánk volna, kinek gyöngéjét papiroson
                  megírni bizonyosan nem mernénk; hanem célunk elérésének tekintetéből az életből
                  vett alakot meghagyók azon állapotban, mint az életben volt, mint mondók, a magyar
                  embernek minden jó és rossz tulajdonságával, - nehogy ellenkezőképpen cselekedvén,
                  úgy járjunk alakunkkal, mint Plátó, mikor az embert kétlábú tollatlannak mondá, s
                  erre gúnyból az ablakon bevetettek neki egy megkopasztott csibét, ezen szóval:
                  “Íme, itt van Plátónak embere.”</p>
               <p>Tehát előre is tiltakozván minden gyanúsítás ellen arra nézve, hogy Baltayban
                  valami táblabíróságot akarnánk kigúnyolni, mégis meg merjük mondani, hogy ha éppen
                  hibát rovogatnánk is okkal-móddal, azt annyi szabadsággal tennők önmagunk
                  irányában, amennyit minden ember megtesz, hogy körmeit nem hagyja kinőni, mint
                  valami ragadozó állat, hanem a maga idejében meg-megnyesegeti.</p>
               <p>De térjünk vissza a dologra, mert András eddig elvégezte dolgát a vendég körül, és
                  így ne várakoztassuk az öregurat, ha valami sürgetős dolga van, hadd végezzen
                  vele.</p>
               <p>Mielőtt azonban e találkozás megtörténnék, nézzünk az öregúr lelkébe.</p>
               <p>Volt az öregúrban minden derültsége mellett egy titkosan rágódó bú, mi a múlt
                  század végén valóságos magyar nyavalya lőn, midőn az ősi szokásoktól el-elmaradt
                  egy-egy ember, s valami új bolondon kapott, ami az eddigi állapothoz úgy nem
                  illett, mintha a fülemile a varjú után kezdene károgni.</p>
               <p>Kopni kezdett az a jó patriarkális élet, s az emberek ujjal kezdének egymásra
                  mutatni, - egyik az újat káromkodta meg, míg a másik a régit nevette.</p>
               <p>Mintha csak ősi épület köveit lopnák meg, oly szentségtelenné kezde válni minden
                  újítás - és amint egyik vagy másik kiszökött a sorból az újítások után, azonképpen
                  keseredének el a többiek, kik most már elkeseredéssel kezdték védeni a régit s
                  készebb volt némelyik egy pocsolyát óráig kerülgetni, mint azon egy hidat átverni
                  a rövidebb útért, ha véletlenül megtudta valaki, hogy azt még az édesapjának az
                  apja réceúsztatónak hagyta.</p>
               <p>Midőn a csigát megérintik, visszavonul csontházába, s addig elő nem jő, míg a
                  gyermek nyájas szóval elő nem csalogatja, - így lőn akkor egypárszáz öreg magyar
                  féltékeny saját mentéjére, hogy készebb volt foltot folt hátára varratni, minthogy
                  arról egy kis sújtást le hagyjon fejteni.</p>
               <p>Baltay, az öreg, készebb lett volna visszamenni Ázsiába azon az úton, melyen
                  eleink bejöttek, s mit ami tudósaink mai napig ki nem találtak, - mintsem
                  elhagyjon ősi szokásaiból egyet; vagy készebb elátkozta legjobb barátját, mintsem
                  elnézzen valamely gyöngeséget, melynek útján kikopjék a nemzeti hüvelyből, s ezen
                  a példán más is.</p>
               <p>Elengedhetlen vétek volt előtte minden, mi az eredeti kemény, edzett, és szilárd
                  életen tágított, - s ennek maga körüli meggátlására tartotta ő a rovást, hogy
                  legalább az ő környezete maradjon - tiszta.
               </p>
               <p>
                  - Itt vagyok! - mondja András, beállítván a nagyságos úr
                  elé - mit tetszik parancsolni?</p>
               <p>- Van-e új rovás faragva?</p>
               <p>- Mindig van készen, nagyságos uram, - felel a hajdú - bár ne kellene; de azt
                  tartom, hogy maholnap csak ketten leszünk nagyságos urammal, kik rovásra nem
                  kerülünk.</p>
               <p>- Tartson kend egy rovást készen, - ezt az új vendéget veszem én szem alá, - ennek
                  aztán annyi engedelem sem lesz, mint amennyit egy szúnyog elbír.</p>
               <p>- Értem, nagyságos uram, - majd a mentém alá dugok egyet, s ha aztán elő kell
                  vennem, csak bólintson egyet a fejével nagyságos uram, olyant rovok, hogy el nem
                  sikálódik még gyaluval sem.</p>
               <p>- Elmehet kend! - mondja az öregúr, minthogy éppen hallá, hogy a várt vendégek is
                  megérkeztek, tehát kisietett, hogy a nagy embereket illőn fogadhassa.</p>
               <p>A fogadás oly ritka volt, minő akkor lehet, mikor három becsületes ember
                  összetalálkozik, s egyenkint érzi mindenik magáról úgy, mint a másikról, hogy
                  midőn ilyen három ember összekerül, az üstökös csillag bátran megindulhat az ég
                  boltozatján, - mit az emberek ugyan nem tudnak elgondolni, - miért? mert hisz ha a
                  becsületes ember oly ritka nem volna, csodájára miért indulna meg az üstökös
                  csillag.</p>
               <p>Helyre vergődének a vendégek, s az egyik teremben alkalmas beszélő helyre találtak
                  mind az öten, András pedig egy fordulóra bejött, ha tán valamit parancsolnának
                  akár a vendégek, akár a nagyságos úr.</p>
               <p>- András! - pipákat ide! - mondja az öregúr, mire András kezdé a pipákat
                  osztogatni, s még gróf Festetics György is elfogadott egyet, pedig nem volt
                  dohányos; hanem tudta az öregúr szokását, és hogy rovásra ne kerüljön, inkább ő is
                  megadta a módját, s ámbár elhagyta aludni a pipát, de még megszívogatta, mintha
                  még úgy adná a füstjét, - és Baltay úr ezt a kis cselt örömest elnézte, -
                  megelégedvén, hogy legalább, ha nem tud is, de akar!</p>
               <p>
                  - Köszönöm!... nem kell!... - mondja gróf Dunay a megkínált
                  pipát Andrásnak visszaadván, mire az még inkább kínálta.</p>
               <p>- De csak tessék, - mondja az, - van gyönge dohányunk is, akármi kisasszonynak is
                  könnyű!</p>
               <p>- Mindegy, barátom, - nem élek vele! - mondja az ifjú gróf.</p>
               <p>Észrevette az öreg a szóváltást, de mintha nem jól értette volna, maga is
                  mondja:</p>
               <p>- Kedves öcsém, - mi már csak ilyen tejjel tartjuk a fiatalembert.</p>
               <p>- Nem akarom megszokni! - mondja a gróf minden komolyabb értelem nélkül.</p>
               <p>- Micsoda magyar ember lennél, öcsém, - mondja Baltay, - ha meg egy kis
                  dohányfüstöt sem tudnál megszokni? Hisz öcsém, még a hús is tovább eltart a
                  füstön, - pedig nekünk erre aligha szükségünk nem lesz.</p>
               <p>- Mégis megköszönöm!</p>
               <p>- Talán az orvos tiltja? - véli Baltay némi tudvággyal.</p>
               <p>- Az nem, hanem már ezt a gyengeséget nem akarom magamban
                  táplálni!</p>
               <p>Az öreg arcában egy villám látszék, mit Festetics után leghamarább András vett
                  észre, minthogy még a szolgálattal nem volt készen, s a párbeszéd végén urára
                  nézett, ki egy elcsöndesedés után intett Andrásnak, ki némileg hátrább vonult, s
                  aztán az ódon épület ablakmélyedésében előhúzta a rovást és az első vonást jó
                  mélyen bevágta.</p>
               <p>Festetics valamit kezdett gyanítani, azért hirtelen másra vitte a beszédet, s
                  mondja az öregnek:</p>
               <p>- Na, barátom, lesz Enyingen gyönyörű juhászat, Lajos barátunk hozott
                  törzsöknyájat.</p>
               <p>- Olcsóbb lesz a birkahús egypár esztendő múlva! - mondja Baltay némi
                  egykedvűséggel, de mégis úgy, mintha ezzel a juhászatot végképp elítélné.</p>
               <p>- De nem megenni hozta ám, hanem gyapjútenyésztésre.</p>
               <p>- Hüm! - dünnyögött az öreg, - ezt a mentét már tizedik esztendeje viselem, az
                  igaz, hogy jóravaló privigyei kék posztó; de még eltart néhány esztendeig, addig
                  kedves Lajos barátunk gyapjújába még a moly is beleeshetik, míg én selymes
                  gyapjújából posztót veszek; mert remélem, hogy a hajdúknak valamivel gorombább is
                  jó lesz.</p>
               <p>- Mennél finomabb, annál szívesebben elviseli az is! - mondja a herceg.</p>
               <p>- Ha fele árért adjátok, majd én is veszek belőle! - mondja Baltay, - hanem majd
                  meglátod, Lajos, az a birka utóbb is csak a szénát eszi el a gulyamarha elől, s ha
                  aztán minden földesúr birkákat tart, utóbb majd szűrös ember nem is marad, hanem
                  még a gulyás is posztóköpenyegben őrzi a marhát.</p>
               <p>- Így a juhokat nem szereted, öreg? - mondja a herceg.</p>
               <p>- A húsát bíz én szeretem, kivált ősszel, ha jó hízott ürüt kapok; de az én
                  legelőmre ugyan egy sem jön, hogy a szénámat megegye, gyapja meg a nyakamon
                  vesszen.</p>
               <p>- Na, majd meglássuk! - mondja a herceg; - hanem a földialmát csak megkísérted te
                  is?</p>
               <p>- De akkor inkább csak birkát tartok, legalább húsa van, s nem kell nagyon
                  megéhezni, hogy az ember rákapjon; hanem zabkenyeret, meg földialmát csakugyan nem
                  eszem, míg földemen megterem a búza.</p>
               <p>- No, mi csak megkísértjük! - mondja Festetics.</p>
               <p>- Jól van, jól! - nevet Baltay, - ha majd kipusztul a búzakenyér a háztól; mert a
                  földialma gyökeret ver, mint a tüskebokor, hát eljöhettek hozzám búzakenyérre,
                  aztán majd akkor valljátok meg, hogy a kalácstól, ha már okosabb nem lesz is az
                  ember, mint a burgonyától, de nem is bolondul meg tőle.</p>
               <p>- Valakinek csak meg kell próbálni! - véli a herceg.</p>
               <p>- Persze, hogy meg kell! - mondja Baltay, - nem is mondom, hogy ne tegyétek, -
                  hanem én majd csak nézlek benneteket, Festeticset mikor a földialmán soványodik
                  le, a herceget pedig mikor a birkahúson hízik meg.</p>
               <p>- Kész a vacsora! - jelenti András, egyszersmind megnyitván a szárnyas ajtót, mely
                  az étterembe vezetett, s a jó barátok elkötekedtek a burgonyán és juhon, mely két
                  tárgy abban az időben olyan újdonság volt, hogy az egész ország beszélt róla, s
                  mint a medvejárás, - úgy emlegette meg a finom juhot és azt a napot, melyen
                  meglátta azt és a legelső burgonyaszemet.</p>
               <p>Istenem! a szegény ember mai napon ha ezt hallaná, majdnem azt mondaná:</p>
               <p>- Ugyan mivel éltek akkor az emberek, hogy nem haltak meg éhen?</p>
               <p>A vacsora alatt megemlítendőnek véljük a mindenesetre jó bort és a jó vizet; - az
                  előbbieket a házigazda szívesen kínálta másnak is, de maga is megitta; míg az
                  utóbbit az ifjú gróf nem győzte dicsérni; - mert amint mondja, még Olaszországban
                  sem ivott jobbat.</p>
               <p>Az öreg nem igen vigyázott a szóra a beszéd elején s váltig azt gondolta, hogy a
                  gróf a borait dicséri, mi egy kissé megengesztelé a pipa miatt; hanem bezzeg
                  nagyot nézett a következendő párbeszéd után.</p>
               <p>- Jobb ez úgy-e, mint a Lacryma Christi?!</p>
               <p>- Nekem legalább jobb! - felel a gróf.</p>
               <p>- Ugyan, mondja meg, kedves gróf öcsém, - hát csakugyan jó az a Lacryma
                  Christi?</p>
               <p>- Sohasem ittam, kedves urambátyám!</p>
               <p>- Mi a manó, hisz ott jártál Olaszországban, s ott már csak a legjavából kaphat az
                  ember.</p>
               <p>- Alkalmam elég volt hozzá, - magyarázá a gróf, de minthogy bort sohasem
                  iszom...</p>
               <p>- Bort nem iszol? - mondja az öreg, - hisz most dicsérted a boromat.</p>
               <p>- A vizet, kedves urambátyám, - felel a gróf - és most is mondom, hogy ennél
                  kitűnőbbet rég ittam!</p>
               <p>- Béka terem abban, öcsém!... - jegyzi meg az öreg, s aztán Andrásnak szól:
                  András, szóljon kend a grófnak, - még az kellene, hogy vízzel tartsuk, mint a
                  hidat.</p>
               <p>- Bocsánat, - nem iszom!... - mentegetődzék a gróf.</p>
               <p>- Az én egészségemre! - unszolá az öreg némi erőltetéssel,
                  mintha maga ellenében is védelmezni akarná a grófot, ki őt ily hamar kétszer, de
                  kellemetlenül érinti.</p>
               <p>- Bocsánat - mentegetődzék a gróf, - amit egyszer nem, máskor sem.</p>
               <p>- Dehogy nem!... - mondja Baltay némi szégyennel, - ha az enyémre nem, legalább
                  kedves vendégeimért üssük össze a poharat!</p>
               <p>- Ezzel a jó vízzel, ha megengedi urambátyám! - mondja a gróf éppen nem
                  engedve.</p>
               <p>- Hüm, hüm! - mondja most már kétszeresen is Baltay az öreg, - hát te öcsém
                  éppenséggel nem akarod megszokni, ami magyar embereknek csak olyan természete,
                  mint a mécsnek, hogy olajt iszik... No töltsd meg a poharat!</p>
               <p>- Szokásomtól nem térek el semmi áron! - mondja a gróf szörnyű
                  következetességgel.</p>
               <p>- Azt már én sem teszem! - mondja az öreg vontatott hangon,
                  egyszersmind intve Andrásnak, ki megint elvonult egy ablakmélyedésbe, s a rovásra
                  a második vonást lenyeste egy éles késsel, mely a kemény nyomásnak szívesen
                  engedelmeskedett.</p>
               <p>Vége lőn a vacsorának, a fiatalok hátrább maradtak, míg az öregek együtt mentek
                  elől, s minthogy a fiatalok még az étteremben maradának, Baltay azt mondja két
                  vendégének:</p>
               <p>- Na barátom, ha földialmával élünk, finom selymes gyapjúból készült posztóban
                  járunk, nem dohányzunk, bort nem iszunk, attól félek, nemsokára olyan könnyű
                  legényekké válunk mindannyian, hogy egy jókora forgószél fölkap bennünket, és
                  Ázsiában tesz le.</p>
               <p>Nemsokára elhúzódtak a nyugvóhelyre, a fiatal gróf olvasáshoz fogott, az ifjú
                  Baltay lefekvés előtt megtudván még bátyjától, hogy a házasságba miképpen
                  egyezett, elgondolá, hogy ha ez a házasság az öreg akarata ellenére is
                  megtörténnék, akkor a pört irgalom nélkül megkezdi, mi az elkeseredésnek minden
                  átkát szétereszti, s a közös barátságnak vége.</p>
               <p>Hosszú gondolkodás után elhatározá magát valamire; majd megmondjuk legközelebb,
                  hogy mire, addig előbb nézzük meg az öreg Baltayt, kit még most sem tud az álom
                  végképpen lefogni: - vajjon mi tartja őt ébren?</p>
               <p>Nagyokat kettyentett egy falióra, melynek zörgésére minden más ember ijedten
                  ugranék ki az ágyból, csak Baltay nem, minthogy ezt a lármát rég megszokta s az
                  ősi maradványt bántatlanul hagyá a falon, emlékéül annak, hogy már néhány évtizede
                  ketyegett a Baltay-családnak.</p>
               <p>Baltayt egy mély fájdalom tartá ébren, minthogy az ifjú grófot az ő mértéke
                  szerint nagyon könnyűnek találta, s az öreg nem annyira a lehető atyafiságból,
                  mint egyéni meggyőződésből a grófot a legszigorúbb mértékre vette, s mentségére
                  nagyon keveset talált.</p>
               <p>A hatalmas úr anyagi kényelmének forrásain végig tekintvén, nagyon élénken kezdé
                  tapasztalni, hogy végtére is, ha egy sorban állunk, a házas zsellér is csak annyi
                  helyet foglal el, mint akármely tízezer holdas, és hogy a nemzet összegét végtére
                  is az emberszám pótolja ki.</p>
               <p>- Hát eggyel megint kevesebben leszünk? - mondja fájdalommal, s annál
                  gyötrelmesebben, minthogy a gróf hírhedt ember volt, - s a jó Baltay nehéz szívvel
                  gondolt azon körülményre, hogy a lánc nem is végén, hanem derekán szakadozik, - és
                  ezt a hézagot nehéz összekötni.</p>
               <p>Baltayt nem hagyá nyugodni a tűnődés, - és ablakából az épület egyik szárnyára
                  látván, éppen oda, hol az ifjú gróf szállásolt, éjfél után majdnem két óráig
                  gyertyavilágot látott.</p>
               <p>E körülmény szinte különösnek tetszik, de mielőtt okát gyaníthatná, a fáradság
                  erőt vett a tűnődő emberen, és szemeire nehezült az álom.</p>
               <p>Néhány napig meglakták házát a vendégek, - a nappali órák derülten folyának, de
                  éjszakánkint a háziurat rendesen ébren tartá az a világosság, mely az ifjú gróf
                  szállásáról hozzá verődött, s utóbb nem állhatá, hanem megrántá a csöngettyűhúzót,
                  s nemsokára belépett András a szörnyű csengetésre.</p>
               <p>- Olcsóbbért is bejövök ám! - mondja a fölrezzentett hajdú, megsokallván a
                  csengettyű rángatást.</p>
               <p>- András! - szól a nagyságos úr, egészen saját gondolat tárgyával vesződvén, -
                  nézze meg kend a grófot, bizonyosan égve feledte a gyertyát, bizony még felpörköli
                  magát.</p>
               <p>- Hát én nem látom úgy-e? - mondja a hajdú.</p>
               <p>- No ha látta kend, hát miért nem figyelmeztette, hogy égve marad a gyertya, maga
                  pedig elalszik.</p>
               <p>- Ha aludnék! - mondja András - de nem alszik ám.</p>
               <p>- Mi ördögöt csinál hát? - csodálkozék a nagyságos úr - talán csak nem akar
                  gyertyánál zabot hegyezni?</p>
               <p>- Nem bizony, - hanem mikor megérkezett, hozott magával egy sereg könyvet!...</p>
               <p>- Látta kend?</p>
               <p>- Hogyne láttam volna?... egyenkint szedegettem elő neki, sorba néztem
                  valamennyit, de bíz én egy szót nem ösmertem belőle, - nem t’om miféle betűvel
                  volt írva, - talán nem is az elejéről kell olvasni, hanem visszájáról.</p>
               <p>- Mi a mennykőnek az a sok könyv?</p>
               <p>- Én is azt kérdeztem tőle, nagyságos uram, aztán azt felelte, hogy holtig tanul a
                  jó pap!</p>
               <p>- Nohát mért nem lett barát? - pattant föl az öreg.</p>
               <p>- Fele kenyere annak az a könyv, nagyságos uram, - tegnap bementem hozzá, - mert
                  magam is azt véltem, hogy baja miatt is gyertyázik talán, de bíz akkor is a
                  könyvet bújta, - még mondtam is neki, hogy addig nézi gyertyánál a sok apró betűt,
                  hogy utóbb nappal sem látja meg; hanem arra még azt mondta: aki
                     nem tanul, annak végtére az esze is begyöpösödik.
               </p>
               <p>
                  - András! - mondja az úr fölegyenesedni akarván az ágyban,
                  hogy a szót jobban értse: talán úgy álmodta kend ezt?</p>
               <p>- Álmodtam? - mondja nehezteléssel a hajdú, - no ha álmodtam, hát nem szólok egy
                  szót sem, hanem menjen be hozzá a nagyságos úr maga; hanem jól megszorítsa a
                  nadrágszíjat, mert ha valamelyik könyvből kikérdezi, - én nem felelek ám a
                  nagyságos úr helyett! - végzi be a hajdú a szót, egész nehezteléssel tévén be maga
                  után az ajtót.</p>
               <p>Reggel a két öregebb vendég eltávozott korán, vendégül híván a két ifjabbat is,
                  hogy együtt aztán a tamási nagy vadaskert meghajtásán részt vegyenek, de a
                  fiatalok valamivel későbben mentek el, s az öregebb Baltay lenn állt a kocsinál,
                  hogy a lovakat szemlélje, s ezúttal a fölrakodásnak is szemtanúja lőn.</p>
               <p>- Hát ebben mi van? - kérdé a grófot egy faládára mutatva.</p>
               <p>- Könyvek, urambátyám!</p>
               <p>- Mi a patvar, öcsém, hát nem silabizáltattak veled eleget az iskolában, hogy még
                  maradt mostanra is valami leckézni való?</p>
               <p>- Oh, urambátyám, - véli a gróf, - sokat meg lehetne még arról írni, amit mi
                  magyarok nem tudunk.</p>
               <p>- Bizony még megérem, öcsém, - hogy elcserélnéd apád kardját egy láda
                  könyvért?</p>
               <p>- Ha másképp meg nem vehetném, még azt az árt sem sajnálnám érte.</p>
               <p>- Isten úgy segéljen, jól beszélsz öcsém, még tán ráfogod, hogy valami
                  könyvcsináló különb ember, mint más.</p>
               <p>- Valamivel, édes urambátyám! - mondja a gróf fölvevén
                  útiköntösét, hogy a kocsiba üljön.</p>
               <p>- Nojsz Árpád könyvvel dobálta meg ellenségeinket, s úgy olvasta
                     ki ismét őket, - aztán mi is majd könyvből védelmezzük meg!</p>
               <p>- Aligha nem! - legalább én azon meggyőződésben vagyok! - jegyzi meg a gróf.</p>
               <p>- S aki ezt nem hiszi, tán azt ellenségnek tartod?</p>
               <p>- Olyan ellenségnek, urambátyám, kit okvetetlenül le fognak
                     győzni!
               </p>
               <p>
                  - Na, öcsém - én ekképpen csak ellenség
                     maradok! - mondja az öreg elhalaványodva, nézvén a kocsi elindulását, és a
                  szavakat úgy ejtvén, hogy az illető megértse.</p>
               <p>*</p>
               <p>A két ember elvált, mindkettő elmondá még mintegy befejezésül ezt a kis
                  magánbeszédet:</p>
               <p>- Még ez az ember olvasni fog! - mondja a gróf.</p>
               <p>- Ez az ember nem magyar ember! - dörmögé az öreg elég hallhatólag, úgy hogy
                  András előhúzta a rovást, hogy a harmadik vonást fölrója, mit az öregúr is
                  észrevett, midőn a hajdú készen lőn a harmadik vonással, azt mondja:</p>
               <p>- Hallja kend, megtellett a rovás!</p>
               <p>Boldogságos isten, - mind a kettő a legjobb hazafi, hanem rajtuk van még idáig is
                  a nagy átok: az egyik a másikat nem érti.
               </p>
               <p>A két fiatalember nagyon is megérté az öregúr szavait, s az ifjú Baltay, még
                  inkább több okot lelt föltett szándékának kivitelére, s alig várta, hogy a
                  hercegnél legyenek, hogy lelkéről leoldja a terhet, mely okává válhatnék egy
                  család szerencsétlenségének, s azért midőn az enyingi kastély kapuja alatt
                  leszálltak, az ülésből egy nagy iratcsomagot emelt ki, s hóna alá fogván, sebesen
                  szaladt föl a lépcsőzeten, hogy gondjaitól minél hamarabb megszabadulhasson.</p>
               <p>Bowring úr a hercegnek az ozorai búcsút beszélte el, s becsületére fogadta, hogy
                  az angol öklözgetés egy pennyvel sem ér többet, mert a dühös boxoló, ha lökésben
                  van, még akkor is kiüti ellenfele szemét, ha a konstábler botja közibük
                  nyújtózkodik; de a béres puszta szóra elereszti ellenfelét, éppen midőn agyon
                  kellene ütni, s mint valami békés sörházi vendég, csöndes jó éjszakát kíván, s
                  elmegyen aludni. Ha ő ezt saját szemeivel nem látja, hanem könyvből olvassa, képes
                  elmenni a könyvíróhoz a földgolyó ellenkező oldalára gyalog, hogy az illetőnek azt
                  mondja: Az úr ezt álmodta, - s még álmában is hazudott, vakarja ki a könyvből, - s
                  ha nincs pénze az úrnak, megveszek minden példányt; javítva újra kinyomatom, s a
                  hazudságért készen a bocsánat.</p>
               <p>A herceg csöndes gyönyörrel élvezé az angolnak elbeszélését, azután pedig tudtára
                  adá, hogy a magyarországi leghíresebb szarvasvadászatra indulnak a tamási erdőbe,
                  hol háromszáz vadász lesz jelen.</p>
               <p>- És leszen huszonöt szarvas! - mondja nevetve az angol.</p>
               <p>- Egy csapatban igen is, leszen annyi, - de leszen olyan is, melyben hatvan darabot számlálhat meg az ember, ha nem röstell
                  vesződni vele.</p>
               <p>- Láttam a törzsnyájat, a juhok ritka szépek, - mondja az angol, minden
                  összefüggés nélkül a beszéd folyamára.</p>
               <p>- Bowring barátom, ön a juhokról beszél.</p>
               <p>- Igen, a juhokról, azt hittem, hogy a herceg a juhokra gondolt, hogy hatvanával beszél.</p>
               <p>- Én a tamási szarvasokat gondolám! - igazítja helyre a herceg.</p>
               <p>- De hatvan egy csapatban?</p>
               <p>- Nohát hetven! - mondja a herceg, - s ha ön szereti a
                  tréfát, még a vadászat előtti napon egy kis mulatságot szerzek önnek, ha nem
                  röstell szénás szekéren egy magyar mérföldet utazni keresztül a vadas kert egyik részén, és szerencséje leszen önnek, ha a szarvasok ki
                  nem eszik alóla a szénát.</p>
               <p>- Herceg! - mondja az angol - minket a világ különcöknek tart, de ha már az angol
                  maga nem sajnálja a pénzt saját bolondjaiért, kár volna egyetlenegy
                  állatszelidítőt tartani azért, hogy minket ilyen mutatványokkal lepjen meg.</p>
               <p>- Egy fillért sem költ erre az én szomszédom, herceg Eszterházy, ha ön nem hiszi,
                  meggyőződhetik, s ha kívánja az utazást megtenni, a fogat rendelkezésére áll és a
                  fürgedi ispán egy négyökrös szénás szekeret is rendel az ön élvezetére.</p>
               <p>- Megyek! - mondja az angol, hóna alá csapván egy bolond alakú fejtakarót, melyben
                  utazott, sétált, úszott, vánkos helyett ráfeküdt, s amelyben ezerszer kiröhögték,
                  mivel csak ő nem törődött, hanem gyönyörködött abban, hogy az emberiség minő
                  szánandó, midőn egy vékony embert azért röhög meg, mert vékony, s egy harmadfél mázsásat azért, mert vastag.
               </p>
               <p>A herceg nem késett a rendelkezést megtenni, s Bowring úr kalandjára nagy örömmel
                  nyitott ki az oldalajtón, míg a másikon az ifjú Baltay lépett be.</p>
               <p>- Tehát kíváncsi vagyok hallani a nagy titkot! - mondja a herceg, barátságosan
                  nyújtván ki kezét az ifjú felé, minthogy az már néhány nappal előbb egy közlemény
                  elfogadására kéré meg a herceget igen bizalmasan.</p>
               <p>- Hercegem! - mondja az ifjú - a körmendi levéltár befogadhatna-e úgy harminc font
                  irományt azon föltétel alatt, hogy azt kívülem senki se vehesse ki?</p>
               <p>- Ugyanannyi mázsát, ha ön kívánja! - lőn rá a felelet.</p>
               <p>- Egy nehezékkel sem többet ennél, - mondja a másik- ennyi azt hiszem kicsiny
                  helyre elfér.</p>
               <p>- Kívánja ön személyesen Körmendre vinni?</p>
               <p>- Nem! ha a herceg szíveskedik azt átvétetni itt helyben.</p>
               <p>- Igen könnyen megtörténhetik, - mondja a herceg - Csapó, a körmendi levéltárnok
                  itt van, ő azonnal átveheti.</p>
               <p>- Nem kétlem, ő a herceg megbízott embere.</p>
               <p>- Egy megvesztegethetlen ember, ki készebb egy ív papirost lenyelni, ha másképp
                  meg nem védhetné a titkot.</p>
               <p>- Tökéletesen nyugodt vagyok! - mondja a fiatalember némileg hátrafordulván, mert
                  az ajtó megnyílt s azon át egy lelkes arcú úr lépett be minden bejelentés nélkül,
                  mint olyan bizalmas ember, kinek e kiváltsága rég megvolt.</p>
               <p>- Éppen jókor, - éppen jókor, kedves Csapó úr, - mondja a herceg teljes
                  megbecsüléssel, az őszülni kezdő embert bemutatva, - ön ez iratcsomót átveszi s a
                  körmendi levéltárban mindaddig őrizni fogja, míg ez az úr vissza nem kéri, vagy
                  arra tőle meghatalmazást nem hoz valaki.</p>
               <p>- Egyéb semmi? - kérdi Csapó.</p>
               <p>- Annyi legföljebb - mondja a herceg utasítólag - hogy egy külön fiókot tartson
                  neki a levéltár soros szekrényosztályaiban.</p>
               <p>- Igen természetesen, - magyarázá Csapó - a szentséges hely megleszen, s kívül
                  rajt leszen az útmutató cím a levéltári számmal! - Végzi be a szót, átvevén a
                  nyalábot, melynek külső soraiból elég szembetűnő betűkkel volt e néhány szó
                  olvasható:</p>
               <p>Baltay contra Baltay.</p>
               <p>- Jókora csomag úgy-e? - kérdi az ifjú Baltay.</p>
               <p>- Elég civakodás elfér benne; minthogy látom, ez pör, - s azt tartom a szekrény
                  föliratául legalkalmasabb lesz: Baltay contra Baltay.
               </p>
               <p>
                  - Méltóztassék intézkedni saját belátása szerint.</p>
               <p>Az öreg meghajtá magát, az irományokat hóna alá vette, eltávozott, és néhány nap
                  múlva a körmendi levéltár egyik fiókját kibélelte a pocakos pör, s a szekrény
                  külsején a címbetűk jó vastag és olvasható alakban mutaták a helyet, hova a
                  Baltay-családnak annyi évi civakodása szállásra behurcolkodott.</p>
               <p>- Most már nyugodt vagyok! - mondja az ifjú magában, - én megtettem
                  kötelességemet, s ha bátyámat valaki csakugyan pörre ingerelné, mielőtt érdemetlen
                  keserűséget okozhatna, addig ismét magába száll, míg ez irományokat keresi, azaz,
                  hogy meg nem találhatja; de ha nagylelkűségét megnyerhetem, visszaadom neki, hogy
                  maga vesse tűzre.</p>
               <p>Ezután kirándulának megnézni a juhnyájat, mely alapjává lőn a híres enyingi
                  juhászatnak, valamint megtekinték a legelső rendes falut Magyarországban,
                     Lajos-Komáromot, mely Enyingtől jó egy órányira
                  fekszik, a hercegtől vévén nevét, minthogy saját eszméje és útmutatása után maga
                  telepítette, hol már ezelőtt húsz évvel a leggazdagabb magyar jobbágyok laktak, és
                  tanúságot tőnek azon nagy emberről, ki a magyar földesurak becsületét fényesen
                  megváltotta, mit még életében hálásan megösmerének a szomszéd jobbágyok is, mai
                  napig megmaradván e mondat: Inkább vagyok Enyingen tömlöcben,
                     mint máshol jobbágy.
               </p>
            </div>
            <div type="chapter">
               <head> VIII. Az üldözött vad.</head>
               <p>Meddig Józsit rég nem láttuk, keressük föl azért őt is. Éppen kora hajnalban
                  megyen ki Hídvégről, egy hosszú csövű puskával, vele két erős vadászkutya lépdel,
                  melyeket madzagon tart és letart azon helység határa felé, melyen a Baltay-család
                  roppant birtoka kezdődik, másfél órányira a tamási erdőtől.</p>
               <p>Lesre megyen a dologtalan szabados, ki a kévehányást nagyon megunta a meleg
                  nyárban, s már ötödnapja kujtorog a Sión túli nádasokon, hogy valahára elkapja azt
                  a jámbor szarvast, melyet Baltayéknál följebb is megemlítettünk.</p>
               <p>Néhány nap óta kószább lőn a szarvas, a tamási vadaskerten alól néhány órányira
                  már egy hét óta fölebb rezzegetik a vadat, hogy a nagy vendégek kényük-kedvük
                  szerint pusztíthassák őket, s így a lassankint megriasztott vadból néhány darab a
                  vadaskert mellett csapván el, a Tamásin fölül eső vidéket is bekalandozza, s a mi
                  szarvasunk sétái közben néhány atyafival nagyon összebarátkozott.</p>
               <p>Meddig Józsi hasztalan lesett a vadabbak után, megriasztva lévén, hamar
                  elszaladtak a kutyák elől, tehát elhatározá, hogy a szelídet megkeríti, bármennyi
                  ideig kelljen hasalnia a tengeri földek szélén.</p>
               <p>Néhány napi lesés után úgy okoskodta leshelyét, hogy a szarvast elvághassa a
                  falutól, s úgy szorítsa be a nádasnak, hogy a Sió mentében jobban Tamási felé
                  hajthassa, s így tán legkönnyebben sikerül elkapni a szarvast, mely a reggeli
                  órákban nagyon szívesen künn kujtorog az új ismerősök után.</p>
               <p>Mielőtt az első napsugár végigszaladt volna a síkon, szilaj nyargalásban jött a
                  szarvas, néha-néha megállapodván, s emelt fővel tekintgetvén a megszakadozott
                  tengeri ültetvények közé, mintha neszt várna, vagy hogy éppen meglátná a határnak
                  új vendégeit, melyek a jó pajtásságért is szívesen tanyáztak a helység
                  közelében.</p>
               <p>A vér nem vált vízzé, s az elkényeztetett állatnak természeti ösztöne vívódni
                  kezdett azon megszokással, hogy a kastély udvarát lakja még, s baromfiak között
                  nyargalássza át az udvart. Mohón szaladta meg az egyenes tért, hogy meglássa azon
                  szarvasokat, melyekkel összeölelkezni nagyobb kéj, mint az udvaron az ökrök feje
                  közé lökni, s a fölébredt állat nagy szemeit merőre dagasztá, hogy lekötvén magát
                  abban a széles környék, keresetteire leljen.</p>
               <p>Mintha szabadságának óráit úgy kellene lopnia, meg-megdöbbent az állat; - de azért
                  ellenállhatatlanul rohant odább, meg-megjártatván szemét az előtte terülő vidéken,
                  melynek mindig nagyobb darabját ejté maga után, s utóbb szokatlanul érzé
                  megvadulni magában a vért, mely már nem ösztönzi visszafelé, mintha megbódulna a
                  légtől, melyet sebes futásában átvág, - míg lábaiban az inak mindinkább tágulnak,
                  s kellemesen húzódnak ki, midőn az állat az akadályokat többé nem veszi oly korán
                  észre, mint eddig az udvaron, hol egy vagy más házi állat feküdt el előtte, - most
                  pedig néha árok akadván lábai alá, egy-egy ugrás könnyen
                  átméreté vele a hézagot, s mindinkább ingerlé a bóduló állatot.</p>
               <p>Megint megállapodék, hogy tájékozza magát, s midőn visszanézett a falu felé, még
                  állati eszében is valami visszásság jelenkezék, hogy ily messze távozott, anélkül,
                  hogy az ösztön visszaindítaná. Nem bírt elválni a falu nézésétől; - neki is
                  megvalának emlékezetei, s némi reszketegség fogá el azon gondolatnál, hogy a
                  kedves úrnő hihetőleg eddig már a kert árnyaiban kiáltja a nevét, - s e gondolat
                  néhány lépést tétetett vele a falu felé; de oly lassan, hogy nem annyira az
                  akarat, mint valami hála indítá meg: azonban mielőtt az ösztön előre vagy hátra
                  győzelmes lenne, a hídvégi szabados elbocsátá a két erős kopót, melyek hangos
                  ugatással riaszták meg a szarvast, mely eddigi bátorságát elveszté s a faluval
                  ellenkező irányban rohant le a Sió nádasai mellett.</p>
               <p>A szabados, egyenes úton az erdőségek felé tartott azon véleményben, hogy az állat
                  minden kanyarulás után végmenedékét úgy is arra keresi, s éppen azért a kutyákat
                  visszakürtölé, látván, merre tévedez a szarvas, ő pedig minél távolabb akart
                  maradni a falutól és annak határától, hogy ismerős ember ne akadjon útba, midőn
                  lövésre kerül a vad, s így a büntetést elkerülje, tudván, hogy a kedvenc állatot
                  mindenki ösmeri.</p>
               <p>A szarvas még mindig bírt annyi bátorsággal, hogy az embertől meg nem riadt, és
                  csak ebek támadása bírta megkergetni, azért a vadász előtt mindenütt lefelé
                  tartott, vissza nem mervén fordulni az ebek miatt, melyek a szabados mellett
                  pórázon ballagtak.</p>
               <p>Néhány órája már, hogy a szarvas vezeti a szabadost, ki végre megunta a
                  gyaloglást, valamint a helyiség is ínyére volt; azért újra leszabadítá a kutyákat,
                  melyek az állatot kétszeres erővel kezdék megzaklatni.</p>
               <p>A tamási határban megfordult a vad, hogy visszafelé törjön; de midőn egy
                  határárkot magasról átugranék, a golyó farába csapódott, mi az állatot újra az
                  erdőnek hajtá.</p>
               <p>A vér meghagyá nyomait, s a lihegő vadász ingere lecsillapíthatatlan lőn,
                  szüntelen nyomon kergetvén a vadat. Csakhogy az erdőszél felé az ebek előtt egy
                  másik szarvas rezzen föl, s az ebek azután egészen más irányban tévedtek el
                  tőle.</p>
               <p>Kevéssé ismeri a vadászszenvedélyt, ki azt hiszi, hogy egy tilalomfa meg bír
                  állítani egy vadüldözőt, ki néhány százlépésnyiről mindig látja a vadat, és csak
                  közelléte bírja odább rezzegetni.</p>
               <p>A szabados újra megtölté a puskát, hogy ha közelében lövésre kaphatná; de amint
                  fegyverét megtölté, a szarvas újra megindult, s amint a vadaskertnek egy mérföldet
                  átövező falát látá, egyenesen neki tartott, mintha házat vélne, hol menedéket
                  remélt.</p>
               <p>A vadaskert fala mellett rézsútosan vannak némely helyütt feltöltések, hogy a
                  külső vad tavasszal megérezvén a hímet, fölmehessen, - s onnét állati ösztön után
                  beugorjék a kertbe, honnét többé nincsen visszamenekülés; a szarvas fölszaladt az
                  egyik töltésre, s onnét a nagy vérvesztés után is a vadaskertbe ugrott. Mindegy, a
                  szabados követte a lihegő vadat, s midőn a vadaskertbe érne, - akkor kezdődik meg
                  egy órányiról a hajtás, s az első zajra megrezzent szarvasok lassankint kezdének a
                  vadászállomások felé törni, s a puskaropogás sűrűen váltogatá egymást.</p>
               <p>A szabados még inkább neki bátorodott, s a megsebzett vadat, óvatosan bár, de
                  nyomról nyomra befelé kergette.</p>
               <p>Nem sokára nagyobb lőn a vérnyom, s nem kételkedék, hogy a szarvas legföljebb
                  háromszáz lépésnyire okvetetlen megáll.</p>
               <p>Nem kísérjük odább, - nekünk még máshol is van dolgunk.</p>
            </div>
            <div type="chapter">
               <head> IX. A tamási erdő.</head>
               <p>Bowring urat a hajnal már az erdőszélén érte, hol éppen most csavarodik az erdőnek
                  széles útjába a hat ökrös béres szekér, hatalmasan megrakva szénával, melynek
                  elején Holvagy Pista nyújtóztat ki egy hosszú ostornyelet, s olyant durrantott a
                  hangzatos erdőben, hogy Bowring úr minden egykedvűsége dacára fölriadt álmából,
                  mely a puha szénán meglepé, - s tökéletesen azt hitte, hogy ágyút sütöttek el.</p>
               <p>- Ránk lőttek? mondja az angol.</p>
               <p>- Az ökröknek durrantottam, - mondja a béres, letévén az ostort, mit aztán az
                  angol szinte megpróbált, hanem úgy odacsavarta a maga nyakára, hogy a béres alig
                  bírta leoldani onnét.</p>
               <p>Bowring úr nem fogna sajnálni egy száz fontost, ha ezt a mesterséget úgy véghez
                  tudná vinni, mint a béres, és mernénk fogadni, hogy annak idejében hajlandó volna
                  egész Londont földurrogatni valami ködös éjszakán; most azonban hamar egyéb
                  tárgyat lelt megbámulni valót.</p>
               <p>Még alig voltak ötven ölnyire az erdőben, a sötét erdőnek mélyéből ballagott ki
                  egy vén szarvas, - szarván tizenhat ágat lehete megolvasni, s a büszke állat
                  kiállt az erdőszélre, ránézvén a szekérre anélkül, hogy szemét megmozdítaná, s míg
                  a béres feléje sem fordult, Bowring úr rábámult a közelségben, hisz alig volt tőle
                  harminclépésnyire, s az állat, mint egy tökéletes rajzpéldány nyugodtan láttatá
                  kevély szarvait, karcsú lábait, megtermett testét és azon szemeket, melyekből egy
                  elbűvölt hatalmasnak lelke nézett rája.</p>
               <p>Kész prédának állt ki az állat, Bowringnak csak egy mozdulatot kellene tennie a
                  szénán heverő csőért, hogy ledurrantsa, s útjába álljon azon kis ágnak, mely
                  tizenhetediknek akarna nem sokára kibújni, de az állatnak nincsen annyi félelme,
                  hogy egy lépést távoznék el a közelségből, hanem elhaladtatja maga előtt a nagy
                  szénás szekeret, mintha üdvözletéül vonulna el hat darab járomba fogott marha, s a
                  szabad állatnak igénye volna lenézni a megjuhászodott erőt.</p>
               <p>Bowring úr érezé, hogy valami hatalom lefogá karjait, s ámbár már a fegyveren
                  nyugvék a keze, a lövésnek ingere elhagyá, mintha gyilkosságnak tartaná e
                  közelségben megrohanni e gyönyörű szarvast, mely szabadságának és fönségének
                  érzetében mintegy a többinek választott példányaként állt volna elébe a távol hon
                  gyermekének, odaállván a legalkalmasabb helyre, hol az árnyéklat, háttér,
                  világítás és állás minden oly szerencsésen van eltalálva, mintha művészt várna,
                  kinek ecsete alá kínálkozék kényelmes mozdulatlanságban.</p>
               <p>A lőfegyvert elereszté Bowring, s messzire ment már a szekér, mikor még mindig a
                  szarvast szemlélé, mely nagy későn ismét a fák közé vonult el, - s Bowring úrnak
                  ideje lőn más oldalra nézni, mely fiatalabb erdő lévén, a csalitok között egy
                  barnás körrajzot látott megmozdulni, mit inkább eleven képzelődésének hitt, mint
                  valónak, - azért előbbre nyújtózkodék, - s a legelső bokor csoportozat mellől vagy
                  nyolcvan darab dámvad szökött fel a szekér közeledtével.</p>
               <p>Feléjük csapott az ostorral a béres, s mint egy hullám indult meg néhány lépést a
                  sajátszerű társaság, megállván, mintha jogát akarná visszakövetelni a csalitnak
                  kedves árnyékából, honnét most a legnagyobb kényelem közül durrogatják föl
                  őket.</p>
               <p>Bowring úr elfeledé, hogy csövei keményre töltvék, - nem érzi többé azt a
                  gyullasztó ingert, mely megöl minden irgalmat az állatok iránt, és hogy úgy
                  mondjam, csiklandó vágyat érez az eleven húst legyilkolni, mely mozgásában oly
                  buján szép és ölni késztet... Hol marad el az a szomj, mely a legjózanabb embert
                  bolonddá teszi, s minden veszélyen átkergeti egy durranásért, mely az öldöklést
                  oly boldogsággá teszi?</p>
               <p>Nincs meg!... az ember szomjának nagy a tenger, s a látás hatalma, a szörnyű
                  tömegnek közelsége több mint félig eloltá a szomjat, - a szenvedélynek akadályra,
                  küzdelemre van szüksége, s egyetlenegy ellenre, hogy kar vagy ész hatalmával érjen
                  célt, - s íme, hol a tömegből a szebbet választhatná célnak, - nem bír ránézni a
                  tömegből egyre, hogy azt készebb legyen elemészteni, mint egy másikat... Ott áll
                  valamennyi, a megfutamodásnak egyszerű védelmét sem használják, s még a menekülés
                  által sem ingerlik az elszunnyadt szenvedélyt.</p>
               <p>Megadóztatá az embert a szokatlan látvány, - bámulásnak csodás érzelme foglalá el
                  a kedélyt, s érzi, hogy nem a cirkusz páholyában ül, honnét pénzért nézi a
                  megszelídített állatot, melynek szökéseit csak úgy megtapsolja, mint Coriolánt, -
                  s íme megalázkodik az ember az állatország előtt, s e véletlenben oly szépet
                  talál, hogy az órának emléke le nem marad többé emlékezetéről.</p>
               <p>Odább, odább megyen a szekér, s mielőtt húsz ölnyire érnének, négy fiatal szarvas
                  oly közel megyen át előttük az úton, hogy az első két ökröt majdnem megállítja, s
                  a béres az ökrökön át ereszti rájuk az ostort, hogy az útból odább terelje
                  őket.</p>
               <p>Bowring úr alig fért meg már a szekéren, s bizonyosan leugrik, ha a béres nem
                  figyelmezteti, hogy a szarvasok eszik hátul a szénát.</p>
               <p>Lassan hátracsúszik az angol, és látja, hogy öt darab szarvas kullog utánuk,
                  falánkan cibálva a szénát, s bármennyit legyezi feléjük az ostort, annál inkább
                  döfődik egymást a helyért, s amint Bowring úr lenyúlt egyik kézzel, a szarvasok
                  egyikének a szarvát könnyen megrázhatta.</p>
               <p>Lehetetlen többé szekéren maradni. Bowring lekéredzett, s minthogy nem tudta a
                  tájékozást, egy másik kis béresre bízták a szekeret, s Bowring úr Pistával a
                  vadászkör felé vezettette magát.</p>
               <p>A látvány érdekessége nem maradt el tőlük, a szarvascsoportok szüntelen váltogaták
                  egymást, és Bowring úr rég font gondolatainak végre nyelvet adott, s magának is
                  hangosan mondá:</p>
               <p>- Ez országnak mindene van, hanem rá kell találni; - mert nincsen egy-egy árva
                  könyv, mely e tündérkertet kitárná előttünk!</p>
            </div>
            <div type="chapter">
               <head>
                   X.Eggyel több lövés, mint kéne.</head>
               <p>Alig mentek egy negyedórányira, - előtaláltak egy urasági vadászt, ki Bowring urat
                  keresé, s el akará vezetni kitűzött állomásáig, hogy a vadászatban részt vehessen,
                  - mert már felálltak a vadászok, s ilyenkor az állomást elhagyni sem nem szabad,
                  de nem is tanácsos a folytonos puskázás alatt; mert minden állomáson három-négy
                  fegyver szolgált a vadász kényelmére, oly temérdek vala a vad.</p>
               <p>- Ma nem bírnék egyet is lelőni, - mondja Bowring - kimondhatatlanul szánom ezt a
                  vadat.</p>
               <p>- Akkor ajánlanám, - mondja a körvadász - maradjon belül a körvonalon, hol
                  bizonyosan nagyszerű látvány lesz, amint az üldözött vad összekeveredik.</p>
               <p>- No hát én itt maradok, - mondja Bowring utasítást kérve, hogy körülbelül
                  mennyire mehet be; - de mégis, hogy maga ne legyen, Pistát kísérőnek magánál
                  tartotta.</p>
               <p>A lőfegyverek szakadatlanul durrogának, s a lövés hang irányából könnyen
                  tájékozhatá magát az angol, s minthogy már szerteszét szaladgáltak a vadak, sőt
                  csoportosulni kezdének, utasítása szerint egy vastag fánál állt meg Bowring úr,
                  hogy valamiképp föl ne bökje valami megriasztott szarvas.</p>
               <p>Bowring inte Pistának, hogy keressen magának valamely alkalmas helyet, valami
                  makkfa mellett, mely jóval vastagabb, mint a többi, hogy minden oldalról elfödje
                  az állatok elől, s így tova ne riasszák őket. Pista tehát engedelmeskedék, s
                  néhány száz lépéssel tovább ment, s itt egy fa mellé állt, de ekkor vette észre,
                  hogy a legrosszabb helyre állt, mert a vadász állomások idáig hajolván ki, a
                  szélső tanyáktól alig volt ötvenlépésnyire; hanem már késő visszamennie; mert
                  éppen ezen pillanatban roppant el kétszer is a fegyver, tehát érdekében állt nem
                  mozdulni, különben elegendőképen födözve levén a hátulról jöhető lövések
                  ellen.</p>
               <p>Pistát itt hagyjuk a fánál, s magunk kimegyünk a vonalra, mely az erdőnyílások
                  hosszán volt elosztva, s a Pistához legközelebb eső részen a két fiatal jó barátot
                  látjuk, Pistához közelebb az ifjú Baltayt, s a legközelebbi állomáson Dunay
                  barátját, ki a jó pajtástól nem akart elválni.</p>
               <p>A vadak nem hagyának magukra váratni, s ez oldalon élénk puskaropogás lőn, s
                  minthogy a vadaskert falazata nem igen volt távol, az üldözött vadnak itt kellett
                  visszafordulnia, ha menekülni vágyott. Mint egy kis csorda csomósult össze a vad,
                  s a vezető nyomán oly következetesen ment az egész csapat, hogy egy vonásnyira ki
                  nem tért az útból még akkor sem, ha valamelyik sebében összerogyott; hanem akkor
                  valamennyi föltartott fejjel gázolt át a párátlan testen.</p>
               <p>Bowring úr feszesen megállt egy helyben, és becsületére válik angol
                  hidegvérűségének, hogy el nem dűlt ijedtében, midőn az előbbeni tizenhat ágas
                  mellette oly közel ment a fánál, hogy kezét hátán húzhatta volna végig. Föltartott
                  fejjel ment elől a kevély vad, s utána oly közel a másik, hogy szügyével az
                  elsőnek farához ért, - és hasonló helyzetben követé a másodikat, a harmadik, ezt a
                  negyedik, - s így egymásután az ötveneseket a hatvanosok, azokat pedig a többi,
                  egész a százig, amint Bowring úr megszámlálá; de sőt már a vége felé mindeniket
                  megérinté kézzel, kivált a sebzetteket, melyek erősen vérző sebeik dacára
                  nyugodtan, bár reszketegen követték a csapást, - és Bowring urat sajátszerű
                  érzelmek közt részelteték e vadon is gyönyörű látványban, melyből még csak egy
                  hiányzék, a legutolsó szarvas, mely már nem bír odább hatolni, fejét lankadtan
                  veti még föl néha, s nyakán egy tenyérnyi piros szalagnak csokra most bomlik ki, s
                  amint fejét mozdítni igyekszik, a szellő Bowring úr arcához lebbenti, s az angol
                  végtére is kidűl szerepéből, s mielőtt tájékozná magát...</p>
               <p>- De nem mondjuk el még a végét.</p>
               <p>A szabados utána bolondult az állatnak, mely már alig bírt menni, csak egy nagy
                  csapatnak érkezése verte föl benne a végerőt elkísérni a többit, ameddig elbírja
                  még vérevesztett lába.</p>
               <p>A szabados egy fa mellé húzódott, midőn a csapatnak elvonulását látta, s míg így
                  szemlélődnék a bokrokból, lassankint elvonult a csapat, velük a vörös szalagos, és
                  helyette tisztán a béresnek alakját látja meg, amint az féloldalt fordulva áll
                  mereven egy helyben, s oly nyugodtan, mintha készen várná, hogy célba lőjenek
                  rá.</p>
               <p>Megint néhány szarvas akar a vonalon átvágni, az állomásokon szakadatlanul szól a
                  puska, egy lövéssel több vagy tán kevesebb, - a szabados a sűrűben oly kényelmes
                  helyen áll, lehetetlen, hogy vad lelke, mely a bosszúra oly szomjas, hogy hatszor
                  is rálőne jó alkalommal, semmit sem késik, hanem nekifogja a fegyvert, és a
                  béresre durrantja.</p>
               <p>A béres mozdulatlanul áll, - egy lövéssel több, vagy kevesebb, akár jobbról, akár
                  balról; meg sem gondolja, hogy az utóbbi reá céloztatott, csak a szabados látja,
                  hogy sértetlenül áll, míg a vadászállomáson egy jaj szóval az ifjú Baltay
                  élettelenül rogyott össze.</p>
               <p>A szabados a sűrűben észrevétlenül tűnt el; Pistát a lövés nem zavará, csak gróf
                  Dunay rémült el, midőn barátját halva összerogyni látta, s a két szomszéd ijedten
                  rohant a késő segítségre, látván, hogy barátja agyon van lőve, s a két vadász
                  önkénytelenül kérdé egymást:</p>
               <p>- Lőtt ön?</p>
               <p>- Igen! - mondja a másik, - és ön?</p>
               <p>- Szintén lőttem! - mondja amaz is éppen úgy öntudatlanul mint a másik, mintha e
                  körülményben keresné a véletlen nagy szerencsétlenségnek okát.</p>
               <p>Minthogy a seb némileg azon oldalon volt, melyről Dunay állt, még a gróf maga is
                  megdöbbent azon gondolatnál, hátha csakugyan ő lőtte agyon!</p>
               <p>Míg a szerencsétlen barát barátjának hulláját emelé karjaiba, addig az angol
                  mellett a szarvas rogyott össze, - s a hidegvérű ember megindultan emelé térdére a
                  szalagos állatot, melynek végvonaglásában is jól esett, hogy egy ember ápolgatja,
                  ki aztán a szalagot úrnőjének visszaszolgáltatja.</p>
               <p>Midőn a lelődözötteket összeszámlálnák, azt mondja az angol a hullára nézve:</p>
               <p>- Eggyel több lövés, mint kéne!</p>
            </div>
            <div type="chapter">
               <head> XI. Két szomszéd, két gyász.</head>
               <p>Föltették a szarvast a szekérre, hogy úrnőjéhez szállítsák, míg a másik hullát a
                  jó barátok kísérték el hazáig. Leették a szarvasok a szénát a szekérről, s a kis
                  béres a szekér elején állva megereszté a nagy ostort, mely akkorát szólt, hogy a
                  hat ökör szebben megindult, mint azon jámbor keresztények, kik az isten házában a
                  legelső padot ülik el, s mindamellett, hogy a szent ige legközelebb ér el
                  hozzájuk, mégsem ragad meg náluk; mert ők is úgy tesznek mint a paraszt, midőn a
                  szekérről föladja a kévét a másiknak, hogy az is adja megint tovább.</p>
               <p>Oly lomhán mászott a hat ökör, hogy az elsőn levő kolomp egyik oldalától a másikig
                  alig tudott ellóbálódzani, s az egyenes út elvezetvén őket terelés nélkül is, a
                  béres kiült a szekér oldalára, leszedte süvege mellől a sörjenyelű pipát,
                  oldalszíjáról leoldá a zacskót, rágyújtott, s miután a zacskót újra megcsavarván,
                  tenyerén ismét keményre verte, s illőn elhelyezé, eregetni kezdé a füstöt, és
                  gondolatban megkérődzé mindazt, mit a vadászaton látott.</p>
               <p>Míg a fának oldalában vesztegelnie kellett, s a golyók mellette röpködének,
                  megszülemlék egyszerű lelkében az a gondolat, hogy hátha oda is elmenne, hol
                  rézből van a puska, s bőgve megy ki belőle a golyó, mintha nem érne rá külön
                  megsiratni azt a sok embert, kiket útjában megöl, maga sem tudván, hogy miért?</p>
               <p>Az erdő mélyében számtalanszor megütődő puskazaj elvezette őt gondolatban a
                  csatamezőre, hova danolva megyen az ember meghalni, és nincsen egyetlenegy
                  siránkozó fehércseléd, kinek özvegysége vagy árvasága belekapaszkodnék a
                  haldoklóba, hogy erre a világra visszarimánkodja.</p>
               <p>Látta a zöld mezőt, melyre nincs letakarva a halotti lepel, mely messziről már
                  rémületté válik - itt lehanyatlik az ember, mintha elfáradt volna, kipatakzik
                  belőle a vér, mint a gyümölcsnek leve, mitől meg nem undorodik senki; s annyi
                  ember fölé egyetlen óriási domb kerekedik, mit az úton mérföldnyiről meglát, s
                  anélkül el nem kerüli, hogy a vitézek előtt le ne venné süvegét, pedig jól tudja,
                  hogy vissza nem köszöntenek neki.</p>
               <p>Addig-addig járta meg lelkével a csatamezőt, hogy a kolompnak tompa hangját
                  ágyúzásnak vélte, s nem bírt hazakerülni a messzeségből, hová már elment azon a jó
                  lovon, mely ha jó nem volna, huszár alá nem nyergelték volna. Oly vitézül ölte és
                  vágta már az ellenséget, hogyha most az édesanyja sírva hívná, még akkor sem jönne
                  talán vissza.</p>
               <p>A pipa buzgón égett, a kolomp egy nótára verte ki a szokott hangot, - semmi sem
                  zavará meg az ébren álmodozó embert, ki most éppen azon nyugodott meg, hogy milyen
                  szépen kigondolta az úristen, hogy ellenség is legyen, hogy
                  a huszároknak legyen majd mit vágni!</p>
               <p>Nem jutott eszébe, hogy a halál az ő kezével végzené a véres munkát, annak még
                  örvendeni is tudna; de már akképpen győződött meg magában, hogy a jó úristen maga
                  tudja azt legjobban, miért rendelte el a háborút, - és toldalékul hozzágondolta
                  még azt is, - ha kinek nem tetszik, miért lett ellenséggé.
               </p>
               <p>Megszólamlék benne az erő, és mint a levelek közül a bimbó, kifelé kéredzkedék, s
                  a széles erős mell alatt nem bírt megférni valami, hanem arra ösztönzé, hogy
                  messze-messze kell még innét menni.</p>
               <p>Összekeveredett a két első ökör, s a kolompnak hangja úgy meglódult, hogy az
                  elandalodott bérest fölébreszté, mire az végig nézvén a hat ökrön, s a nagy nyelű
                  ostoron, nem mert többé visszagondolni az elmúlt kedves tárgyra, s helyette most
                  ezt a dicsőségtelen ballagást látván, az ostornyélért s a hat ökörért elszégyenlé
                  magát.</p>
               <p>Mintha maga előtt is megröstellné a dolgot, fölkapta a nagy ostort, s egymásután
                  vagy hatszor durrantá ki a legerősebb hangot, s tán tovább is folytatná, ha meg
                  nem szólítná egy vastag bajszú huszár, ki után vagy harminc legény párosával jött
                  még, az úton lassú léptetésben.</p>
               <p>- Öcsém!... tán valamelyik ökröd nagyot hall? - mondja az őrmester a béreshez
                  érvén.</p>
               <p>- Már ezekkel csak így lehet beszélni! - mondja rá a béres.</p>
               <p>- Apád ökrei ezek, öcsém?</p>
               <p>- Apámé! - véli a béres, - csakhogy ez az apám másnak is apja ám.</p>
               <p>- Csak nincsen ötven fia ennek az apádnak?</p>
               <p>- Ötven nincsen,... katona uram, hanem vagy ötezer mégis van, s mindnek édes
                  apja.</p>
               <p>- Látom, öcsém, jól tart benneteket, - mondja még a huszár, - vagy tán te vagy a
                  legkisebb fia, hogy ilyen pirosra kihizlalt?</p>
               <p>- Még énutánam meg lehet kotorni a tálat, - katona uram, - mert én herceg Batthyányi Lajos kenyerét eszem, - áldja meg érette az
                  isten! - magyarázá Pista.</p>
               <p>- Most értelek öcsém! - mosolyog rá az őrmester, egyszersmind új dologba kapva
                  mondja: öcsém, sokat kell az ilyen hat ökör mellett gyalogolni úgy-e?</p>
               <p>- Könnyebben elvégzem, mintha hat felé kellene mennem.</p>
               <p>- Nem rugós valamelyik? - tréfálkodék a huszár odább is.
               </p>
               <p>
                  - Patkó nincsen rajtuk! - viszonzá a béres.</p>
               <p>- De nyereg sincs ám rajtuk, öcsém, - folytatá még odább is amaz, - aztán látod,
                  van ám nekünk egy heverő paripánk, s ha fölülsz rá, nem kell ám olyan hosszú nyelű
                  ostor, mint amekkora most van a kezedben, - mert elmegy ám az a magas
                  mennyországig durrogatás nélkül.</p>
               <p>- Hátha nem eladó?</p>
               <p>- Minden hitvány embernek nem, az igaz, - lőn rá a felelet, - hanem már veled csak
                  megalkuszunk öcsém, ha tudnánk, hogy nem ijedsz meg a magad árnyékától.</p>
               <p>- Azt tartom, nem! katona uram - mondja rá Pista.</p>
               <p>- Nohát próbáljuk meg, - mondja az őrmester, - állj ki, tartsd szét az ujjaidat,
                  aztán én megforgatom egy párszor a kardot, s a két első ujjad között úgy elvágok,
                  hogy a szellőn kívül nem éri más a kezedet.</p>
               <p>Erre a béres megállítja a hat ökröt, ujjait kiterjeszti, hogy az őrmester megtegye
                  a vágást.</p>
               <p>- De hátha levágom valamelyik ujjadat, öcsém!</p>
               <p>- Én azt nem kérdezem katona uram, az a maga kötelessége, hogy jól tudjon vágni,
                  én csak azt vállalom magamra, hogy kiállok... hát itt van!</p>
               <p>- Ember vagy öcsém! - mondja a huszár, - annyi, mintha én vágtam, te meg kiálltad
                  volna, hol hálsz az éjjel?</p>
               <p>- A fürgedi pusztán, katona uram, ha tudja merre van!</p>
               <p>- Oda tartunk öcsém, ott maradunk egy egész nap, ott meglátjuk egymást! - mondja a
                  huszár, fejét csóválva hagyván el ügetést a szekeret, hogy idején érjék be a
                  pusztát.</p>
               <p>Pista lassan ballagtában nagyokat fohászkodott a katonák után, s minthogy leghátul
                  egy gazdátlan ló nyergelten ment vezetéken, gondolatjában fölült a gazdátlan lóra,
                  s velük ment, míg csak látta őket, - azontúl pedig magára maradván ökreivel,
                  mintha a jámbor állatoknak szarva mindig az ő boldogságát öklelné meg, -
                  rettenetesképpen megutálta őket.</p>
               <p>Minthogy előbb már leszállt a szekérről, nagy ostorát összecsavargatá a szörnyű
                  nyélen, s úgy helyezé a szekérbe, mint amelyet többé nem akarna kézbe venni, s
                  hogy az ökröket ne láthassa, előttük ballagott; de előbb a kolompot levette, hogy
                  még az se lármázzék utána, midőn a huszárokra meg a gazdátlan lóra gondolt, mert
                  most már azt is megsajnálná, ha így szállítanák le a lóról, pedig még rajt sem
                  volt, hacsak ezután nem lesz.</p>
               <p>A szarvas néhány gallyal lefödötten nyugvék a szekéren, s már nem messze valának a
                  falutól, honnét vesztére szaladt ki ma reggel, s íme már a pára nem megy vele
                  vissza, - jámborsága most már csak életlenség s egyetlen jele annak, hogy emberek
                  között járt, az a vérvörös szalag, mely fölbomlott csokrával még most is nyakában
                  lóg.</p>
               <p>Sorsát nem bírá elbeszélni a szabadoson kívül senki, s minthogy az magától erre
                  úgysem igen volna hajlandó, kövessük inkább a bérest, kit amaz bosszúból
                  hasonlóképp ki akart küldeni ebből a világból, csakhogy az másképpen lőn megírva a
                  végzések könyvében, hol már előre meg van írva az is, hogy jövőre hol találkoznak
                  még.</p>
               <p>Hasztalan siet úgy előre a béres, gondolata mindinkább hátra, utána marad el azon
                  irányban, merre a huszárok a fürgedi pusztára tértek el, - s ő most ha lehetne,
                  egy helyett kettőt lépne, hogy az út kurtább legyen előtte, csakhogy nem tudta
                  elfeledni, hogy az ökrök is utána ballagnak, még pedig igen-igen lassan.</p>
               <p>Maga sem tudá, hogy e napon a halál ballagott el mellette, s mintha a sors őt
                  magát fordította volna oldalt, meg kell indulnia azon úton, hol a halál ágyúszóval
                  fordul neki szemközt, és jó szerencséje lesz, ha szemközt nem találkozik vele az a
                  golyó, melyre az ő neve lesz írva, ha tudniillik valamelyikre csakugyan
                  ráírták.</p>
               <p>De nagy határt megkerült az ő esze ebben a kis útban, - látott mindent, még a
                  dicsőséget is, mit nemcsak a vezér lát, hanem meglát az utolsó közvitéz, midőn
                  karját ellenségre emelheti, s a maga neve mellé amazét is osztja.</p>
               <p>Ment, ment, mendegéle, s a gyönyörű álmot a faluból kirohanó kutyák ugatták csak
                  széjjel, tehát megkérdezte a legelső embert, hogy nagyságos Baltayné asszonyság
                  kastélya merre van közelebb.</p>
               <p>Az útmutatás után könnyen meglelheté, azért az utcán olyan fordulást tett, hogy a
                  hat ökör kanyarulása a küszöbön meg ne zökkentse a szekeret, s midőn a kapun
                  minden baj nélkül bemehetett, egyenesen az erkély alatt állt meg,</p>
               <p>A nagyságos asszony éppen akkor lépett ki a kisasszonnyal, s mindkettő csodálkozva
                  nézé a szokatlan vendéget. Mielőtt azonban megkérdezték, mi járatban volna, a
                  körülálló cselédeket kérdé sorba a nagyságos asszony:</p>
               <p>- Tehát senki sem látta?</p>
               <p>- Én nem láttam, pedig a fölső határt végig jártam! - mondja az egyik.</p>
               <p>- Hát te? - kérdik a másikat.</p>
               <p>- Bíz én sem láttam - nagyságos asszony - mondja a másik, - pedig még a nádast is
                  majdnem szálonkint összeválogattam; de sem nyomát, sem magát nem láttam.</p>
               <p>- Tehát egyik sem látta? - kérdi bánatos arccal a kisasszony.</p>
               <p>- Senki! - lőn az egyhangú válasz, mire a háziasszony az idegen cselédhez fordult,
                  mintegy előbb kérdvén, mint azt, hogy mi jó szerencsében fáradt el idáig.</p>
               <p>- Fiam!... nem láttál egy szarvast? - kérdi az asszonyság.</p>
               <p>- De mennyit! nagyságos asszonyom! - hisz éppen most jövök a tamásii szarvas
                  vadászatról, volt ott annyi, hogy a szénát is leették erről a szekérről.</p>
               <p>- Nem látott egy vörös szalagosat? - kérdi a kisasszony.</p>
               <p>- Azt keresik? - kérdi a béres.</p>
               <p>- Minden emberünk az után indult ma - mondja a hölgy - de senki sem leli.</p>
               <p>- Azt tartom, nagyságos kisasszony, hogy nem jön az vissza elevenen.</p>
               <p>- Dehogy nem jő, - mondja ismét bizalommal a hölgy, hisz a legjámborabb állat a
                  világon.</p>
               <p>- Az a baja, kérem átossággal, - különben nem hoztam volna haza ezen a szekéren, -
                     ímé. - mondja leszedvén a gallyat, mely alól a szalag
                  elég hamar ismerőssé tette.</p>
               <p>Mély megilletődés fogta el a körülállókat, kik a boldogtalant leemelték, s a
                  kisasszony a kedvenc állatot zokogva siratta.</p>
               <p>Az anya vigasztalni kezdé, anyai eszével átlátván, hogy ennél nagyobb baj is akad
                  a világon, de a leány csak nem akart megbékélni, s utóbb már a cselédek is mondtak
                  neki egy-két vigasztalót, a végre Pista is megszólamlik:</p>
               <p>- Sohase búsuljon, nagyságos kisasszony, szebb halállal úgy sem halhatott meg!</p>
               <p>- Szegény kis szarvasom! - mondja az úrhölgy.</p>
               <p>- Háborúban halt meg biz ez, mint akármi katona! - jegyzi meg a béres.</p>
               <p>- Annak is jobb volna, hogy ha otthon halhatna meg!</p>
               <p>- Ki tudja, nagyságos kisasszony, - fohászkodik a béres, - csak az a szép halál,
                  künn az ágyúk között, mikor tudja az ember, hogy nem az
                     orvosságtól hal meg!
               </p>
               <p>*</p>
               <p>Midőn a béres kiért az udvarból, a jó barátok, köztük a herceg és Bowring úr gróf
                  Dunayval, megérkeztek a szomszéd házhoz, s az öreget álltában támogatták a
                  Baltay-család utolsó sarjadékának hullája mellett, annyit mondván el, mennyit a
                  dologból mondani tudhattak.</p>
               <p>Utóbb a barátok szétoszlának, - Baltay egyedül maradt Andrással, ki halavány urát
                  néhány lépésnyiről szótalanul nézte, mintha valamiért itt marasztották volna.</p>
               <p>Baltay százféleképp rakván össze a lehetőségeket, az ingerültség némi élével kérdi
                  a hűséges hajdút, kivel már vagy tizedszer gondolták ki, vajjon hogyan
                  történhetett e szomorú eset?</p>
               <p>- Megmondjam, ki lőtte agyon? - szólamlik meg az öreg lelke gyanújával.</p>
               <p>- Nagyságos uram! - mondja a hajdú megindultan, - ne mondja ki e szót, - hadd
                  nyugodjék békével a halott; elég szűk lesz neki az a kis hely, hova letesszük,
                  inti még odább is - ne temessük el melléje másnak becsületét!</p>
               <p>- Hát kendnek se mondjam meg?</p>
               <p>- Nekem sem! - szól erős hangon amaz, - mert attól félek, hogy ha nagyságos uram
                  egyszer botlik, nem lesz mellette mindig a vén András, hogy fölemelje, s akad
                  olyan ember, ki az ilyen koros embert megneveti, hogy azt is elbeszéli, amit tán
                  úgy álmodott.</p>
               <p>- Miért ne higgyem azt, amit más is hisz? - békételenkedik az öreg.</p>
               <p>- No, ha azt is el akarja hinni, amit más hisz, - véli András, - azt se higgye
                  nagyságos uram, amit én nem hiszek.
               </p>
               <p>
                  - Nem hiszi kend? - kérdé Baltay, nyugalommal nézvén a
                  hajdúra.</p>
               <p>- De nem ám! - mondja amaz, fölkapván a megszokott feleselési hangot.</p>
               <p>- Nem kend faragta meg a rovást?</p>
               <p>- De én faragtam meg az igaz, - nem is mondom, hogy valami sokat alkudoznám, ha
                  jobb magyar emberért elcserélhetném; de nagyságos uram, aki nem dohányzik, bort
                  sem iszik, mindig könyvet olvas, mitől bolonduljon meg úgy, hogy az embert
                  szarvasnak nézhesse? Ennyivel megkötötte a csomót a hajdú, s dolga után ment
                  el.</p>
               <p>- Nohát nem mondom, hogy agyonlőtte! - dörmögé az öreg,
                  aztán mintegy magának is némi igazat akarván adni, toldalékképen hozzáteszi: - de azt sem mondom, hogy nem lőtte!
               </p>
               <p>Hej! nem volna oly ritka madár az igazság, ha keresni nem kéne.</p>
            </div>
            <div type="chapter">
               <head> XII. Egy este a pusztán.</head>
               <p>Kiült a sok fényes csillag az ég boltozatjára, midőn a herceg és Bowring úr
                  csöndes lépést ereszték a kantárt, hogy a langyos estét a szabadban élvezzék, nem
                  igen messze lévén a puszta, hova éjszakára szándékoztak a katonák miatt, kiket a
                  herceg átmenőben nem akart egy kis megvendéglés nélkül elereszteni, minthogy úgy
                  is a legközelebbi faluban kellett volna kitölteni a huszonnégy órai pihenési
                  időt.</p>
               <p>Oly csöndes volt az egész környék, hogy egy kis csengettyűvel mérföldnyiről össze
                  lehetne harangozni minden embert. Az angol szívesen elkószált volna egyik
                  pásztortűztől a másikig, szokatlan levén előtte ez éjjeli fény, ez a szokás, hogy
                  a fáradt ember a nap hosszát még tűzzel is megtoldja.</p>
               <p>Néha-néha elveszett az egyik fény, s megint újra előbukkant, amint a körüllevők
                  elülték vagy elhasalták, vagy a pásztorember rávetett egy ölnyi szalmát, hogy a
                  tartóból ki ne aludjék a mécs, s meglássák egymást a beszélgetés mellett, mert már
                  a magyar ember a képét is szereti megnézni annak, kivel beszél, minthogy a régi
                  igazságképp a hazugság mindig elránt egy-egy vonást a hazug ember képén, - s a
                  másik aztán könnyebben hozzáveti, mennyit kell elengedni abból, mit a másik néha
                  nagyon is ingyen beszél.</p>
               <p>Bowring úrnak jól esett ez a szörnyű hallgatagság, mintha csak még most tudná
                  legelőször életében, minő lehet az a nyugalmas éjszaka, minőt a nagyvároson
                  fogadásképpen lármáznak el egymástól az emberek; s itt, hol a nyájőrző kuvaszokon
                  kívül egyéb éjjeli őr nincsen, oly mély a csend, mintha bekerítették volna fallal,
                  s a falon kívül ezer ágyúval ijesztenének el minden kis nyikkanást.</p>
               <p>Beljebb, beljebb mentek egyenesen, s mielőtt szemükbe ütköznék a major, elért
                  hozzájuk egy csöndes harmónia, melynek vékonya-vastaga szabályosan megvolt, - s a
                  vékony a vastag mellé, a vastag a vékony mellé oly szépen odafért, hogy a vékony
                  nem akart kijebb látszani a vastag mellől, a vastag pedig engedte a vékonyabbat,
                  mint a módosabb a szegényt, hogy az is megélhessen.</p>
               <p>Mint a hullám, elringatta magát a dal a légben, csalta maga után az embert, s
                  Bowring úr könnyedén húzá meg a kantárszárat, hogy a hang után vitesse el magát, s
                  elérje a dalt, azon helyet, hol az elkezdődött, s ekképp lépésről-lépésre
                  hangzatosabb lőn az összemért ének.</p>
               <p>Meg-megszakadt az ének, s a hézagokban megszólamlik egy másik sajátszerű bánatos
                  valami, melyben a hang úgy elszomorodott, hogy az ember letörölni vágyik azt az
                  égő könyűt, mely a panasz mellett foly le. Nem bír a hang fölvergődni, mintha még
                  oly magasra nyúlt volna az ég, honnét lerimánkodhatná saját orvosságát, - s amint
                  ez a fájdalom maga-magát mondja, oly furcsán lepi meg a hallgatót is, hogy szinte
                  még a búsulást is megkívánja bele.</p>
               <p>Bowring úr előrehajlék a lovon, a furulyahang jobban-jobban elért hozzá, s az
                  egykedvű angolt megvesztegette e azokatlan hang, nem bírt tovább a lovon maradni,
                  átadá a kantárt a lovásznak, de a herceg is leszállt, s a kövér mezőn csöndesen
                  közelíték meg az ébren levő népet.</p>
               <p>- Csuda ez, vagy madárnak a hangja? - kérdi Bowring a herceget.</p>
               <p>- Egy ártatlan furulya - mondja a herceg - valamelyik béres altatja el magát.</p>
               <p>Nem folytathaták tovább a párbeszédet, alig ötvenlépésnyire értek már a
                  csoporttól, melyben öregek és ifjak, katonák, béresek és lányok rákezdék a
                  nótát:</p>
               <p>
                  Magasan röpül a daru szépen szól, Haragszik rám a galambom; mert
                     nem szól. Ne haragudj édes rózsám sokáig, Tied leszek, tied leszek koporsóm
                     bezártáig.
               </p>
               <p>Az egyszerű ösztön vezérlé e kart, mely vagy ötven emberből állt, s az egészséges
                  hangok érce harangként kondult meg az angol füleiben, hol a szárazföldnek minden
                  operája egymás hátán ül már, s midőn az inger kifogyott belőle, helyet kér ez
                  ösmeretlen zene, melyről hírtelenében nem tudja megmondani, imádság-e vagy dal?
                  hanem megtiszteli; mint egy remekművet, s megáll ünnepélyes érzelemmel, hisz még a
                  vadállatot is megállítá már a zene.</p>
               <p>- Herceg!... köszönöm e ritka meglepetést! - mondja Bowring.</p>
               <p>- Talán azt hiszi kegyed, hogy ezeket hintóban hozattam ide egy éji zenére?</p>
               <p>- Legalább is hintón! - mondja az angol.</p>
               <p>- Azt tartom egy szálig béresfajta valamennyi, - s azért jöttek valamivel kijebb a
                  majortól, hogy a hajdút aludni hagyják; mert ha meghallaná, hihetőleg
                  szétugrasztotta volna az egész hangversenyt.</p>
               <p>- Páholyokat ide, herceg, - ilyen zenét aranyokkal szokás megfizetni.</p>
               <p>- Tegye el ön az aranyat; mert ha meghallják, reggelig itt maradnak énekelni, s a
                  legjava búzámat kinn felejtik, pedig én az esőtől tartok.</p>
               <p>- Miért nem küldi őket a herceg utazni?</p>
               <p>- Csakhogy Ázsiából ideértek, kedves jó barátom, nem hogy még egész Európát
                  megutazzák.</p>
               <p>- Igen, de ritka kar, minőt a milanói Scala egész Olaszországban nem fogdos
                  össze.</p>
               <p>- Kár volna vesződni a kereséssel, - indítsa meg barátom a legelső falut, - csak
                  oly jót talál ott, mint íme a pusztán.</p>
               <p>- Na uram, ezt a népet láttam verekedni, hallám énekelni, - országuk tele van
                  szokatlan dolgokkal, - most már egy időre eleget tapasztalék, visszamegyek Bécsbe,
                  s addig el nem jövök, míg nekem olyan könyvet nem küld a herceg, melyet magyar
                  ember írt meg, s azt a mi kedves Baltay bácsink elejétől végig elolvasott.</p>
               <p>- Csodát akar ön minden áron látni?</p>
               <p>- Igen, - mondja Bowring, - itt csak csodát lehet látni, - s
                     amely napon az a könyv készen lesz, higgyen nekem a herceg, Magyarország még
                     egyszer újra megszületik és sohasem hal meg!
               </p>
               <p>*</p>
               <p>Néhány lépéssel odább menvén a két alak, a hold is fölkapaszkodott a láthatárra, s
                  a gyalogló urak egy szénaboglya mellett álltak, ezáltal födve lévén, mégis
                  hallhaták a beszédet, vígan enyelegvén a vendég huszárok a pusztai néppel.</p>
               <p>Holvagy Pista most ért még csak a vigadozók közé, s az őrmester jó szívű tréfával
                  fogadta a legényt.</p>
               <p>- Elaltattad öcsém, azt a hat cselédet?</p>
               <p>- Eleget elfáradtak, nem igen várták, hogy ringassam is őket.</p>
               <p>- Hát alkudjunk meg arra a gazdátlan paripára, - mondja az őrmester, - fölültetünk
                  reá!</p>
               <p>- Föl ne ülj rá, Pista! - mondja egy öregasszony, - mert az ütközetig meg nem áll
                  ám veled.</p>
               <p>- Ellenségre mennek, katona uram? - kérdi Pista.</p>
               <p>- Éppenséggel oda sietünk most, - felel az őrmester, - csak torony iránt megyünk,
                  hogy jókor odaérjünk, mert már a határon belül az ellenség.</p>
               <p>- Hátha el is fogyasztják akkora, mire odaérnek? - kérdi kétkedve a béres.</p>
               <p>- Már a mi részünket csak meghagyják nekünk! - véli az őrmester, a fiúnak keze
                  után nyúlván, mit az önkénytelenül odaengedett az öreg huszárnak.</p>
               <p>- Nem jó lennék én oda, katonauram, - mondja a béres, - sokáig tudnám én megszokni
                  azt a vagdalkozást, - engem csak úgy szélről kellene állítani, aztán úgy adogatnám
                  föl őket, kettőt, hármat egyszerre, - már ahogyan kerülne a sora; azt már jobban
                  tudnám.</p>
               <p>- Vesződség az öcsém, - megint csak le kellene tenni a földre, - hanem vágja az
                  ember, ahol eléri.</p>
               <p>- Aztán nem sajnálja szegény párát, - édes öcsémuram? - kérdi a vénasszony.</p>
               <p>- Elvétve egyiket megsajnálom én is, - mondja rá az őrmester, - éppen most két
                  hónapja egy franciát úgy vágtam ketté, hogy amint az egyik fele erre, a másik meg
                  amarra esett, ijedtében mindenik felén a kéz utána kapott a másik felének, aztán a
                  balkéz megfogta a jobbat, s olyan szépen következtek el egymástól, mintha néném
                  asszonynak egyik fia a másiktól búcsúznék.</p>
               <p>- Uram s én istenem! - fohászkodik az öregasszony, az utolsó ízig hitelt adván a
                  nagy hazugságnak. Pista pedig alig várta, hogy a hívogatás több legyen, mint
                  amennyit ő kínálgatná magát; mert hiába, még a lakodalom is azért esik olyan
                  jóízűen; mert a vendéghívó utána megy egész a falu hosszán.</p>
               <p>- No, öcsém! - kezdi újra az őrmester, - jer velünk, - üss egyet a markomba, -
                  mondja a huszár kinyújtván karját, hogy a fiú a kinyitott tenyérbe üthessen.</p>
               <p>- Ha beleütök, katonává leszek?</p>
               <p>- Öcsém, - mondja az őrmester, - ezzel a tenyérrel úgy adom én a dicsőséget, mint
                  a szentséges római pápa a maga kezével az áldást.</p>
               <p>- Ne menj, édes cselédem, - mondja megint az öregasszony, - hát azért dajkált
                  volna édes szülőd, hogy harangszó nélkül halj meg háborúban?</p>
               <p>- Ha csak az a baj, - néném asszony, - véli az őrmester, - nem kell oda
                  öregharang, ahol száz ágyú szól.</p>
               <p>- De olyan fiatalon meghalni, kedves öcsém! - sopánkodik az öregasszony.</p>
               <p>- Csak nem hagyhatjuk üresen a mennyországot, édes néném asszony.</p>
               <p>- Látom már, hogy elcsábítja katona uram ezt a szép gyereket.</p>
               <p>- Arra való a virágnénémasszony, hogy bokrétába kössék! - mondja az őrmester. - Na
                  fiú, - csapj a tenyerembe!</p>
               <p>- Egy baj van, katonauram, - mondja a fiú - cselédember vagyok.</p>
               <p>- Hisz öcsém, nem az urad ökrét akarjuk elvinni - hanem téged.</p>
               <p>- Tudom uram, hanem nem azért tartottak itt engem a télen, hogy a nyári dolog elől
                  odább álljak; azért várjuk meg, míg kitelik az időm.</p>
               <p>- Addig majd az ellenség is elfogy, öcsém!</p>
               <p>- Gondolja katonauram?</p>
               <p>- Hát azt gondolod öcsém, hogy az ellenséget is előbb elvetjük, mint a magot,
                  aztán megvárjuk, míg kikel és megérik?... Öcsém! nem addig van az, hanem meg kell
                  annak halni.</p>
               <p>- Hátha majd lesz addig más ellenség? - véli a béres.</p>
               <p>- Dehogy lesz öcsém, dehogy lesz, - hisz már azon búsulok magam is, hogy mik
                  csinálunk aztán, ha ezzel elbánunk? Lásd öcsém, ezért bajos ám huszárnak lenni,
                  hogy mióta azt az ágyút kitalálták, mindjárt elneszezik a huszár elől az
                  ellenséget, aztán nem marad mit vágni.</p>
               <p>- Csak már az ispán úr eleresztene! - sóhajta a béres.</p>
               <p>- Eleresztlek én, kedves fiam, - mondja a herceg.</p>
               <p>- Az isten is megáldja kegyelmes uramat.</p>
               <p>Erre a fiú az őrmester markába vágott, s a víg pajtások körülfogák a gyönyörű
                  újoncot, hogy magukkal elvigyék.</p>
               <p>- Nincs valami rendelkezni valód, kedves fiam? - kérdi a herceg, visszatolván a
                  fiúnak süvegét, mit az levett.</p>
               <p>- Talán nincsen! - véli a fiú.</p>
               <p>- Gondolkozzál fiam, ha valami jutna az eszedbe, - mondja az őrmester bíztatva a
                  fiút, - talán van apád, vagy anyád?</p>
               <p>- Mind a kettő él még, őrmester uram, - mondja a fiú.</p>
               <p>- Azokról ne aggódjál, - véli a herceg, - jobbágyaim nekem édes
                     gyermekeim.
               </p>
               <p>
                  - Vedd le a süvegedet öcsém, - mondja az őrmester, - mert
                  ezután már olyan csákót teszünk a fejedre, melyet még az oltár előtt sem szabad
                  levenni; különben ezért a szóért magam is levenném.</p>
               <p>Mire megvirradt, elment Pista a csapattal, Bowring úr pedig még egyszer kezet
                  szoríta szíves házi gazdájával, s azután indult meg a bécsi irány felé, búcsúzóul
                  mondván:</p>
               <p>- Herceg, - ha angol nem volnék, csak magyar kívánnék lenni!</p>
            </div>
            <div type="chapter">
               <head> XIII. Haragos atyafiak.</head>
               <p>Megülték a gyászt illő szertartással, és hogy a fájdalom mennyi nyomot hagyott,
                  magunk tudjuk legjobban; mert hiába, igazán búsulni csak a magyar ember tud még.
                  (Nojsz volt is oka reá mindig.).</p>
               <p>Ez idő alatt Baltay uram ő nagysága sűrűbben látogatá meg a szomszéd udvart, s ha
                  a nagyságos asszony távol volt, még a lusta cseléd után is méltóztatott egyet
                  kiáltani: mit ácsorog? nem talál dolgot az udvaron? sőt még a nádpálca is
                  megmozdult kezében, pedig a bot abban az időben is megtartotta verekedő
                  természetét, s az ütés abban az időben sem volt ajándék, ha mindjárt nádpálcával
                  osztogatták is.</p>
               <p>András hajdú fejcsóválva nézte ezt a dolgot, neki is meg volt azon jó
                  tulajdonsága, mint a háziállatoknak, hogy az esőt és zivatart megérzi, - ami nem
                  is volt valami nehéz mesterség; mert András gazda jól tudta, hogy Dunay gróf úr
                  nem vár névnapot vagy sátoros ünnepet, hanem hétköznap is megkerül egy pejparipán
                  a szomszédban, melyet még az utolsó cseléd is szívesebben megvakar, mint magát
                  megfésülje, s a vén András nem volt bolond ember, mikor azt mondá magában: Értem
                  ezt a dolgot.</p>
               <p>Midőn már annyi idő eltelt, hogy a megboldogultat elegendőképpen megbúsulták,
                  egyik napon Baltay úr éppen a nagyságos asszonyhoz indult; hanem mivel a ház előtt
                  akácok alatt levő padon lelte, tehát mindjárt helyet foglalt mellette, s midőn már
                  a “jó időt” meg a “fagyos lábujjáról vett csalhatatlan időjövendölést” elvégezte,
                  mintegy újabb bevezetésül mondja:</p>
               <p>- Bizony, kedves húgomasszony, eljár az idő.</p>
               <p>- Érzem, urambátyám, ezelőtt néhány esztendővel még az árkon is átugrottam, most
                  pedig már a kapavágás helyét is megkerülöm, hogy bele ne botoljak.</p>
               <p>- Jól van, jól, húgomasszony, - maga csak eltréfál, - hanem én!... - én már nem
                  szeretem, hogy olyan nagyon gondomat viselem, - véli Baltay. - Eddig, ha valami
                  bolondot tettem, mindig más vette előbb észre, s úgy mondták meg nekem; de most
                  már minden lépten-nyomon korholom magamat, minden hibát észreveszek magamon; pedig
                  elhiggye, húgomasszony, nem szeretem én azt, mikor az ember ilyen nagyon megokosodik.</p>
               <p>- Ez mind megilleti azt a kort, melyben urambátyám most van.</p>
               <p>- Persze, hogy megilleti, - hagyá helyben a másik, - de már csak azt látom, hogy
                  nagyon sok bolondság van ezen a világon, s egy kis bódultság okvetetlenül kell
                  hozzá, hogy az ember ne lássa a millió akadályt, aztán neki merjen menni; - pedig
                  a fontolgató ember addig számít, addig nézi a sok akadályt, hogy nem mer neki menni.</p>
               <p>- Talán házasodni akar urambátyám?</p>
               <p>- De már ehhez éppen nagyon okos ember vagyok,
                  húgomasszony, - kacaga föl Baltay, - hanem mivel idáig értünk, - etessünk meg,
                  húgomasszony, - aztán beszélgessünk egyet.</p>
               <p>- Jó lesz bíz az! - véli az asszonyság, nem tudván, hogy az urabácsi hol akarja a
                  szót elkezdeni.</p>
               <p>- Húgomasszony, én most éppen ötven esztendős vagyok...</p>
               <p>- Az isten éltesse kedves urambátyámat továbbra is, - mondja a nő, - megmondjam én
                  is, hány esztendős vagyok? mert én nem csinálok belőle titkot.</p>
               <p>- Nem azért mondtam húgomasszony, - mentegetőzék amaz, - hanem azt gondoltam, hogy
                  a jó úristen tán még megáld vagy huszonöt esztendővel, hisz mi az a hetvenöt
                  esztendő?... teremtettét, apám, öregapám túlélte a nyolcvanat. - hisz tán még
                  hallotta is húgomasszony apámnak hírét, nyolcvan esztendős korában lóháton járt el
                  a jó barátokhoz, s ha a guta...</p>
               <p>- Az a guta, az a Baltay-nyavalya!... - mondja bánattal az asszony, - az a
                  hirtelen harag! néha egy polturás malacért olyan dühbe jönnek; pedig ha valaki
                  alkuba állna velük, hogy haragudjanak meg ezer forintért, tán azt mondanák:
                  ennyiért nem érdemes.</p>
               <p>- De mikor megharagítják az embert!</p>
               <p>- Haragudjanak meg, édes urambátyám, - okoskodik az asszony, - én is megharagszom;
                  néha csak egy récetojásért, csakhogy ilyenkor nem engem üt meg a guta, hanem én
                  pofozok föl egyet a sok közül; - ennek aztán nem kell orvos; egy csibéből nem
                  csinálok országos dolgot, mint fájdalom, valamennyi Baltay agár és lócserén
                  haragudott össze, s lettek halálos ellenségekké.</p>
               <p>- Mond valamit, édes húgomasszony, - dünnyög Baltay, - de már én sem veszek
                  valakibe olcsóért, annyit mondhatok, édes húgomasszony, inkább majd csak szép
                  szóval győzöm.</p>
               <p>- Megígéri ezt, kedves urambátyám?</p>
               <p>- Becsületemre megígérem, hahogy valaki apróságban megbosszant, eleinte megmondom
                  neki szép szóval: édes jó barátom, látod, én nem érek rá
                  veled civakodni,... hanem most az egyszer megmondom... hogy máskor is eszedbe
                  jusson,... ha tudniillik megint ezt cselekednéd,... mondja növekedő indulattal,...
                  jól vigyázz magadra, különben úgy váglak... Akarám
                  mondani,... - édes húgomasszony, hogy - no.</p>
               <p>- Értem, édes urambátyám, így már jó lesz! - mondja az asszony, megmosolyogva az
                  öreget, kit a vér majd megint elragadt.</p>
               <p>- No lássa, milyen engedelmessé tesz húgomasszony, - hanem már most az árát is
                  megkérem ennek az engedelmességnek, - ígérjen meg nekem egyet.</p>
               <p>- Ha lehet!</p>
               <p>- Persze, hogy lehet,... ha nem lehetne, csak nem kérném!... - mondja Baltay, -
                  hanem ha az ég huszonöt esztendővel megáldana, még megérhetnék egy véghetetlen
                  nagy örömet...</p>
               <p>- Ugyan mit, kedves urambátyám?</p>
               <p>- Hogy húgomasszonynak unokáját én nevelhetném föl,... abból aztán fogadom, hogy
                  válnék ember!</p>
               <p>- Példának okáért?</p>
               <p>- Már a példával adós maradok, húgomasszony, - hanem kezdjük elejéről a dolgot, -
                  ez a kis Etelka már eladó leány ám!</p>
               <p>- Csak nem kínálgathatom a kapu előtt, édes urambátyám?</p>
               <p>- Ezt jól tudom, hanem édes húgomasszony, nem feledte el, mit ígért nekem
                  egyszer.</p>
               <p>- Nem feledtem el, - felele az asszony, - vőm csak olyan ember lesz, ki tetőtől
                  talpig igaz magyar ember!... nemde ezt ígértem...</p>
               <p>- Szóról szóra.</p>
               <p>- Ezt meg is tartom, urambátyám, arról bizonyossá teszem.</p>
               <p>- Idáig minden jól van, - mondja Baltay némi nyugtalansággal, - de megmondja nekem
                  is, húgom asszony, kit akar vőül fogadni, még pedig a menyegzőnél előbb?</p>
               <p>- Ha éppen úgy akarja, urambátyám, - titkot nem fogok csinálni belőle.</p>
               <p>- De hátha nekem kifogásom lenne ellene?</p>
               <p>- Ettől nem tartok, urambátyám, - mondja az asszony önérzettel, - lányom
                  legdrágább kincsem, azért nem fogom úgy elszórni, hogy akárki is meglelhesse.</p>
               <p>Egyet nyelt az öreg, hanem mivel agyában a tervek nem mindennapiak valának, inkább
                  tűrt, csakhogy valami módon célhoz jusson, és a birtok egykor jó kezekbe
                  menjen.</p>
               <p>Az előbbeni célzások némileg lefogták a könnyen gyulladó vért, azért nem mert
                  föllobbanni, hanem tűrte a dolgot, mintha András gazda a kerítés túlsó oldala
                  mellől merne átkiáltani, s azt mondaná, hogy ő nagysága valahára csakugyan higgadt
                  emberré válik; - hanem csak fülelt a beszédre, mintha mégis kitöréstől félne.</p>
               <p>- Okosan mondja, húgomasszony, - szólal meg egy kis erőlködés után Baltay, - hanem
                  már bocsásson meg az ilyen vasfejű embernek, ha mondom, hogy több szem többet lát,
                  - aztán az asszonyok nem mindig látnak odáig, hova a férfi.</p>
               <p>- Meglehet, ámbár vagy tizenegy esztendeje már, hogy eltemettem az uramat, hanem
                  ha ma csodát tenne vele az isten, és föltámasztaná; nem tudom, nem találna-e
                  mindent jobban helyén, mint volt egykor; - pedig az is Baltay-vér volt, aztán annak sem igen tetszett az, amit nem ő
                  csinált.</p>
               <p>Megint nagyot nyelt az öreg, - sőt András már át is hajolt a kőkerítésen; mert már
                  nem hitte, hogy a gazda ki ne repedjen a mentéből, mikor ilyen egyenesen beszélnek
                  vele.</p>
               <p>- Egy szóval sem mernék ellenkezőt mondani, húgomasszony, - okoskodék Baltay -
                  hanem higgye meg nekem, galambom húgomasszony, hogy nagy próbára kell tenni mai
                  világban az embert, mert isten úgyse úgy vedlik már ez ami népünk, mint tavasszal
                  a lúd; - aztán nem szeretem én azt, hogy idegen tollat ereszt; mint a szajkó,
                  mikor a pávák közé kívánkozott.</p>
               <p>Az elmondott szavak azon idők szerint mély igazságot tartalmazván, a nő szintén
                  elgondolkozott rajtuk, s ekképpen Baltay mint egy alkalmat lelt újabb
                  faggatásra.</p>
               <p>- Húgomasszony, - megfogadtam, hogy nem durranok fel minden szíre-szóra, - meg is
                  tartom szavamat, pedig elhiggye, olyant birkózom most is magammal, hogy ezen
                  erővel két embert földhöz vágnék, - ha rágondolok, hogy az apáim és tulajdon
                  szerzeményemet, mit azok és én sarkantyús csizmában kerestünk, valami könnyű
                  legény ott szórja el, hol nem hogy nem értik a magyar szót, de még nem is
                  hallják.</p>
               <p>- Urambátyám, - mondja az asszony, letevén varrását a kőasztalra, - nem kínzom
                  tovább, megmondom, hogy én már választottam, s az ellen, remélem, nem lesz
                  kifogása.</p>
               <p>- Várjon még egy kissé! - mondja Baltay, mintegy időt vevén a készülődésre, nehogy
                  a gutának adjon egy alkalmat megütni őt huszonöt egész esztendővel előbb, mint
                  ahogy maga is akarná.</p>
               <p>András már a kőfalon hasalt; - mert nem hitte, hogy a nagyságos úr olyat halljon,
                  mi neki tetszeni fog, annál inkább; mert a kerítés magasságáról éppen a túlsó
                  kertben sétáló Dunayra ösmert, ki Etelkével karonfogva járkálta meg a kanyargó
                  utakat.</p>
               <p>Midőn Baltay eléggé elkészíté magát, azaz mentéjét végig kigombolá, azt
                  mondja:</p>
               <p>- Na, édes húgomasszony, - most már szóljon bátran, hát kit választott?</p>
               <p>- Dunay grófot! - mondja az asszony.</p>
               <p>András ijedten csúszott le a kerítésről, - mert azt hitte, hogy a nagyságos urat
                  csakugyan megüti a guta.</p>
               <p>- Hála istennek! - mondja Baltay elhalványodva, - tehát mégis nekem van
                  igazam!</p>
               <p>- Miben? édes urambátyám.</p>
               <p>- Azt kívánja tudni, húgomasszony? - mondja emelt hangon Baltay, - megmondom, hogy
                     ez az ember...</p>
               <p>
                  - Mit akar mondani a nagyságos úr? - szól a hajdú, ismét a
                  kerítésre mászván.</p>
               <p>- Hát kend mit hallgatódzik?</p>
               <p>- Najsz kell is hallgatódzni, - véli a hajdú - mikor már megint olyan fönnhangon
                  beszél, hogy akár megszalassza az embert!</p>
               <p>- No hát nem kiáltok... hanem édes húgomasszony, ez az ember
                     nálam rováson van.</p>
               <p>
                  - Az nem tartozik hozzám! - szól elhatározottan az
                  asszony.</p>
               <p>- Meg akkor sem, ha azt mondom, hogy nem lehet neki megbocsátanom?</p>
               <p>- Talán bocsátandó vétke?</p>
               <p>- Édes testvéremnek sem!</p>
               <p>- Akkor sajnálom, - de anyai kötelességem az első, s az ellen véteni nem
                  fogok.</p>
               <p>- Húgomasszony!... én Baltay vagyok, - s az a leány Baltay-leány!</p>
               <p>- És az én leányom! - mondja a nő, fölemelvén ujját, mintha fenyegetni akarna.</p>
               <p>- Húgomasszony! - rimánkodék Baltay - még most sem haragszom.</p>
               <p>- Bátyám!... meggondolám, mit tevék, mikor szavamat adám, - s én azt megtartom.
                  Isten engem úgy segéljen!</p>
               <p>- No hát engem is úgy segéljen meg az isten, hogy én pörleni
                     fogok.
               </p>
               <p>
                  - Tessék! - mondja a nő fölemelkedve ülőhelyéből, s egy
                  fejbólintás után az udvaron át a lakházba ment föl, míg Baltay elkeseredetten ment
                  haza.</p>
               <p>András a kapuban várta.</p>
               <p>- Hallja kend! - mondja neki, - keresse kend elő azt a nagy pört.</p>
               <p>- Mondtam úgy-e, hogy ez lesz a vége! - zsörtölődik a hajdú, - de azt is mondtam,
                  hogy én elmegyek akkor ettől a háztól.</p>
               <p>- Háladatlan ember! - mondja megilletődve az úr, - aztán el tudna kend hagyni?</p>
               <p>- No hát nem megyek el, - legalább én majd megkapaszkodom abban a pörben.</p>
               <p>- Talán nincs igazam? - lőn reá a kérdés.</p>
               <p>- Mondtam már, hogy nincsen! - dünnyög a hajdú.</p>
               <p>- Nem arról szólok, amire kend gondol, - mentegetődzék az úr, - ha meghalt szegény
                  öcsém, nyugosztalja meg az isten, - nem keresem, ki ölte meg?</p>
               <p>- De keresem én! - mondja megilletődve a hajdú, - hogy ártatlant ne átkozzon érte
                  a nagyságos úr!</p>
               <p>- Elég annak a rovás!</p>
               <p>- Azt is bánom, hogy én faragtam, - megérem még, hogy a nagyságos úr maga
                  vakartatja le!</p>
               <p>- Akkor én vetem tűzbe a pört!</p>
               <p>- Ne mondja,... ne mondja, - okoskodik a hajdú, - dehogy mondja!</p>
               <p>- De mondom!</p>
               <p>- Tudom mit mond, akkor is azt mondja, hogy én vessem a tűzbe; hanem bele is vetem!</p>
               <p>A két szomszédos ház ezermérföldnyire vált el egymástól, mert az engesztelhetlen
                  ember mindenére inkább megalkudott, csak magyarságára nem.</p>
               <p>Napról-napra mogorvább lőn Baltay, s midőn a szomszédban menyegzőre készülének, ő
                  Pestről elhozatta tabuláris prókátorát, egy csontig száradt embert, hogy pénzért
                  veszekedjék Baltay helyett, és mutassa meg szomszédéknak, hogy nem hogy annyit nem
                  kapnak, ami holta után marad; hanem még azt is elveszi, amit most bírnak. -
                  Azonkívül pedig három hónapi kutatás után mégis talált egy emberre, kit Baltaynak
                  hívnak, s nevét csakolyan ypsilonnal írja ki, s azon jó tulajdonsága volt, hogy
                  egy ép egészséges fiún, és egy eladósodott kúrián kívül egyebe nem volt; tehát ezt
                  a jó embert fiával fölrakatta egy kocsira, s elhozta magával, hogy a fiából embert
                  nevelhessen kénye és kedve szerint. - Ez annál könnyebben megtörtént, hogy az apa
                  néhány nappal előbb csakugyan meghalt, s így a fiúnak az isten után nem maradt
                  egyéb gyámola, mint Baltay úr ő nagysága, - ez a kettő pedig, azt tartom, untig
                  elegendő.</p>
               <p>- Tudja-e, miért hozattam el? - kérdi Baltay a vendéget.</p>
               <p>- Me Hercle! semmi specifikumra nem gondoltam.</p>
               <p>- Tehát mindjárt megmondom.</p>
               <p>- Kuriózus vagyok.</p>
               <p>- Megint fölvesszük a port.</p>
               <p>- Leváljuk? - mondja az ügyvéd feleletül és kiigazításul
                  egyszersmind, - hogy megint szisztáljuk.</p>
               <p>
                  - Azt ne cselekedjük addig, míg meg nem leszen a
                  végítélet.</p>
               <p>- Valde bene! - véli az ügyvéd, - tehát szentencia
                  legyen?</p>
               <p>- Sohase szentenciázzunk, barátom! - mondja az öreg, - ítélet is jó lesz.</p>
               <p>- Ecce, - tehát már magnifice domine is neológus?</p>
               <p>- Sohase vagyok én, - hanem ha diákul akarunk beszélni, beszéljünk diákul - ha
                  pedig magyarul kezdtük, hát beszéljünk magyarul.</p>
               <p>- Eminenter, - magnifice domine, - hanem előre is deprekálom, - mert én még
                  sohasem hallottam magyarul ezen szavakat: documentum,
                     fragmentum, augmentum, suplementum. - és vagy ötszáz tummal végződő szót -
                  valamint confirmatio, citatio, visitatio, vacatio,
                     jurisdictio, convictio, intabulatio, extabulatio, ratificatio, exhibitio és
                  szinte még ötszázféle tio-val kimenő szót, - hát még a
                  sok rector, cantor, praeceptor, director, executor, assessor,
                     compossessor, jurassor, - és a Jézus tudja, hány tor és
                     sor-ban végződő nevet, tehát olyankor majd csak köhintsek, magnifice
                  domine?</p>
               <p>- Jól van, hát beszéljen, domine, úgy, ahogy tud, - hagyja helybe, Baltay
                  hátradőlvén a karosszékben, mert valami fájdalmat érzett, s azt állva nem bírta
                  el; egyszersmind Andrásnak parancsolja, hozza be a nagy pört.</p>
               <p>- Praestanter! - kiált az ügyvéd, - denique a jó argumentum mindig győz, - de
                  gondolja meg csak magnifice domine, - az országgyűlésen vagyok octava mensis
                  huius, - és per amorem dei, - miről perorálnak a statusok?</p>
               <p>- Ugyan miről?</p>
               <p>- A nyelvről!... magnifice domine... a nyelvről.</p>
               <p>- Csak nem tiltották meg, hogy magyarul beszéljünk? - ugrik föl Baltay egészen
                  lángra gyúlva.</p>
               <p>- Nihil horum! - felel az ügyvéd, - hanem hivatalos nyelvvé akarják tenni a
                  magyart.</p>
               <p>- Nos aztán?</p>
               <p>- Quid aliud, - minthogy a senior pars kontradikál; hisz ha ez megtörténnék, per
                  Deos immortales, a kocsisom miatt sem beszélgethetnék az úton, mert ezek a
                  gazemberek mindig fülelnek; így legalább egy kis distinctio van, és minden
                  csavargó nem kottyan országos dologba.</p>
               <p>- Bizony domine, - maga mégis okos ember, - mondja Baltay egy kis gúnnyal, - maga
                  legjobban bebizonyítja, milyen nagy szerencse, ha nem értjük
                     egymást.
               </p>
               <p>
                  - Oppugnálni akar, magnifice? - mosolyog az ügyvéd, - tehát
                  én leszek pro, - magnifice domine pedig contra, - aztán
                  majd meglássuk, ki lesz a győztes?</p>
               <p>- De, domine, nem azért hivattam én, hogy mink vesszünk össze, - mert ebben a
                  pörben a bíró is csak magam akarok lenni.</p>
               <p>- Hoc non pergit! - nevet az ügyvéd, mert akkor én fizetném a perköltséget.</p>
               <p>- No hát, jobb lesz, adja meg magát.</p>
               <p>- Deus avertat, - hogy én azt cselekedjem, - magnifice domine, - én csak
                  megmaradok az emplastrum mellett, és nem mondok helyette
                     írt, mint a neológusok; - valamint az apothecát sem vertálom magyarul gyógyszertár-nak.</p>
               <p>
                  - Bizony pedig az elférne a maga fejében is, - véli Baltay,
                  - mert az nagyon okosan van kigondolva, föl is írom mindjárt.</p>
               <p>- Rogo, - ne tessék inkommodálódni, - nemsokára többet is írhat melléje.</p>
               <p>- Minél több, annál jobb, - én mind megtanulom.</p>
               <p>- Non faciat, rogo, - bizony úgy tesz magnifice domine, mint az a herceg
                  Batthyányi Lajos, - annyira inkarnátus ellensége minden diák és más idegen szónak,
                  hogy, amint mondják, inkább circumskribál valamit, csak ki ne kelljen mondania; így a documentumot palam és
                  publice így kerülte ki: olyan írott levél, melynek erejével
                     valamely dologról tanúságot lehet tenni.
               </p>
               <p>- Hát ezt nem érti meg, domine?</p>
               <p>- Hogyne érteném; - de hát nem rövidebb ez a szó: documentum?</p>
               <p>- Majd lesz annak is neve, csak ne essünk kétségbe.</p>
               <p>- Talán még azt is hiszi magnifice, hogy nekünk olyan poétánk lesz mint
                  Ovidius?</p>
               <p>- Annak is csak asszony volt az édesanyja, - véli Baltay.</p>
               <p>- Oh, Jupiter tonans, - ha az az Ovidius fölkelne, - mit mondana hozzá!</p>
               <p>- Sohasem törődöm én azzal, hogy Ovidius ha fölkelne, mit mondana a mi poétánkra,
                  - mondja a nagyságos úr, - hanem, domine, ha Árpád apánk föltámadna, - magát
                  okvetlen végig verné, azt bizonyosan tudom; pedig az nem tudott ám úgy diákul,
                  mint egy pesti tabuláris procurator.</p>
               <p>- Jaj, - az az Árpád!... requiescat in pace, - bizony régen meghalt, talán
                  testamentumot sem csinált.</p>
               <p>- Az igaz, domine, - hanem maradt azután akkora szukcessziónk, hogy nyolcszáz esztendeje éldegélünk belőle, s még a
                  prókátoroknak ma is elég, jut belőle; pedig ha ő nincs, hát nem volna min
                  pörpatvarkodni, amice, - aztán még maradt utána egy kis konstitúció is; - foltos ugyan, hanem csak ád egy kis meleget, - aztán ha
                  jó nem lett volna, nem tartott volna el - nyolcszáz
                     esztendeig! tehát legyen bennünk annyi becsület, domine spectabilis, hogy,
                  ha már nem köszönjük meg, legalább tartsuk emlékül azt a nyelvet, melyet Árpád
                  beszélt!</p>
               <p>Ennyi aztán prédikációnak is beillett, s a nagyságos úr megelégedett
                  szónoklatával, mire a prókátor sem pro sem contra nem tudott felelni, hanem
                  megülte a széket, mintha odaragadt volna.</p>
               <p>Azalatt kopogának az ajtón, melyen belépett a herceg, ki a szomszéd menyegzőre
                  tanúnak volt hivatalos, és tudva a két ház közti egyenetlenséget, nem hozakodék
                  elő a viszonyról, - ő most barátját jött látogatni.</p>
               <p>Az ügyvéd szobájába ment, s együtt maradt a két jó barát.</p>
               <p>- Honnét? - kérdi Baltay a herceget.</p>
               <p>- Az országgyűlésről.</p>
               <p>- Mi jó hírt hoztál?</p>
               <p>- A jó reménységet, édes barátom, - hogy ha isten segítségével tán 1796-dik évben
                  elvégezzük az országgyűlést, az 1796-dik esztendő a magyar törvényhozásban a
                  legnevezetesebb esztendők egyike lesz.</p>
               <p>- Én már igen kedvetlen vagyok.</p>
               <p>- S vajon miért?</p>
               <p>- Öreg legény vagyok én ahhoz, hogy jobb időket érjek.</p>
               <p>- Egy napocskával sem idősebb, mint én, - és lásd, én mily vidám vagyok.</p>
               <p>- Barátom! - mondja Baltay, bánatosan fogván meg a herceg kezeit, vigasztalj meg
                  engem is; mert már kifáradok.</p>
               <p>- Jer hát, - mondja a herceg, - leülvén a megszomorodott mellé, s egy kivett
                  papírról olvasni kezdé:</p>
               <p>
                  A magyarokhoz.
               </p>
               <p>“Romlásnak indult hajdan erős magyar!</p>
               <p> Nem látod, Árpád vére miként fajul?</p>
               <p> Nem látod a bosszús egeknek</p>
               <p> Ostorait nyomorult hazádon?”</p>
               <p>- Látom! nagyon is látom! - kiált föl Baltay.</p>
               <p>- Menjünk odább! - véli a herceg.</p>
               <p>Nem ronthatott el téged egykoron, stb.</p>
               <p>ABerzsenyi-féle dal könnyekre fakasztá Baltayt, s midőn a herceg eltávozék, még
                  mindig kezében tartá a papírt. Mélyen érzé az igazságot, és midőn ablakából a
                  menyegzőre menő népet látá, melynek tarka seregében olyanokat is észrevőn, kik
                  nála rováson valának, - újra meg újra tovább rágta magát a hazafiúi bánat.</p>
               <p>- Nem! - kiált föl egyedüliségében, - rothadni készülő nép, én meg nem aranyozom azt az utat, melyen
                     megindultatok!...s eszébe jutván a pör, harsányan kiált: András!</p>
               <p>A kiáltásra előbb az ügyvéd jött, azután a hajdú.</p>
               <p>- Mért nem hozza kend azt a pört?</p>
               <p>- Mert sehol sincsen!</p>
               <p>- Ember! - kiált az úr - ne mondja kend azt kétszer.</p>
               <p>- Nohát háromszor mondom, hogy nincs meg, - és megint nincs meg, - felesel a
                  hajdú, és ha nincs meg; honnét vegyem elő?</p>
               <p>- Hiszi-e kend, hogy ellopták?</p>
               <p>- Nem!</p>
               <p>- Akkor valahol elhagyta az öcsém, - prókátor barátom. Mennyit ér az én pesti
                  házam?</p>
               <p>- Félurodalmat.</p>
               <p>- Ha azt a pört megleli, a pesti házat magának adom.</p>
               <p>- Tessék írásban adni.</p>
               <p>- Itt van! - mondja Baltay, - megírván az ígéretet, és a prókátor mosolyogva ment
                  el.</p>
            </div>
            <div type="chapter">
               <head>XIV. Házi nevelés.</head>
               <p>Baltay úr sohasem volt professzor; de meg is látszik rajta.</p>
               <p>András gazda már a negyedik vármegyét is megjárta, hogy egy kis török lovat vegyen
                  az úrfi alá, kit Baltay ünnepélyesen fiának fogadott, s mindjárt a nevelését is
                  magára vállalta, mégpedig olyan formán, mint a süldőt, hogy legelőször csontra
                  nevelik, - hogy legyen mire ráhízlalni majd a sok zsírt.</p>
               <p>A fiú ép vér volt, s a jótartáson hamar kiette magát, mert a két pofája olyan
                  volt, mintha kék oldalról egy-egy megrágatlan gombócot tartana még, - a
                  csúszás-mászásban pedig úgy szólván, leégett róla a ruha; mert a szabó egyik ruhát
                  meg sem varrta jól, már a másikra vette a mértéket.</p>
               <p>András már rég font neki kenderből négyes szerszámot, egy hosszú nyelű ostort
                  pedig a kocsis adott, s a sok paraszt fiú napestig elácsorgott a kapufélen, hogy
                  egy kis fehér kenyérért rudas vagy gyeplős lónak beállhasson; hanem az volt
                  boldogabb, ki ostorbegyre került, mert az ostorhegy alig ért a töretlen
                  vászongatyához, - már is olyant ordított a kölyök, mintha belesántult volna, s
                  addig el nem csöndesedett, míg az úrfi kaláccsal és almával egész a szuszogásig
                  tele nem tömte a száját.</p>
               <p>Baltay valamelyik ablakból legeltette szemét, kivált ha az úrfi összekapaszkodott
                  valamelyik gyeplős jópajtással, s azt a gyöpre teremtette, honnét persze az úrfi
                  is hozott mindig valami foltozni valót; mert hiába, az ilyen parasztkölyök nem egy
                  könnyen ereszti el, amiben megfogódzott, s ami gyönge, az csak gyönge, - a posztó
                  pedig nincsen vasból, - tehát vagy a posztós imádkozott jól vagy a szabó, elég az
                  hozzá, hogy vagy folttal, vagy új ruhával kelle győzni.</p>
               <p>A lónak szintén akadt dolga, mert ámbár a cukrot tele zsebbel hordta le neki, de
                  azt meg is kelle szolgálnia; és hihetőleg a cukorból is elengedett volna, ha a
                  nyargalásból el-elmarad valami; mert gyakran a parasztfiak is fölkéredzkedtek,
                  csakhogy az okos állat nagyon hamar megtanulta, mit kell mívelnie, mert alig
                  kapaszkodott föl a gyerek, a kis dög leszegte nyakát, hátulsó lábával pedig
                  fölugrott, - amit eleinte csak akkor tett, ha az úrfi hátulról rácsapott, s a
                  parasztfiú olyan szépen hasra esett, hogy akár a kis paripa is bízvást ráülhetett
                  volna.</p>
               <p>Ilyen foglalkozás mellett megszokott a fiú a háznál, s úgy elfelejtett mindent
                  azelőtti életéből, hogy midőn, egyszer véletlenül a falubeli tanítóhoz egy ital
                  vízre bevetődött, szinte megcsodálta az ábcés táblát, mely a falon lógott, előtte
                  pedig hét-nyolc apró fiú, kik közül némelyik a mutatott betűt egész egy ütemmel
                  később mondta, mint aki legelőször eltalálta, amiért aztán őt meg a tanító találta
                  el s így a kisfiúnak igen korán tiszta fogalma lőn a tudományokról és azoknak
                  nehéz voltáról.</p>
               <p>Az úrfi megbámulta a betűket, s a tanító vakmerősködött megkérdezni az á-t.</p>
               <p>Még mindig hű volt az emlékezet az á-hoz, s az úrfi a fiúk
                  közé állt s megnevezé a betűt.</p>
               <p>A parasztfiúk bámészkodva maradtak meg közelében, és örvendettek a kis szünetnek,
                  mert a tanító úr ezen a napon kiválólag sűrűn osztogatta a poflevet, - miért a kis
                  fiúk egy szemmel mindig a tanító kezére lestek és ámbár elméletben nem tudták
                  volna meghatározni az eszmét, de a gyakorlatban már meglehetősen tudtak - parirozgatni.
               </p>
               <p>Minthogy az á szerencsésen sikerült, a tanító neki
                  bátorodott, és egész a b betűn túl a c betűig vakmerősködött, s már megcsiklandozta szívét a remény, hogy a
                  nagyságos úrtól minden betűért kap fél hold feles kukoricaföldet, s éppen ezen
                  reményben annyira megszilajodott, hogy mutatópálcájával hirtelen egy jó távol eső
                  betűre mutatott, az n-re, mit az úrfi h bötűnek mondott, - s amint a tanító hirtelen az úrfira fordítá szemét,
                  a közelálló parasztgyerek önkéntelenül elkapta fejét, mint akkor szokott, midőn
                  valamelyik édes pajtásuk a szamárságért meglakol, s ilyenkor néha annak is jut,
                  kinek nem szánták, éppen úgy, mint a vadrécecsapat, melyből a vadász rendesen nem
                  azt lövi meg, amelyre célzott, hanem a mellette valót.</p>
               <p>A tanító nyájasan megigazítá a hibát, s minthogy az úrfinak kedve nem fogyott ki,
                  egy kis negyed óra alatt az úrfi megint összebarátkozék régi ösmerőseivel, s a
                  tanítónak megígérte, hogy máskor is eljön, mit mi részben a fiú jobb
                  tulajdonságának, részben pedig azon cifra tökfajtának tulajdonítunk, melynek vagy
                  húsz példánya a gerendán ült és belőlük egyet az úrfi kapott meg.</p>
               <p>Így növekedett a fiú anya nélkül, - ámbár apja aztán kettő is volt, Baltay ő
                  nagysága és András, ki legelőször jött arra a gondolatra, hogy annyi jó falatért
                  már az istenre is rá lehetne gondolni egyszer napjában.</p>
               <p>Míg a nagyságos úr elment valahova látogatóba, András behívta magához a fiút, és a
                  tulipános ládára fölültetvén, elkezdte neki magyarázni az istent, hogy már arról
                  is tudjon valamit, - és ezt azon tudattal tette, hogy okvetetlenül megértelmezi
                  neki. - Hej, de sok ember van a mai világban, kit András bácsi mellé a ládára
                  kívánnék ültetni, hogy ha már nem hitték eddig az istent, legalább
                  kérdezősködjenek róla.</p>
               <p>A fiú nagy kíváncsisággal hallgatta a dolgot, és szépen megfogta az értelmezést,
                  míg arról volt szó, hogy az isten minden embernek parancsol.</p>
               <p>- András bácsinak is? - kérdi a fiú.</p>
               <p>- Csak úgy, mint másnak! - mondja a theologiae professor a láda-katedráról.</p>
               <p>- Hát bátyámnak? - kérdi újra a gyerek.</p>
               <p>- Annak is parancsol.</p>
               <p>- Aztán fél tőle a bácsi, meg András bácsi?</p>
               <p>- Félünk bizony; mert az ember nem tudja, mikor tesz rosszat.</p>
               <p>- Aztán András bácsit megveri az isten egy bottal?</p>
               <p>- Na, tudja úrfi, - az úristen nem olyan goromba, hogy bottal verekedjék, - mondja
                  András, mire a gyermek egészen vöröslett, és némi félénkséggel kérdi:</p>
               <p>- Hát gorombaság az, ha valakit megütnek?</p>
               <p>- Csak a barmot kell megütni; mert annak nincsen esze, hogy a szót megértse, - ha
                  megértené, arra menne, merre mondanák, és nem várná, hogy megüssék.</p>
               <p>Megint elvörösödött a gyermek és egészen a hajdú ölébe húzódván, megpödri annak
                  bajuszát, s azt mondja neki alig hallhatólag:</p>
               <p>- András bácsi, - ezután nem ütök meg senkit.</p>
               <p>Andrásban volt annyi tapintat, hogy a fiút megcirógatta vele, minek a gyerek éppen
                  úgy megörült, mint a tanítótól kapott tarka töknek, - és minthogy Andrást további
                  beszélgetésre unszolta, András még tovább ment atheologiai leckében, és kezdé
                  magyarázni, hogy minden a világon az isten adománya, és ha akarja, megint
                  visszaveszi, - mert az övé.</p>
               <p>Ez már aztán nagyon odadülleszkedett a gyermek eszéhez, és igen megingatta.</p>
               <p>Elkérdezte a gyermek, hogy az András bácsi mentéje, annak a zsinórja, gombja, meg
                  András bácsi sarkantyús csizmája, tulipános ládája, tajtpipája, dohányzacskója
                  mind az istené?</p>
               <p>- Egy szálig! - mondja András, kifáradhatlanul neki szánván magát a magasabb
                  tanulmánynak.</p>
               <p>- Az én bácsim mentéje is azé?</p>
               <p>- Minden legkisebb portékája azé, úrfi.</p>
               <p>- Hát a bajuszpödrője? - mondja a fiú.</p>
               <p>- Mondtam már, úrfi, hogy minden azé, egy szálig.</p>
               <p>- Hát az én fogam, amit tegnap kihúztunk?</p>
               <p>- Az nem kell neki! - mondja András, leszállván a ládáról, nehogy az úrfi még
                  bolondabbat kérdezzen, s András bácsi, valamint a tanítás tárgya iránt kellő
                  tisztelettel, úgy a maga tekintélye iránt is meglehetős előszeretettel lévén,
                  semmit sem akart kockára tenni.</p>
               <p>- Már elmegy, András bácsi? - kérdi a gyerek, belekapaszkodván a tanítóba.</p>
               <p>- Dolgom van, úrfi, - azt kell elvégeznem.</p>
               <p>- Beszéljen még valamit, édes, kedves, jó András bácsi, én elhallgatom akármeddig,
                  - rimánkodik a fiú.</p>
               <p>- Mondtam már, hogy nem érek rá, - felel vissza amaz, - majd ha ráérek, bejöhet az
                  úrfi megint.</p>
               <p>- Csak egyet mondjon még meg András bácsi.</p>
               <p>- No aztán valami okosat kérdezzen ám, hogy máskor is kapjon feleletet, - jegyzi
                  meg az óvatos hajdú.</p>
               <p>- Azt mondja meg András bácsi, - hogy miért adott az isten egy embernek keveset, a
                  másiknak sokat?</p>
               <p>- Hüm! - dünnyögött a hajdú a furcsa kérdésnél, - mit tán ezer meg ezer ember,
                  köztük tán ő is többször kérdezett, - Végre a feleletet a gyermek eszéhez akarván
                  mérni, mondja: Az istennek sok dolga van, azért ád egyik
                     embernek többet, hogy az más szegénynek adjon, mikor az nagyon rászorul.
               </p>
               <p>A fiú elcsöndesedett, hanem már most alig várta, hogy a bácsi hazajöjjön; mert
                  hiába, csak nem akarta ő azt elhinni, hogy a bácsinak mindene, még a mentegombja
                  is az istené, és nem a bácsié; azért midőn a bácsi hazajött, alig várta, hogy
                  alkalma essék a dolgot jó módjával próbára tenni.</p>
               <p>Végre megjött Baltay, a fiút megkérdezte, nincsen-e baja? kapott-e mindent? merre
                  játszott? de a leckéről hallgatott a fiú, hanem midőn a bácsi utóbb pipára
                  gyújtott, és a nagy székben elgondolkodott, a fiú egymagában nyughatatlankodván a
                  szobában, minden tárgyat megérintve, kezdé mondogatni:</p>
               <p>- Ez sem a bácsié, - ez a szék sem a bácsié, - ez a kép sem a bácsié, - ez az
                  ablak sem a bácsié!</p>
               <p>Baltay végre föleszmélt és figyelni kezdett a gyermek beszédére, minthogy az még
                  tovább is folytatá, s éppen Baltaynak csizma talpára bökvén, mondja:</p>
               <p>- Ez a csizmatalp sem a bácsié, - ez a csizmaszár sem a bácsié, - ez a galambkosár
                  a csizmán, az sem a bácsié, - meg ez a dolmány sem azé, meg a nyakravaló sem azé,
                  - semmi sem a bácsié.</p>
               <p>- Ejnye, te rossz kölyök, de kivetkőztettél mindenből, - mondja némi fájdalommal
                  Baltay.</p>
               <p>- Hisz ez mind istené! - mondja rá a gyermek.</p>
               <p>- Úgy!... az már más!... - veti utána amaz, - hát kitől hallottad?</p>
               <p>- András bácsi mondta, hogy minden az istené, - még a bajuszpödrő is.</p>
               <p>- Jól mondta, édes fiam, - hanem most menj vacsorálni, mert meghűl a kása! -
                  utasítá Baltay a fiút, s midőn magára maradt, gondolkozni kezdett arról, hogy
                  aligha a legjobb úton indult a gyermekkel; mert a természeti ösztön a tudás vágyát
                  kergeti föl a gyerekben, és végre is ki kell ereszteni kéz alól a gyereket, tehát
                  mire ez az idő bekövetkeznék, jól lesz addig valamely kis tanulsághoz dörgölni,
                  hogy ha nem lesz is belőle citrom, legalább legyen meg a szaga.</p>
               <p>András hívatlanul jött be, körülnézett egy kis tennivaló után, s minthogy hamar
                  helyrerakott mindent, utóbb már kétszer is kézbe vett ugyanegy dolgot, hogy oka
                  legyen benn maradni; mert véleménye volt a hajdúnak és
                  nagyon kereste az alkalmat, habár össze kellene is zörrenni, - de mégis
                  elmondhassa.</p>
               <p>- András! - szólamlik meg az uraság egy nagy füstöt fújván ki.</p>
               <p>- Tessék parancsolni! - mondja némi szokatlan készséggel a hajdú, mert az ő szívén
                  ma megoldódzott valami kötelék, s a fiú sorsáról nem tudott megfeledkezni.</p>
               <p>- Látom, tanítja kend ezt a gyereket.</p>
               <p>- Enni már tud, nagyságos uram, - véli a hajdú, - aztán azt gondoltam, hogy ha
                  gombócba adunk is be neki egy pár istenes dolgot, - csak eregessük bele.</p>
               <p>- Nem lesz még korán?</p>
               <p>- Már hogy gondolja a nagyságos úr, mikor maga szemeivel látta, hogyan veri
                  földhöz a paraszt gyerekeket, - aztán ha ezt elbírta, a betű sem vágja
                  földhöz.</p>
               <p>- Hallja kend, nem akarom ám, hogy a tanítók idő előtt agyonöljék a sok
                  tudománnyal.</p>
               <p>- Csak nem kívánhatja nagyságos uram, hogy úgy tegyenek vele, mint a mártott
                  gyertyával, - egyszer kétszer megbuktassék a lében, és rajtmarad, ami rajt
                  marad.</p>
               <p>- Lesz neki, miből megéljen.</p>
               <p>- Jó, hogy ideértünk, nagyságos uram, - mondja András, - mert a gyermeknek az esze
                  szanaszét jár, aztán ma már azt is kérdezte: miért adott az
                     isten egyik embernek többet, mint a másiknak?
               </p>
               <p>
                  - Ne mondja kend!</p>
               <p>- Most már nem mondom, mert megmondtam.</p>
               <p>- Nohát mit felelt kend neki?</p>
               <p>- Amit tudtam nagyságos uram, - mondja némi ellágyultsággal, - hogy az istennek
                  sok dolga van, azért ád egyik embernek többet, hogy mikor a másik megszorul, adjon
                  a szegénynek.</p>
               <p>- Úgy isten úgyse, maholnap mindent elosztogat.</p>
               <p>- Ha nem lesz elegendő esze hozzá, biz az nyakára hág; - jegyzi meg a hajdú, -
                  hanem azért taníttassa meg a nagyságos úr, hogy a sok vagyonhoz elegendő esze
                  legyen.</p>
               <p>- Hallja kend! - mondja az öregúr, - kend talán meg sem gondolta, mennyi vagyon
                  marad erre a fiúra, és három gróf is összekapaszkodhatik, míg az én birtokomat
                  átéri.</p>
               <p>- Akkor meg már idáig is kár volt a gyöpön futtatni; mert nagyságos uram, ha ez a
                  fiú a bolondságot megszokja, majd aztán hamar megunja az itthon valót, aztán kiebb
                  kívánkozik, pedig azt hallottam, hogy azok a külországi bolondságok nagyon drágák,
                  - s ezt a robotban keservesen keresett pénzt, kár lesz a bolondok közé szórni;
                  itthon talán olyan bolond is akadna, ki legalább felében szedné föl.</p>
               <p>- Ejnye, András, de megtanulta kend a leckéjét.</p>
               <p>- Régen tanulom én már ezt, mióta ez a sok mindenféle uraság, meg a cselédje ide
                  jár, aztán egyikről másikról csak vedlik le valami, aztán reám ragad.</p>
               <p>- No csak mondja kend odább, mert látom, hogy akármi kínnal is elmondja kend a
                  többit is.</p>
               <p>- Nem lesz sok, nagyságos uram.</p>
               <p>- Mindegy, most ráérek meghallgatni, azért csak nyögje ki kend magát.</p>
               <p>- Bizony régen nyögöm, hogy az olyan úr, mint ihol az az enyingi herceg, hogy az
                  úristen áldja meg a porát, valamint azét a keszthelyi grófét is, - milyen derék
                  nagy urak azok, hogy nemcsak ijedtében veszi le előttük az ember a kalapot, -
                  hanem mivel utánuk, előttük megyen a becsület meg a jó hír; - aztán ha ész kell
                  nekik, nem futnak el a fiskáriusok után, hanem megoldják a maguk eszét, - abból is
                  telik.</p>
               <p>András ezt olyan becsületes képpel mondá el, és olyan tűzzel, hogy bajos lett
                  volna szavába vágni; - azalatt pedig Baltay úrban is taszigálódott valami; - ami
                  aztán nagyon is szívéig ért, - és végre azt mondja:</p>
               <p>- András! rendelje be kend a tanítót, tegyen a gyerekkel próbát, vajon megférne-e
                  már a gyerekben egy kis ábécé.</p>
               <p>- Már benn is van, - mondja András, megsimítván bajuszának hosszát.</p>
               <p>- Mi a mennykő?</p>
               <p>- Végig tudja már, nagyságos uram, - mondja a hajdú, - a tanító egy kis tarka
                  tököt ajándékozott neki, aztán lássa nagyságos uram, azért a hitvány jószágért
                  milyen hirtelen megtanult huszonnégy betűt!</p>
               <p>- Na András! - ha ilyen olcsóért tanul, - az én jószágomért is megtanulhat
                  valamit.</p>
               <p>Hány büszke nagy úr van, ki magyarul sem tud; pedig ma nem ülne a kastélyban, ha
                  öregapja neve a magyar történetben nem volna megírva.</p>
            </div>
            <div type="chapter">
               <head> XV. A tizennyolcadik századnak utolja</head>
               <p>Emberhússal kívánt jóllakni a halni készülő tizennyolcadik század, s a francia
                  határokról átcsapott a láng, amely az osztrák határokon keresé áldozatait.</p>
               <p>Összegyűlendő volt a híressé vált 1796-ki országgyűlés, mely rövid idő múlva
                  oszlott el, de nem nyomtalanul; s nekünk e nyomot föl kell keresnünk, hisz oly
                  édes a megemlékezés, - és hány kézzel szorítunk kezet azon időből, mikor egyik
                  vagy másik ezek közül azon időnek munkabíró tagja volt? - Budán vagyunk. Az est
                  homályában nem annyira a fényes világítás, mint a minden ötödik hatodik házból
                  kitóduló zenehang vezeti el az embert egyik utcától a másikig, ha tudniillik el
                  bír menni az ablak alatt, hogy a megkezdett nótát végig ne várja, - mert oly
                  keservesen szól a lassú magyar, hogy ha már megríkattatta magát az ember, -
                  megvárja a nótának frissét, tán a megzaklatott lelket a rákapott nóta
                  helyrerángathatja.</p>
               <p>A király vendégképpen lakta meg az ős várat, - s összetódult mindenfelől a nép,
                  hogy a vendéglátás csodája ünnepeltebb legyen.</p>
               <p>Mindenki megérzé a nagy idők súlyát, és minden ünnepélyesség mellett
                  szárnyaszegett volt a kedv, és rávárt, hogy vagy a szomszéd, vagy a jó barát
                  vidítsa föl, - s a cigányok a nagy levertség mellett annyiból jó keresetre tettek
                  szert; mert már nálunk az a szokás, hogy hegedűszó mellett is el tudunk
                  búsulni.</p>
               <p>Hagyjuk az országgyűlést, mely a nehéz napokban nem csüggedt, - hanem menjünk a
                  nádori palota felé, honnét négy alak jött ki az udvarból, és a sötétes utcákon
                  keresztül végig járták Budának minden zugát, mintha fogadásból tennék ezt a
                  munkát.</p>
               <p>- Mit gondol ön, - kérdi a két utolsó közül az egyik, - mire számolhatunk?</p>
               <p>- Mindenre, fönséges úr...</p>
               <p>- Csitt! - mondja a megszólított, - könnyen megismerhetnének bennünket; hagyjunk
                  el minden címezést, különben éppen ez árul el. - Mondja, - közelebb húzván magához
                  szomszédját, s aztán a beszéd tárgyára térve: - Tehát sokat remél ön?</p>
               <p>- Mindent! - ismétli a másik, - az én szabadosaim már
                  fegyverben állnak, s holnap reggel szemlére vezethetem őket.</p>
               <p>- Ez hatalmas kezdet, - véli a másik, - példának okáért elég az országnak.</p>
               <p>- Remélem, hogy nem magam leszek.</p>
               <p>- Adja isten! adja isten! - ismétli a másik, hogy a király örömmel
                  távozhassék.</p>
               <p>Ez alatt a két első megállt az utcán, nem messze egy háztól, melyben úri vendégek
                  sereglének össze, s a legjobb bandák egyike hallatá magát.</p>
               <p>Az utóbbiak néhány lépésnyiről szintén megállapodának, nehogy az elsőket
                  közellétükkel zavarják, s minthogy különben az utca végképpen csöndes volt, a zene
                  oly tisztán kihallék az utcára, mintha idehegedülnének.</p>
               <p>- Ah, ez a panaszos hang! - mondja az első, - ide vagy nagyon jókor jöttem, vagy
                  igen rosszkor.</p>
               <p>- Szabad értelmezésért esedeznem? - mondja a másik kitűnő figyelemmel.</p>
               <p>- Szívesen! - mondja a másik, - ha itt búsulnak, úgy ezektől nincs mit remélnünk,
                  és ne sokat számítsunk, - ha csalódni nem akarunk; - tehát menjünk!</p>
               <p>- Még csak egy percet,... uram! - eseng a másik, - az uram szót akképpen hangoztatván, mintha előtte valami
                  hiányzanék.</p>
               <p>- Legyen! - mondja némi kedvetlenséggel a másik, - azonban az egy perc nem volt
                  szükséges, mert a lassút oly eleven nóta követé, - hogy az átmenetet nem bírá
                  magának megmagyarázni az egyik, hanem a kedves hangok magyarázatául kérdé: mi
                  ez?</p>
               <p>- Ily közel a bánathoz ami örömünk, - fels... uram! - igazítja helyre a szót a
                  másik, egyszersmind bevárták a nóta végét, valamint az utána következő indulót,
                  mely buzdító hangjával meghódítá a beszélgetőket, hanem a két első kétségtelenül
                  meglepte a zenében kifejezett mértéket, s mintha nem bírna elszakadni a hangoktól,
                  oly aprókat lépett, hogy az utolsó hang sem veszett el a távolban, - de éppen
                  emiatt a két hátulsó már igen közel érte őket.</p>
               <p>- Kérem önöket - mondja az elmerült, - meg tudják emlékükben tartani ezt a
                  zenedarabot.</p>
               <p>- Oh igen! - felele mind a három.</p>
               <p>- Tán ismerik? - lőn az újabb kérdés, mire aztán a hátulsók közül az felelt, ki a
                  címet visszautalá, de kit tán önök is fölismertek, tudniillik a nádort, míg a vele
                  menő személy Batthyányi Lajos herceg volt.</p>
               <p>- Ez a Rákóczi-nóta volt.</p>
               <p>- Szeretem, hogy hallottam - mondja a fejedelem, - most már tudom mit kell tennem,
                  - mondja derülten, és majdnem kitörő kedvvel.</p>
               <p>A körülállók nem tudták megérteni e szokatlan fölgerjedést.</p>
               <p>- Igen, igen! - szólt a fejedelem, - gróf Dunay engem jókor vezetett erre, - most
                  már tudom, mi a magyarnak a zene, - és ha nem akarnak másképp segélyt adni -
                  lemegyünk a Rákosra, - elhegedültetjük a Rákóczi-nótát, - s velem indul meg az
                  egész ország.</p>
               <p>- Ámen! - mondja a herceg, mintha egy ország helyett mondaná e szót, s a kis
                  társaság visszafelé fordult, még pedig ugyanazon ház irányában, hol a zenét előbb
                  meghallgatták.</p>
               <p>Az ég csillagai szolgáltak mécsül az utcán, az ősz Gellért, mint az elmúlt idők
                  oszlopa, eltagadhatlan jelül állt helyén, s minthogy az idő méhében már
                  jelentkezének a vajúdó kínok. Nem volt ember, kit az összetartás vágya nem
                  szólongatott volna, s e kis körben annyi bizalom uralgott, hogy mindenik boldognak
                  érzé magát.</p>
               <p>Hányszor hagyja el az embert a közös gond nyűge, a hivatali tisztnek merev
                  kapcsaiból kikívánkozik, hogy néhány pillanatra közönséges ember legyen, s az
                  ünnepélyes merev arcok helyett olyant lásson, melyen őszinteség, szeretet,
                  becsület, ragaszkodás és önzéstelenség mutatkozik.</p>
               <p>Mily boldogság megszabadulni egynéhány percre országos gondoktól, és lenni ember a
                  földön, körülnézni a csillagos eget, mely nem készült ünnepiebb lenni, - hanem
                  megmutatja a szelíd eget boldognak, boldogtalannak, - és nem kéri meg árát annak,
                  hogy az alatta elmenő fölött néhány pillanatig ragyog.</p>
               <p>A zene hatalma kivívta birodalmát, - a négy hallgató zavartalan élvezé az utolsó
                  hangig, s a sétálók megindulának kettesen a vár felé akképpen, hogy az uralkodóval
                  Dunay gróf ment, a nádorral pedig a herceg.</p>
               <p>- Mik gondol ön? - kérdi a nádor a herceget, kinek karjába fonódék, - az újoncokat
                  meg fogják-e ajánlani az országgyűlésen?</p>
               <p>- Azon nem kételkedem.</p>
               <p>- Herceg!... 1795-ben élünk, - a világ vagy végződni, vagy kezdődni akar a század
                  utolján, s a kedélynek éppen úgy megvan az ő hullámzása, mint a tengernek.</p>
               <p>- Ismerkedjünk meg a tengerrel, - s akkor nem lesz csoda, hogy Mózes száraz lábbal
                  átment rajta egész seregével.</p>
               <p>- Igen! ez jól volt mondva, - mondja a nádor, - de én újonc vagyok ez
                  országban.</p>
               <p>- Annál régebben ismerem én, s az én tapasztalásom rendelkezésre áll.</p>
               <p>- Jó! - tehát kérdem, - mi lesz első teendőnk?</p>
               <p>- Lelkesülést gerjeszteni!</p>
               <p>- Uram, lelkesíteni, tán azzal, hogy katonát és pénzt kérünk?</p>
               <p>- Én már bírom a talizmánt, - szól a herceg - most már kérhetnek mindent.</p>
               <p>- Nem értem önt, - véli a nádor, - s én bár különben fiatal, de a csodahívéshez
                  igen vénember vagyok.</p>
               <p>- Meghiszem, - mondja a herceg, - hanem olyan földön állunk, melyen még lehet
                  csodát látni, s íme, fejedelmünk már megmondá, hogy tudja mit kell tenni.</p>
               <p>- Mit? - kérdi a nádor a nagyon komoly részben elmerülve.</p>
               <p>- Ha nem akarnak másképp segélyt adni, lemegyünk Rákosra, - elhegedültetjük a
                  Rákóczi-nótát, - s velünk indul meg az egész ország.</p>
               <p>- S önnek is hasonló hite van?</p>
               <p>- Le sem kell menni a Rákosra, - egyetlen egy hegedűvonóra sincsen szükség, -
                  elég, ha elmondom, mit a fejedelem mondott.</p>
               <p>- Adja isten! - mondja a nádor, - de ha az áldozat árát is megkérik? - mondja már
                  a nádori laknál.</p>
               <p>- Fönség! mi nem vagyunk kalmárnép, s ha a vérünket kérik, annak árt nem szabunk
                  soha!</p>
               <p>Végre összekerült a kis csoport, a fejedelem a kelő hold felé fordult, mely arcán
                  a nyugalom és méltóságot világítá meg, aztán Dunaynak mondá:</p>
               <p>- Tehát mi lesz az indítvány?</p>
               <p>- A nyelv ügye, fölség!</p>
               <p>- Mikor teszik önök azt oly dicsővé, minő a magyar zene?</p>
               <p>- Majd a nagy békében, fölség!</p>
               <p>- Szívem megnyílt a szónak - mondja I. Ferenc - csak egyet tanácslok, - ha
                  építenek, ne szaggassanak le egyszerre mindent, - a romok igen szép látványul
                  szolgálnak a szemnek, de a vigyázatlant könnyen eltemetik.</p>
               <p>A társaság megoszlott, a palota ajtaján a fönségeket fogadák, a herceg pedig
                  Dunayval ment el, - hogy minél korábban találkozhassanak másnap, midőn a herceg
                  szabadosai már a budai dísztéren álltak.</p>
               <p>Néhány huszár álldogált a hercegi ház előtt, - a legnyalkább volt Holvagy Pista,
                  kit az újoncok tanítására rendelének.</p>
               <p>A legelső nyolc embert már kiszakaszták a sorból, és Meddig
                     Józsi elhalványult, midőn Pista a vállára csapott:</p>
               <p>- Józsi! mi csak nem tudjuk elkerülni egymást.</p>
               <p>- Köszönd - mondja a szabados - hogy háborúba megyünk.</p>
               <p>- Te! - mondja Pista - most már kardod is van, - bugylit ne végy a kezedbe, mert
                  ha akkor megfoglak, nem eresztelek el egykönnyen!</p>
            </div>
            <div type="chapter">
               <head> XVI. Váratlan dolgok.</head>
               <p>Keszthelynek a Badacsony felőli oldalán volt egy mélyedéses útja, mit abban a
                  világban “Lóhalálnak”hívtak: mert ha az égből hullott áldás
                  minden emberi szívet úgy meglágyítana, mint egy kis zápor ezt az utat, úgy
                  könnyebben boldogulnánk, mint az a két ló, mely egy vásott hintót most akar
                  átcipelni a sáron; pedig már egy párszor hátra is néztek a bennülő urakra, mintha
                  talán azok nem eresztenék előre a kocsit.</p>
               <p>- Tekintetes uram! - szól hátra a kocsis, - bemenjünk ma Keszthelyre?</p>
               <p>- Bizony nem is hálunk ám itt a sárban! - véli a kocsiban ülők közül az
                  öregebb.</p>
               <p>- Pedig itt hálunk, - mondja a kocsis, - ha csak ki nem toljuk magunk a kocsit;
                  mert ez a két ló már nem mozdít.</p>
               <p>Erre kiszálltak az urak a kocsiból, s amint kilépnek, jól látjuk, hogy az egyik
                  fiatal katonatiszt, míg a másik a nagy hasonlat után ítélve, a tisztnek apja, s
                  éppen alkalmas helyet keresett, hogy a kocsit hátulról mozdítani tudja, azonképpen
                  cselekedvén a fiú is, hogy az apának segítsen.</p>
               <p>- Hát ezeket a lovakat ki bíztatja majd? - kérdi a kocsis nagy dörmögve a lovak
                  elé állván, hogy húzza is meg vezesse is őket, minthogy azokból kifogyott minden
                  jó indulat azonkívül, hogy egy helyben álljanak meg, mert rájok nézve ez volt a
                  legkényelmesebb állapot.</p>
               <p>A partoson fönt állt gróf Festetics György, fölvett szokásaként járkálván ide s
                  tova a határban, hogy nyughatatlan lelkének tápot keressen, meglévén azon különös
                  szokása, hogy minden embert megszólított, s órákig elbeszélgetett vele, anélkül,
                  hogy az ismeretlennek alkalmat engedett volna arra, hogy az nevét is
                  megkérdezhesse, ha tán nem ismerte volna.</p>
               <p>Már rég nézi a mozdulni nem tudó kocsit, s minthogy a kocsis beszédét jól
                  hallotta, lekerült a mélyedésbe, smielőtt az utasok észrevennék, már a kocsi
                  oldalánál termett, a kocsis ülésében levő ostort egyik kezével a lovak felé
                  durrogatva, balkézzel meg a kocsit is segélte kimozdítani.</p>
               <p>- Ne tessék fáradni! - mondja az öregebb utas olyanformán, mintha mentegetődznék;
                  hanem azért csakugyan nem bánta, hogy az ismeretlen jó úr nem röstellt a mély
                  sárban segítségre jőni, annál inkább, hogy a segítséget a lovak is megérezték, s
                  egy kis nógatás után a mélyedésből kivitték a kocsit.</p>
               <p>- Köszönjük úri gráciáját! - mondja az öregebb utazó, igyekezvén letörleni a sarat
                  a grófnak mentéjéről, egyszersmind parancsot adván a kocsisnak, hogy menjen csak
                  előre, majd ők gyalog mennek be.</p>
               <p>- Hová kössek be? - kérdi a kocsis.</p>
               <p>- A “Griff”-hez menj csak fiam, - mondja az úr, - ott aztán takaríts mindent a
                  szobába, a kocsmáros gondot visel addig, míg mi odaérünk.</p>
               <p>- Engedelmet kérek, - mondja a gróf, - de ott alig kapnak helyet, mert országos
                  vásár van; hanem, ha szegény hajlékomat nem vetik meg az urak, egy éjszakára
                  megférünk benne.</p>
               <p>- Itt méltóztatik lakni? - kérdi az öreg a grófot.</p>
               <p>- Most itt lakom Keszthelyen, vagy két esztendő óta, mondja a gróf, amint igaza is
                  volt, mert csak néhány évvel előbb jött meg a katonáskodásból, - aztán pedig
                  eltéríteni kívánván a beszédfonalat, mondja: Rettentő rossz az út.</p>
               <p>- Az bizony nem jó, - mondja a másik, - hanem a rossz ló aztán a jó úton is lépést
                  megy, példának okáért az enyémek; de mi tagadás benne, nincsen ám nekem akkora
                  tábla zabom, mint a keszthelyi grófnak; folytatja még odább, - aztán a búzaföldem
                  is kisebb, mint azé, s ha egy kenyeret megszegünk nyolc gyerek között, hamar
                  elszeletelik.</p>
               <p>- Nyolc gyerek! - csodálkozik a gróf, egyszersmint az öregre nézvén, mondja:
                  Bizony boldog ember a tekintetes úr!</p>
               <p>- Nojsz nem mondom, hogy boldog nem vagyok, - véli a másik, - hanem az isten
                  akárhová tegyen, ha mondom, négyre-négyre még elvennék egy ezerholdas pusztát.</p>
               <p>- Aztán mind egészséges? - kérdi a gróf.</p>
               <p>- Legalább mindig esznek, - aztán elunja ám hallgatni az ember, ha ugyanazt az egy
                  szót egyszerre nyolc embertől hallja, s utóbb még magam is jobb appetitust kapok,
                  s a többivel együtt eszem.</p>
               <p>- Ez sem halálos nyavalya! - mondja a gróf.</p>
               <p>- Deb’zon tessék elhinni, hogy maholnap ráolvas az ember a falatjára, - már is
                  olyan drágaság van, holott a háború jóformán el sem kezdődött, - éppen azért
                  sietek be a vásárra, hogy paripát vegyek a fiamnak, ha még megbírjuk az árát.</p>
               <p>- Majd segítek választani, - szól a gróf, - valamelyest én is értek a
                  lóvásárláshoz.</p>
               <p>- Lovakat is tetszik tartani? - lőn a kérdés.</p>
               <p>- Néhány darabot, saját szükségemre!</p>
               <p>- Úgy tetszik a szénát venni? - kérdezkedik a másik.</p>
               <p>- Az már nagy szégyen volna! - véli a gróf, egyszersmind kiegészíté: Saját rétemen
                  termesztem.</p>
               <p>- Keszthelyen? - mondja bámulva a másik, már egészen a nagy utcán, sőt éppen a
                  kastély előtt állván meg, de mielőtt választ kapna, nagy bámulására látja, hogy
                  hintaját egy hajdú kíséri be az urasági kapun.</p>
               <p>- Megállj, te boldogtalan! - kiált saját kocsisára, - hát ez a Griff vendégfogadó?</p>
               <p>
                  - Jól tudom, hogy nem ez! - lőn a felelet.</p>
               <p>- Hát hová pokolba akarsz menni?</p>
               <p>- Tudom is én, - felel a kocsis, - kérdezze meg a tekintetes úr a hajdút, az
                  kísért ide.</p>
               <p>- Mit cselekedett ez a boldogtalan? - kérdi az öregúr a hajdút.</p>
               <p>- Semmit, tekintetes uram! - mondja a hajdú, - hanem nekem parancsolatom van, a
                  kocsmából minden jóravaló vendéget a méltóságos úrhoz
                  berendelni.</p>
               <p>- Ejnye! bíz ezt már hallottam is. Vakaródzik az öreg, - nojsz szép parádéval
                  rukkolunk be őméltóságához, - töprenkedék még odább, - szerencse, hogy nem látja,
                  különben szégyenemben a föld alá bújnék. Na, - mondja mentegetődzőleg, - ha neki
                  is nyolc gyermeke volna, ő rajta is meglátszanék a viselt ruha, tehát isten neki,
                  fiam Sándor, most már előszedd ám a bécsi emberséget!</p>
               <p>- Csak mint itthon! - mondja a gróf még mindig ismeretlenül, - itt soha sem kell
                  valami nagy feneket keríteni, a gróf maga sem szereti a nagy hűhót.</p>
               <p>- Erre tessék besétálni! - mondja az előbbeni hajdú, kinek a gróf jóval előbb
                  hallgatást intett.</p>
               <p>- Induljunk hát! - mondja az öreg, egyszersmind a gróf felé fordulva, - most már
                  engedelmet kérek, hogy szíves meghívását nem fogadhatom el; mert amint tetszik
                  látni, engem vendégnek fogtak, - mondja, kezét nyújtván szíves köszönetül, és
                  toldalékul hozzáteszi:</p>
               <p>- Magunkat rekommendáljuk! Mire a gróf magára hagyván a két vendéget, kik aztán a
                  hajdú után mentek, s a számukra rendelt szobát elfoglalták, s a különös
                  vendéglátás miatt el is feledtek az előbbeni úr után kérdezősködni. Hanem midőn a
                  helyreigazodással készen voltak, midőn a gróf nem volt otthon, elmentek a
                  ménesistállóba, hogy időtöltésül meglássák a híresedni kezdő keszthelyi ménesnek
                  első példányait.</p>
               <p>Alig leptek az istállóba, az előbbeni urat megint ott lelék, s most már semmit sem
                  kételkedtek, hogy az illető valamely urasági tiszt lesz; de minthogy eddig sem
                  leltek illő módot megtudni, ki légyen, most már egészen helyen kívülinek vélték a
                  kérdezgetést; azért folytaták a szemlét, s amint egyik, vagy másik lovat láttak, a
                  tetszés nyilvánításával nem voltak szűkmarkúak, s míg az apa egy pár kocsis lovat
                  válogatott össze, addig a tiszt megelégedett egy tüzes szemű kis pejparipával,
                  mely büszkén állt meg a szemlélők előtt.</p>
               <p>- Sándor fiam! - mondja az apa - ezek aztán nem felejtenék az embert a sárban.</p>
               <p>- Nem is Sümegen ettek ám abrak helyett rázottat. - neveté a tiszt.</p>
               <p>- Jól mondod, fiam - ezeket aztán ne is vegyük meg; mert ha az árukat megmondják,
                  kiesik az ember a dolmányából.</p>
               <p>- Aztán annyira megtetszett ez a két ló? - kérdi őket a gróf.</p>
               <p>- Bíz ezek szépek, - véli az öreg, - ha valaha az udvaromban felejtenék, - nem
                  ostoroznám ki őket! - végzi be az öreg a szót, mert a hajdú utánuk jött
                  méltóztatnának a kastélyba menni; mert már készen a vacsora.</p>
               <p>- Magunkat rekommendáljuk! - mondja az öreg a még mindig nem ösmert grófhoz,
                  búcsúzni akarván tőle, minthogy ők most a kastélyba mennek.</p>
               <p>- Én is a kastély felé megyek - mondja a gróf elkísérvén őket, folytatván a
                  beszédet a lovakról, mi az öregnek kedvenc tárgya lőn, de éppen befejezék, midőn a
                  kapuhoz értek, s az öreg ismét barátságosan nyúlt a gróf keze után, minthogy itt
                  már úgy is válniok kell:</p>
               <p>- Tehát magunkat rekommendáljuk! - mondja ismét, mire a
                  gróf megint nem vált el, hanem erősíté, hogy fölkíséri őket a nagy teremig.</p>
               <p>- Jó lesz bíz az, - hagyá helybe az öreg - egyszersmind, rogo humillime, ugyan
                  mondja meg nekem, ösmeri ezt a gróf Festetics Györgyöt?</p>
               <p>- Úgy mint magamat!</p>
               <p>- Hozzá lehet az eszéhez férni?</p>
               <p>- Miképpen tetszik azt érteni?</p>
               <p>- Csak úgy, - méltóztatik tudni, - hogy az ilyen nagy urak nem szorultak az észre,
                  pénzük van elég, - aztán magunkféle szegény embert jó formán be sem vesznek
                  emberszámba, - hanem megbámultatják magukat, mintha Ádámon kívül más embert is
                  teremtett volna az isten.</p>
               <p>- Tessék megnyugodni, - mondja a gróf, - ez is bolondos egy kissé, hanem kötél nem
                  kell neki.</p>
               <p>- Bizony, rogo humillime, ideje is volna, hogy egy ilyen grófnak korán megjönne az
                  esze, aztán állna elejbénk, milyen szívesen követné az apróbb nemes az olyan
                  embert, kinek a vagyona szélesebb jóval, mint a mienk, aztán az esze után is egy
                  fejjel magasabb volna, mint mi! Úgy elmennék a nyomán, mint a karikacsapás.</p>
               <p>- Gondolja ön?</p>
               <p>- Hogyne gondolnám uram, - vitatá a másik, - lám a gróf asztalánál két esztendeje,
                  hogy földi almát esznek, - most már más is megeszi a gróf után, - pedig ha én
                  kezdem az ilyen dolgot, rám fogták volna, hogy bolond vagyok, és világ csúfjává
                  leszek.</p>
               <p>- Tehát ízlik a földi alma?</p>
               <p>- Meghiszem, hogy ízlik, maholnap a paraszt is rákap; de még a birkára is, - uram
                  fia, mikor ezelőtt a birkától úgy félt az ember, mint a tűztől, - pedig most -
                  hallom, hogy az enyingi herceg olyan csomó pénzt kapott gyapjúért, hogy nem
                  győzték megszámlálni.</p>
               <p>- Úgy kell neki! - mondja a gróf.</p>
               <p>- De nekünk is úgy kell, hogy csak maga kárával tanul az ember nagy későn, uram;
                  de már mit tehetünk róla, hogy hozzászoktunk a vezetőhöz? - s az lenne a jó
                  szerencse, ha valaki megindítana bennünket, aztán utána mehetnénk.</p>
               <p>Festetics kezeit dörgölé, mit rendesen akkor tőn, ha kedves dolgot hallott, s a
                  nagy ember szívesen hallá, hogy a jó szándék követőkre talál.</p>
               <p>Néhány lépésnyire volt már a nagy terem ajtaja, s a gróf némileg előreereszté az
                  öreget, ki midőn az ajtóhoz ért, ismét megfordult a kísérőhöz, ki ennyire fárad ő
                  miatta, s nagy tisztelettel mondja:</p>
               <p>- De már most magunkat rekommendáljuk!
               </p>
               <p>
                  - Még nem mondunk jó éjszakát, - viszonzá a gróf, - én itt
                  rendes vendég vagyok.</p>
               <p>- Ugyan úgy-e? - szól az öreg - tán uraságod valami közelállója őméltóságának?</p>
               <p>- Én legközelebb állok hozzá, - véli a gróf, - itt is lakom a kastélyban.</p>
               <p>- Becses nevét kérem alássan:</p>
               <p>- Én,... én - Tolnai vagyok! - mondja a gróf, nevének
                  praedikátumát használván, - s nekem kihez legyen szerencsém?</p>
               <p>- Én,... - én Kisfaludy Mihály vagyok Sümegről, - részemről van a szerencse, -
                  mondja kiváló emberséggel, - ez itt pedig fiam, Sándor, gárdista, - nemrég jött
                  haza szabadságra Bécsből.</p>
               <p>- Nagyon örülök! - mondja Tolnai úr, megnyitván a nagy szárnyú ajtót, hogy a
                  vendégeket beeressze, aztán pedig úgy helyezkedének el az asztalnál, hogy a
                  legfelső hely üres volt, mintha az a háziúré lenne, aztán az öreg Kisfaludy
                  szemközt ült Tolnainak, Kisfaludy Sándor pedig apja mellé, s így költék el az
                  estebédet hárman, hiába várván a vendégek a grófot, minthogy az - állítólag -
                  megbetegedett.</p>
               <p>Nem győzték sajnálni a vendégek ezt a bajt, ámbár Tolnai mindent elkövetett, hogy
                  őket beszéddel tartsa, de az öreg Kisfaludy mindig a hajdút zaklatta, hogy mi baja
                  a grófnak, - s amint az főfájást, meghűlést emlegetett, össze-visszakommendált
                  mindent, amivel a grófot néhány óra alatt meggyógyítja, - végre midőn a vacsorának
                  vége lőn, lementek a vendégszobák felé, hogy az út fáradalmait kinyugodják.</p>
               <p>- Magunkat rekommendáljuk, - szerencsés jó éjszakát
                  kívánunk! - mondja az öreg.</p>
               <p>- Hasonlóképpen kívánom! - mondja a gróf is, és betevé az ajtót, hogy szobáiba
                  vonuljon; de alig teszi be az ajtót, kocsirobogást hall, és egész kíváncsisággal
                  megy a bejárat alá, s egy négy lovas hintóból most szállt ki gróf Dunay, -
                  igazabban a házigazda nyakába esvén, minthogy az kiterjesztett karokkal egészen a
                  hágcsók elé állt, s a kiszállónak okvetlenül az ölelésbe kellett lépni.</p>
               <p>A zörejre előugrott a kapus, hajdúk és mindenféle cseléd, - a grófok pedig egymás
                  karjába fűződve mentek végig a lépcsőzeten.</p>
               <p>- Honnét? - kérdi a házigazda.</p>
               <p>- Egyenesen Bécsből, - feleli Dunay, s egy kis kerülőt tettem Keszthely felé.</p>
               <p>- Ez nagy kitüntetés, - véli Festetics, - midőn egy fiatal házas másfél napi
                  járóföldet kerül, - nem hiszem, fiatal barátom, hogy ezt ok nélkül tetted volna;
                  mert hej! az a szép menyecske nagyon messziről haza tudja hívni az embert.</p>
               <p>- Feleségem meg nem bocsátaná, - viszonzá Dunay, ha hazamenet Keszthelyt
                  elkerültem volna, s ha teremtő körödből nem hoznám magammal egy újabb nagy műved
                  örvendetes hírét magammal. - De én is hoztam neked egy kedves újdonságot, -
                  folytatá Dunay; - mi kincset leltünk, barátom, s én magamra vállaltam, hogy veled
                  közölni fogom.</p>
               <p>A két gróf fölsietett a lépcsőn, s míg a poggyászokat elhelyezék a termek
                  egyikében, az őszülő idő miatt fölszított kandallónál foglaltak helyet.</p>
               <p>A gróf feszesre begombolt mentében helyezkedék el egy karosszékben, lábait a
                  kandalló melege felé nyújtóztatva, s egész nyugalommal várva az ifjú vendéget, mit
                  akarna vele közleni olyat, mit ő kincsnek fogna tartani.</p>
               <p>Erre Dunay gróf oldalzsebéből egy iratcsomót vett ki, leveleit föltárá, s úgy
                  helyezkedék, hogy inkább a kandallótól vevé a szükséges világosságot, s aztán
                  lelkesült hangon mondja:</p>
               <p>- Barátom, e kis munkát akarom elolvasni, - s ha elolvastam, megmondom, miként
                  került hozzám és miért közlöm veled.</p>
               <p>- Kíváncsi vagyok! - felel a házigazda, arcának minden izma elárulván azt a
                  reszketegséget, mely hasonló véralkatú embereknél nem bír addig megnyugodni, míg a
                  lélek táplálékot nem nyer.</p>
               <p>Gróf Dunay kitárá már a papírt és szavalói nyugalommal olvassa le a címet:</p>
               <p>
                  Csobánc!
               </p>
               <p>
                  Festetics hirtelen egyenesre ül, anélkül, hogy közbeszólna;
                  de Csobánc, az árpádvérű Gyulafiak, most az Eszterházy
                  hercegek romokban is dicső ősi vára, azon kihűlt évezredes vulkánok egyike, melyek
                  mint Szigliget, a Badacsony, Haláp, Somlyó, Sümeg előőrseikkel Rezivel és
                  Tátikával (a keszthelyi Festeticsek örökével; - nemes boraikban árulván el a
                  méhükben rejtett régi tüzet,) titánok gyanánt őrzik és szegik be a regényes
                  vidéket, melyet a karöltve egymás mellett elnyúló Bakony és
                     Balaton, Veszprém, Pápa és Keszthely között képez,
                  mintegy félkoszorú, melynek másik fele a Balaton túlsó partján fekszik, csomóba
                  kötve Festetics György magasztos hazafiúi szellemétől s
                  közhasznú intézeteitől akkor még fénylő Keszthely által. -
                  Azért is Festetics, ki a Balaton parton s szigetjén
                  sétálva, naponta bámulta az órai távolságból elébe kékellő Csobánc nagyszerűségét, a legelső szónál oly közel érinté valami, hogy
                  nem bírt többé nyugalomban maradni, hanem előrehajolván, szinte meg akará
                  rövidíteni az időt, mi alatt a hang hozzája érne, - s nagy szemeivel az olvasóra
                  bámult, mintha előbb fogná így meglátni azt, mit különben hallani fog.</p>
               <p>
                  Ülj mellém a kandallóhoz, Föl van szítva melege; Csobáncvárról,
                     édes kedves, Im! halljad, egy agg rege. Mult szüretkor Badacsonyon Ezt
                     Muzsámtól vettem én, Egykor midőn magam bolygék A hegy szirtes tetején.
               </p>
               <p>
                  Sok történt ott, amióta E pompás hegy földjébe Szőlő s gyümölcs
                     ültetődvén A vadonnak helyébe, Esztendőnként sok uri nép Gyűl oda a szüretre:
                     László s Rózsa szerelme is Ott kelt e bus esetre.
               </p>
               <p>Az ifjúnak édes hangjában lángfolyammá lőn az elmondott néhány versszak, s a
                  háziúr szent áhítattal hallgatá, előrehajoltában kinyitván mentéjének legalsó
                  gombját, mintha nem férne meg benne, - arca fehérebb lőn, mint máskor, szemeiben
                  pedig a lélek kezdett kisugárzani, mintha ihletettségében a malasztot várná.</p>
               <p>A történet megkezdődék, egymásból folyt az eddig nem ösmert eszmebőség, s a
                  hallgató nem mert belecsodálkozni, mintha úgy álmodná e szokatlan dolgot, s nem
                  merné elrezzenteni a gondolatot, melyet ezen a nyelven így megszólamlani még senki
                  sem hallott.</p>
               <p>
                  Ha az isten szerencsét ád Visszahozom szivemet, S borostyánnal
                     koszoruzva Viszlek haza hölgyemet.
               </p>
               <p>
                  Szigligetben fogunk élni Szerelmünkben boldogot: Hol fészkünkből
                     kiröpülni Egykönnyen majd nem fogok.
               </p>
               <p>A hullám ragadni kezdé már az elbűvölt lelket, a bűvölet ereje minden ízben
                  megragad az oly könnyen lelkesülő férfit, - egyenesre húzódott testén a fej
                  méltóságosan emelkedik, egyszersmind megadja magát a fönség érzetének, s minthogy
                  dagadó lelke már-már megszorul, mentéjének még egy gombját oldja ki, hogy
                  megférjen a ruhában, melynek kényelme ellen idáig sohasem panaszkodék.</p>
               <p>Lassankint nem bírt már önmagával, kezével haját kezdé fésülgetni, vagy ismét a
                  mentét még inkább kigombolni, hogy mire az olvasmány feléhez érne el gróf Dunay,
                  Festetics már egészen borzas volt, és mentéjén nem volt már mit kigombolni, s már
                  feszesen kötött nyakkendőjéhez nyúládozott, hogy a ruha megtáguljon rajta.</p>
               <p>Haját úgy összekuszálta már, hogy erdővé meredt, s merőre dagadt szemei a körül
                  levő tárgyakat hasztalan rajzolák le; mert az olvasmány képei megnépesedének
                  előtte, s a csodatárgyak elevensége fölugrasztá a néma hallgatót, mintha meg
                  kellene állapodnia az élvben, hogyha álom, - ne tegye őrültté, - s ha való, - ne
                  fogyjon le oly hamar a ritka élv.</p>
               <p>Gróf Dunay csöndesen visszatolá székébe a nyughatatlan hallgatót, ki gyermekként
                  engedelmeskedék, anélkül, hogy tudná, mi történik vele, s midőn a rövid történet
                  leírása elvégződvén, s Dunay leeresztvén a papírt, elhallgatott, Festetics
                  fölugrott, s kezeit az ifjú vendég vállára téve, mondá:</p>
               <p>- Fiú! álmodjuk ezt, vagy való?</p>
               <p>- Itt a papír, újra leolvashatjuk, ha parancsolod.</p>
               <p>- Ne bántsd, nem bírnám másodszor meghallgatni; hallom, érzem, és mégis kételkedem
                  benne.</p>
               <p>- Tehát hárman vagyunk egy véleményen! - mondja az ifjú gróf.</p>
               <p>- Én és te? - számolgatja Festetics, - ki a harmadik?</p>
               <p>- Herceg Eszterházy Miklós, a gárdának ezredese, ki ma egy hete nyújtá át nekem az
                  egész kis iratcsomót, hogy bíráljam meg, egyszersmind veled is közöljem, ha rám is
                  azon lelkesítő hatást csinálná, mint magára a hercegre, ki az egészhez oly
                  véletlenül jutott.</p>
               <p>A grófok újra leülének beszélgetés végett.</p>
               <p>- De honnét került hozzá ez irat?</p>
               <p>- Elmondom, barátom, - mondja Dunay elhelyezkedve a karosszékben, - a dolog nem
                  igen sokból áll, és a következő: Lord Spencer és Granville rendkívüli követek a
                  londoni udvartól, Bécsnek minden nevezetességét megszemlélék, s minthogy Bowring
                  barátunk Magyarországról oly csodás dolgokat beszélt össze, meg akarák nézni a
                  magyar gárdát, s ez okból fölkeresék herceg Eszterházy Miklóst, a gárda ezredesét,
                  ki nem késett nekik az egész intézetet végig mutatni, s minthogy ők mindent
                  kívántak látni, az egyes szobákba is benyitottak, s a legelsőben mindjárt egy
                  félig felöltözött gárdistát leltek íróasztalnál nyitott könyv mellett, melyből
                  éppen fordított, s a leereszkedő vendégek a meglepett fiatal ember pongyoláját és
                  irgalmatlan pipafüstjét megmosolyogva, a munkát megnézték, s íme Torquato Tasso fordításában lelék az ifjút.</p>
               <p>Ez becsület volt ránk nézve, s a herceg másnap addig faggatá a fiút, míg eredeti
                  dolgozataiból egyet átengedett, melynek másolata íme kezemben van, s a herceg
                  kegyes levén ítéletemre bízni a dolgot, azt remeknek találván, utasításából közlöm
                  veled, hogy innét aztán Enyingre vigyem.</p>
               <p>- Hát ez eredeti munka?</p>
               <p>- Ebben magyar a szó, a tárgy, az emberek, az észjárás és minden, minek párját nem
                  hallottam eddig, s én kimondhatlan boldognak érzem magamat, hogy első valék, ki
                  véleményemet kimondhatom, hogy ennek írója meglelte a kulcsot e nemzet szívéhez. -
                  Ez tündér tükör, melyben az alakok oly hűk, hogy sem jobbak, sem rosszabbak, mint
                  amint voltaképpen vannak, - egyszersmind húsa, vére és lelke van mindeniknek,
                  bánata nem jajgatás, öröme nem kicsiklandozott vigyorgás, - egy szóval magyar
                  ember, - nem kigondoltan, hanem élve.</p>
               <p>- De tudod, ki írta?</p>
               <p>- Mondám, hogy egy gárdista Bécsben, zalamegyei sümegi születés.</p>
               <p>- A neve? - riadt föl a gróf egészen kiegyenesedve.</p>
               <p>- Kisfaludy Sándor - mondja az elbeszélő.</p>
               <p>Nagyot hátrált Festetics, utóbb szörnyű lépésekkel körüljárván a szobát,
                  egyszersmind ujjaival agyon kaparászván felborzolt haját, az ifjú gróf elébe állva
                  mondja:</p>
               <p>- Láttad azt az embert?</p>
               <p>- Sajnálom, de nem lelém Bécsben!</p>
               <p>- Nohát, - édes barátom, mondja Festetics nagy lélegzettel, - ez az ember itt van
                  a házamban az apjával.</p>
               <p>- Lehetetlen!</p>
               <p>- De tökéletesen lehetséges! - mondja amaz nagy léptekkel menvén a csöngettyűhúzó
                  felé, s egyik cselédet becsöngeté.</p>
               <p>- Mikor láthatjuk meg?</p>
               <p>- Holnap reggel, barátom, - mondja Festetics, - hanem addig csinálok egy kis
                  tréfát! Erre leült az íróasztalhoz, rövid levelet írt, azt a bejövő cselédnek adá,
                  és csendesen parancsolván neki valamit, meghagyá, hogy az még ez éjjel teljesítve
                  legyen.</p>
               <p>Ezalatt a vendéget vacsorára hívták, s a két lelkes barát tele jó érzelemmel
                  töltött át még néhány órát az éjben.</p>
               <p>Másnap tekintetes Kisfaludy Mihály úr korán fölébredt, hanem nálánál még korábban
                  a háziúr, ki már az udvaron sétált, hogy Kisfaludy úr köréből el ne távozhassék, s
                  együtt ment vele a lóvásárra, hol mindössze is alig volt öt-hat paripa, s
                  valamennyit olyan drágává tette néhány paripakereső, kik hárman, négyen is
                  alkudoztak egyre, hogy Kisfaludy Mihály uram nem mert megalkudni.</p>
               <p>- Már ilyen drágáért feleséget is kapsz, édes fiam, - mondja az apa a fiának, -
                  nem csak lovat; azért induljunk haza; mert megesteledik, mire haza érünk.</p>
               <p>Szomorúan mentek el a vásárból, hol a ló ára oly hirtelenül fölment, és Tolnai úr bármennyit is marasztalta őket, nem maradtak, - s
                  egyéb venni valójuk nem lévén, a megrendelt kocsis készen várta őket.</p>
               <p>Míg hazaértek, hozzájuk csatlakozék gróf Dunay, mintha ő is csak egyszerű vásári
                  vendégképpen akadt volna össze Tolnaival, - s így elég alkalma akadt szóba
                  keveredni az ifjú Kisfaludyval, - ki már szívesen maradt volna, ha apja nem
                  sürgeti a hazamenetelt.</p>
               <p>Végre a kastélyba értek, melynek bejárása alatt a tegnapi fogat kiheverten
                  álldogált, s minthogy minden a kocsin volt, az öregúr egy kis borravalót
                  csúsztatván a hajdú markába, elbúcsúzott Tolnaitól, megfogadtatván vele, hogy ha
                  Sümegre jő, el nem kerüli a házát, melynek fekvését erre-arra, jobbra-balra,
                  görbén, egyenesen megmagyarázván, záradékul azt mondja, mikor már a kocsi
                  megindult:</p>
               <p>- Magunkat rekommendáljuk!</p>
               <p>Az elmúlt éjszakán át egy kis szellő fohászkodván ki a hegyek közül, a felesleges
                  sarat felszítta s kivévén a nagyon tócsás helyeket, a lovak könnyebben mentek,
                  azonban mégis öreg este lőn, midőn a sümegi váromladékok úgy elsötétedtek az
                  utasok előtt, hogy ha fölárkolt út nem vezet el Sümegig, szépen elballaghattak
                  volna a meredek hegy mellett.</p>
               <p>Elkezdett a két ló is csetleni-botlani, s minthogy a kocsis szólongását is elunták
                  hallgatni, megszólamlik az öregúr is.</p>
               <p>- Jancsi! ne beszélgess annyit azzal a lóval, látod, hogy nem hisz a szónak; -
                  hanem vágj rá az ostorral.</p>
               <p>- Hiában ütöm én már ezeket, uram, - nem találok rajtuk olyan helyet, hol az ostor
                  nem lett volna, ha ütöm is, ezeknek már mindegy.</p>
               <p>- Mért nem cseréltél egy párt a keszthelyi ménesből, - tréfála az öreg, - hátha a
                  kocsisok a sok között összetévesztették volna?</p>
               <p>- Bizony jó lett volna uram, kivált az a két kocsis ló, meg az a paripa, mi a tens
                  uraknak tegnap este megtetszett, csak hogy azokat még az éjjel elvezették az
                  istállóból, nem tudom, hogy hová.</p>
               <p>- No, ne félj, - mondja az úr, - nem vezették Sümegre, - ennek a két gebének a
                  helyét legalább nem foglalták el, azért csak ballagjunk.</p>
               <p>Lassankint megközelíték Sümeget, s a szélső házak faláról lefehéredett a mész a
                  sötétben is, és néhány szólongatás után a nyitott kapun megállt a Kisfaludyak
                  legjobbik hintója, nem mintha a jóságban másik is versenyzett volna vele, de
                  ennél, ha jobb nem, rosszabb sem volt a háznál.</p>
               <p>A zörejre kijött egy tehenes az istállóból, lámpással világítván a megérkezettek
                  elé.</p>
               <p>- Megvetetted a lovak alját? - kérdi a kocsis a tehenest.</p>
               <p>- Meg ám, - alusznak is rajt a lovak.</p>
               <p>- Micsoda lovak? - kérdi az öregúr.</p>
               <p>- Nem tudom én, miféle lovak, - mondja a tehenes, - ma délben vezették ide őket,
                  egy levelet hagytak odabenn a tens úrnak, aztán meg sem nyugodtak a vezetők, hanem
                  elmentek.</p>
               <p>A lámpavilágnál szemlét tartának, s amint két oldalról is megnézik őket, azt
                  mondja Sándor az apjának.</p>
               <p>- Édesapám! - ezek semmivel sem rosszabbak, mint a keszthelyi gróf lovai.</p>
               <p>- Magam is azt akartam mondani; de kinek a lovai?</p>
               <p>- Mondtam már, hogy ott benn a levél! - mondja a tehenes, - és az urak bementek a
                  szobába, hol már égett a gyertya, s az asztal közepén nyugvék a levél:</p>
               <p>Az úrnak</p>
               <p>Tekintetes, nemes, nemzetes és vitézlő Kisfaludi Kisfaludy Mihály úrnak
                  megkülönböztetett nagy tisztelettel adassék Sümegben saját úri házában.</p>
               <p>
                   Tekintetes uram!
               </p>
               <p>
                  Azt méltóztatott mondani, hogy ha valaki az udvarán feledné e
                     lovakat, nem fogná kiostorozni őket. Én szavánál fogom tekintetes
                     uraságodat.
               </p>
               <p>
                  Magamat rekommendálom
               </p>
               <p>
                  alázatos szolgája Tolnai gróf Festetics György
               </p>
               <p>- Te Sándor! - mondja az öreg, fiához fordulva - tudod-e kivel beszéltünk mi
                  Keszthelyen?</p>
               <p>- Nem én, kedves apám.</p>
               <p>- Itt van ne, addig rekommendáltuk magunkat annak a
                  Tolnainak, íme kisül, hogy ő a gróf, s még azonkívül, hogy úri módon ellátott
                  bennünket, még három lovat is küld ajándékba.</p>
               <p>- Ezt jó kedvében találtuk, - mondja Sándor.</p>
               <p>- Na, ha elküldte, vissza nem küldöm, - mondja az apa, - hanem hallod-e, Sándor, -
                  ez a gróf mégis bolond ember!</p>
               <p>Így ért az ember az igazságcsináláshoz!</p>
            </div>
            <div type="chapter">
               <head> XVII. A Zala megyei gyűlés 1796-ban.</head>
               <p>Talán abban az időben Magyarországban egy újságíró sem volt, hanem azért mégis
                  kiütött a háború, és csak azt szeretném már most tudni, hogy akkor kinek a nyakába
                  öltötték azt a sok bolond beszédet, mit a mai világban mind az újságíróra fognak,
                  mintha bizony minden komposszesszorátusból ki nem kerülne mai nap is egy hírlap,
                  melyben aztán legérdekesebb volna, mikor Debrecennél kikötne az angol flotta.</p>
               <p>Hanem hogy abban az időben legalább mindent elhittek, az igaz, - míg ma már azt
                  sem hiszik, ami csakugyan igaz; mert hiában, urambátyámnak mindig több esze volt,
                  mint másnak, ő pedig azt állítja körömszakadtáig, hogy az a huncut újságíró
                  pénzért hazudik, - s azt írja, amit parancsolnak neki.</p>
               <p>Oh, édes hazámfia, tedd szívedre kezedet, s ha már százados nyavalyád, hogy
                  fizetni nem szeretsz, legalább ne fogd másra, hogy az helyetted is fizet.</p>
               <p>Na, de menjünk vissza, - a Zala-egerszegre vezető országutakon egymást kerüli el a
                  sok kocsi: de akárhánnyal találkozunk, a bennülő oly savanyú képet csinál, mintha
                  ecetágynak valót vinne a szájában.</p>
               <p>Kár is volna sokáig csűrni-csavarni a dolgot, mert már nem lehet tagadni, hogy a
                  francia sereg Stájerországba tört, és minden ember a maga fejével kezdett búsulni
                  egész Zala megyében, hogy hátha betör az ellenség, kinek ugyan nincsen kutyafeje,
                  mint egykor a tatárnak, de némely ember azt mondja, bár az
                     volna, - legalább némely húgomasszony jobban félne tőle, ha - ugatna is egyet. Hanem bezzeg az - ágyú!</p>
               <p>Istenem, ha B... János hazánkfia abban az időben él vala, megvigasztalhatá őket,
                  mint az egyszerieket (tetszik tudni?), hogy mit félnek az ágyútól? hisz az ágyú
                  nem egyéb, mint egy - nagy puska! Ezt nem tudták ám az
                  emberek, csak azt hallották, hogy nagyot szól, s a hangja a szomszédországból is
                  áthallott, mire aztán Zala megyében kihirdették a nemesi fölkelést, - már minden
                  ember talpon volt, csakhogy az ellenség elé menni kevésnek volt kedve.</p>
               <p>A szomszédországi lakosság karavánonkint pusztult be Magyarországnak, s a kanizsai
                  és zalaegerszegi kocsmákban egymás hátán hevertek a menekülők, kik irtóztató
                  dolgokat beszéltek a francia ármádiáról, melynek a két végét nem látta senki.</p>
               <p>Ezt aztán elhitte mindenki a beszélőknek, kik ezt jó lélekkel mondhatták,
                  annyiból, hogy ők csakugyan egyik végét sem látták, hanem azt nagyon is fejükbe
                  vették, hogy a franciák mindenfelé hirdették, miszerint jaj annak, akit nép közöl
                  fegyverben találnak; annak nincs irgalom e földön.</p>
               <p>Ilyen hirdetményt tömegesen hoztak át a menekülők, elterjesztvén azt az egész
                  vármegyében, hol éppen most hirdették ki a nemesi fölkelést, mire a rémülés még
                  nagyobb lőn; mert pőregatyában kevés embernek volt kedve háborúba menni, hogy így
                  csípjék el s irgalom nélkül fejbe lőjék, mielőtt Budáról utána küldenék a magyar
                  nadrágot és dolmányt, hogy az embert paraszt-formájából kivegyék, s a francia
                  fővezér katonának tartsa.</p>
               <p>Bizony Zala megye éppen olyan furcsán érezte magát 1796-ban, mint a kajári arató,
                  kit egy éjszakán az aratók közt fektében éppen legszélről ért a fölszél, - de
                  aztán úgy segített magán, hogy legalul került. Zala megye azonban nem mehetett el
                  Erdélyország szélére, hanem várni kellett az ellenséget, ha már úgy van megírva a
                  kegyetlen sorstól.</p>
               <p>Éppen mire Budára érhetne a küldöttség, mely a ruhákért elmenne, a franciák már a
                  határon lesznek, s ha a Zala megyei nemességnek nagy kedve lesz fölkelni,akkor ne is kérdezzék, hova fektetik őket a franciák? hanem
                  kívánjanak egymásnak csöndes jó éjszakát, - és ha nem volt
                  még ínség, majd lesz.</p>
               <p>Mikor leginkább kellene, rendesen akkor leginkább hiányzik a jó tanács, azért a
                  megyei alispán összehívta a megyei közönséget, hogy az aggasztó körülmények közt
                  intézkedni tudjon, - mert ámbár ő a főispán távollétében a megye feje, - ő azt
                  hasztalan vakarja egymaga, ha a többi nem segít hozzája.</p>
               <p>A veszedelem összekergeté minden irányból a nemességet, s a tekintetes alispán úr
                  könnyen készen volt a dikcióval, nem is kellett mondani, hogy baj van, mert minden
                  ember úgy is azon sopánkodik, hogy bár csak ne volna
                  baj!</p>
               <p>Mielőtt a rendes tárgyalást elkezdhetnék, a tekintetes alispán úr rendre adogatá a
                  leveleket a fő-, az meg a vice és még vicébb nótáriusoknak, hogy olvassák el
                  fönnszóval, levén az irgalomért és felebaráti szeretetért való esedezés, hogy a
                  mindenfelől menekülő nép szállást és enni valót kapjon; mert némelyik már a jó
                  szót is szívesen rágta volna, nemcsak a falatot.</p>
               <p>Mindjárt akadt elég jó lelkű ember, ki a szűkölködőknek segedelmet ajánlt, s
                  legelőször is gr. Festetics György ajánlá, hogy muraközi jószágán, mely a
                  határszélhez legközelebb esik, rögtön intézkedik segedelemről, s az ő példáján
                  indult meg száz más, - tehát az első órában az éhezőkről lőn gondoskodva, hanem
                  még csak most jött a keservesebb dolog, fölkeljen-e a nemesség, vagy nem?</p>
               <p>Szép csendesség lőn a teremben, s ha éppen leghátulról tartotta volna föl valaki
                  az ujját, hogy szólni akar, mindjárt előre eresztették volna, de bizony a sok
                  lesütött fej nem akart mozdulni, s a kezét sem emelgette senki, hanem dugta az
                  asztal alá, nehogy bolondjában az asztalon hagyván, feledtében valami légy után
                  kapjon vele, s kiszólítsák a többi közül, mintha beszélni akarna.</p>
               <p>Mielőtt megszólamlanék valaki a közönségből, egy irat ment kézről-kézre a
                  viceispánig, ki aztán elolvasta, hanem az olvasás alatt fehérebb lett, mint az a
                  papír, melyre ez a dolog leírva van, s annyira kihozá sodrából az elnöklő
                  viceispánt, hogy még a tekintetes karok és rendeket is
                  elfeledte kimondani, hanem mintegy barátságos beszélgetésben jó hangosan mondja a
                  körülállóknak, hogy egy francia proklamáció, melyben azt mondják: jaj a föld
                  népének, ha fegyvert fog.</p>
               <p>Minden ember körülnézett, - a dolgot mindenki jól hallotta, s önkéntelenül érzé,
                  hogy itt valakinek szólni kell, - de bár soká várták, annyi száz közül senki sem
                  akart valakivé lenni.</p>
               <p>Éppen gróf Festetics kezében volt a levél, azt végig olvasá, s visszaadá a
                  viceispán úrnak, ki véletlenségből-e vagy szántszándékkal szólítja a grófot jó
                  hangosan:</p>
               <p>- Mit szól hozzá, méltóságos uram?</p>
               <p>- Halljuk! halljuk! - kiáltja minden torok, s ez unszoló fölhívásnak engedvén a
                  gróf, üléséből fölegyenesedett, s ámbár arcán a küzdelemnek minden kínja
                  meglátszék, elszánta magát annyi száz helyett kikaparni a gesztenyét a tűzből.</p>
               <p>- Tekintetes karok és rendek!</p>
               <p>- Halljuk!</p>
               <p>- Nem jó kedvemből beszélek, hanem mivel a tekintetes alispán úr éppen engem
                  szólított meg, hogy mit szólok a francia fenyegetéshez, - kénytelen vagyok azt
                  mondani, amit érzek, hogy ez nem tréfa, s mint katonaviselt ember egykori
                  mesterségemnél fogva tudom, hogy az ellenséget nem azért nevezték el ellenségnek,
                  mert barátunk, - hanem mivel nem az.</p>
               <p>- De nem ám! - kiált ki egy vad hang a sarokból.</p>
               <p>- Mi itt az ország szélen voltaképpen az ellenség torkában vagyunk, s ha a nemesi
                  fölkelést megkezdjük, ezt a francia népfölkelésnek tartja, s én emberi
                  kötelességet teljesítek, ha kimondom, hogy a nép sorsát az ellenség vak dühének
                  kitenni nem merném.</p>
               <p>Az alispán megrántotta a gróf mentéjét az asztal alatt; félvén, hogy a gróf
                  veszélyezteti magát; s a gróf e rángatás alatt meglehetős furcsa zavarba jött, mit
                  az egész megyei közönség észrevett, és a gróf nem akarván e meglepetésnek más
                  értelmet adni, jó hangosan mondja:</p>
               <p>- Már mindegy, a szót kimondhatom, - bizonyítá a gróf - s amit mondtam,
                  megmondtam, a nemesi fölkelést Zala megyében veszedelmesnek tartom.</p>
               <p>A szó elröpült, s ámbár valamennyi ezen véleményben volt; mindenki megrémült a
                  kimondott szótól, s az volt a legszerencsésebb, ki a gróf mellől elpusztulhatott,
                  s mire a gyűlés után kocsijához ment, az egykori csúszómászókból az utolsó is
                  elmaradt, s minden ember kíváncsi volt tudni, hogy a grófot mi éri?</p>
               <p>Hátrahanyatlott a kocsiban a gróf, átgondolá mit mondott, s megdöbbent, hogy ezt
                  félremagyaráznák, s akarata ellenére szavainak oly értelmet adnak, melyért több
                  leszen a felelősség, mint véli.</p>
               <p>A nyugtalanság mindinkább nőtt, midőn észrevette néhány nap múlva, hogy házát
                  kerülik, s a hír megtoldá mondott szavait, melyeket többé visszahúznia nem
                  lehetett, és bár iparkodék magát megnyugtatni, az sehogysem sikerült.</p>
               <p>Nem győzött barátainak kérdezkedéseire felelni, - mert lángként terjedt el, hogy a
                  fölkelést ellenzé, s mielőtt barátainak eszébe jutott volna a dolgot illő helyén
                  igaz világításba állítani, már a székvárosból útnak indult az, amit nem várt, de
                  mitől mégis igen tartott.</p>
               <p>Nyugtalan éjszakáit megrövidíté az elkeseredés, mi okból reggel korán már fölkelt,
                  hogy szórakozást keressen egyben és másban, s éppen egyik napon igen korán benyit
                  hozzá a huszárja.</p>
               <p>- Nem hívtalak! - mondja bosszúsan a gróf.</p>
               <p>- Nem is a hívásra jöttem be, méltóságos uram, hanem a küldésre.</p>
               <p>- No hát ha nem hívtalak, hát úgy küldelek ki. Volt ismét a bosszús utasítás.</p>
               <p>- Engedelmet kérek, méltóságos uram, - két úr küldött be, ott kinn várakoznak.</p>
               <p>- Hadd várakozzanak.</p>
               <p>Erre kiment a cseléd, hanem a bosszús gróf jóformán körül sem járta a szobát,
                  midőn a cseléd megint bejött, s jó hangosan mondá:</p>
               <p>- Méltóságos uram, az a két úr nem akar várni, - hanem azt mondják, hogyha még föl
                  nem öltözött a gróf, hát öltözzék föl tüstént!</p>
               <p>- Ejnye, fiam! - jegyzi meg a gróf - nagyurak lehetnek azok!</p>
               <p>- Magam is azt vélem, méltóságos, uram, - azt mondják, hogy Bécsből jöttek.</p>
               <p>- Akkor rögtön ereszd be őket! - kiált a gróf.</p>
               <p>Erre megnyílt az ajtó, s két fényes öltözetű úr lépett a gróf elé, röviden
                  megmondák nevüket és rangjukat, aztán az egyik tisztán érthetőleg mondja:</p>
               <p>- A kamarás kulcsért jöttünk.</p>
               <p>- Tessék, itt van! - mondja a gróf egy szekrényből átnyújtván, s mire eszébe
                  jutott volna neki a szó, mit kimondani akarna, a két úr kimert hivatali
                  fontossággal eltávozék, utánok sietvén a hajdú, hogy a lépcsőkön lekísérje.</p>
               <p>A gróf lekövülten állt egy helyben még akkor is, mikor a hajdú visszajött, vele
                  egyszersmind a grófnak főbb tisztei, kik még az éj folytán értesültek az illetők
                  megérkezéséről.</p>
               <p>Nagy részvéttel közelíték meg a grófot, kinek a keserűség egész idegrendszerét
                  elfogá, a majdnem kimondá hogy ezt nem érdemlette!</p>
               <p>Azonban a gróf érzé, hogy eljött a pillanat, midőn a szavaknak megválogatása
                  igenis tanácsos; tehát egy rövid gondolkodás után megfogadá, hogy a
                  legszükségesebb igazságot is ezután oly sajátszerű formába önti, hogy se él, se
                  keserűség ne maradjon benne.</p>
               <p>*</p>
               <p>A nagy embernek elkövetkeztek keserű napjai, jó barátai nem merék fölkeresni, - s
                  hogy napjai vigasz nélkül ne legyenek, megalapítá a keszthelyi - Georgikont.
               </p>
            </div>
         </div>
         <div type="group">
            <head> MÁSODIK RÉSZ</head>
            <div type="chapter">
               <head> I. Több szem többet lát.</head>
               <p>Ha egy ezelőtt hatvan esztendővel meghalt somogyi ember feltámadna, saját
                  vármegyéjét még Baranya vármegyében is keresné, úgy elváltozott hatvan esztendőnek
                  leforgása alatt.</p>
               <p>Hatvan esztendő!...</p>
               <p>- Még akkor tele volt a vármegye sommal, körtével, almával és disznólapuval, a Sió
                  torkolatánál a homokbucka hegyalakká nőtt s a Balaton a somogyi erdőlábakig
                  lehúzódott, s ami kis tudomány még abban az időben, a “Kis tükör” engedelméből
                  megmaradt, csodálatos egyetértésben leszamarazta volna azt, ki állítani merte
                  volna, hogy hatvan év múlva Somogyban a legmíveltebb gazdaságok lesznek; - pedig
                  lettek (Kis tükör bukti).</p>
               <p>Bizony csak megtörtént félszázad alatt, azonban még sem mernénk fogadni, hogy a
                  Balatont ugyanannyi idő alatt lecsapolják, mert hiába, az emberek nem igen isszák;
                  mert ha innák, a kőröshegyi zsidó korcsmáros felét elmérte volna már egymaga.</p>
               <p>Az erdő nyílásokban itt-ott egy kanászbojtárt vagy egy teknőfaragó oláh cigányt
                  látott az ember, a hintóban utazó fölvont csővel figyelt minden neszre, a zsidó
                  pedig mindenütt az erdőszélen csúszott, mászott; mert jaj volt annak, kit a
                  kanászok ott benn kaptak; mert hiába ordított segítségért, legfölebb is olyan jött
                  volna segítségre, ki a zsidókínzásban a kanászt csak segítette volna.</p>
               <p>Az út olyan volt, minő nálunk általában szokott lenni járatlan helyeken; szegény
                  ember csak akkor mert kiindulni, ha porzott; a négy lónak pedig akkor is nagy volt
                  a becsülete.</p>
               <p>Hogy pedig többet ne mondjak, a dunántúli vidéknek ezen részén úri ember
                  kocsisfogadáskor azt kérdezte először is: Keresztül tudsz-e
                     menni Somogymegyén kérdés nélkül? Ha igen-t
                  mondott, legalább is öt forinttal több volt a fizetése.</p>
               <p>Ráadásul még azt mondom, hogy Zalamegye akár kezdete, akár folytatása volt
                  Somogymegyének, de annyit állíthatunk minden tétovázás nélkül, hogy egy hajszállal
                  sem volt különb; vegyük aztán azt a hajszálat széltében vagy hosszában, az
                  mindegy, - ez ha a Balaton közbe nem fekszik, elcsavaroghatott volna az úton, hogy
                  három napig mindig egy helységet kerülgetett volna.</p>
               <p>Milyen szerencse, hogy az a Keszthely a vízparton feküdt és a tavon is keresztül
                  látszik, különben jaj lett volna annak, ki azt vezető nélkül megtalálni el mert
                  volna indulni hazulról.</p>
               <p>Ebben az időben határozta el gróf Festetics György, hogy gazdasági intézetet
                  állít, s ezen gondolatáért tizenkét esztendeig három vármegyének többsége azt
                  kiáltá, hogy bolond; és ha valaki itt igazságot akar
                  szolgáltatni, utaljuk az Istenben boldogult Sükei barátunk logikájára, ki egykor
                  újdonságképpen beszélé, hogy Londonból New-Yorkig a tenger alatt alagutat fúrnak,
                  s aki már most hiszi, hogy a nép szava isten szava: az ezt is okvetetlenül el
                  fogja hinni; mert a nép mondja.</p>
               <p>Egyetlenegy és igen nagy szerencse volt a dologban, hogy a jólelkű gróf nem
                  voksoltatta meg a három vármegyét, különben a kész intézetből csináltatott volna
                  korcsmát “Az utolsó garashoz” és csupa emberségből ingyen mérette volna a bort,
                  azt aztán kívánták volna egészségére, és ha ily jó kívánság dacára mégis meghalt
                  volna, nevét most Józsa Gyurié mellett említenék; ki ugyan nem állított föl
                  egyetlenegy útmutató fát is, hanem azért mégis nagy hírre vergődött, azon
                  különbséggel, hogy Festeticset fiatal korában is már “György”-nek, Józsát pedig
                  késő vénségében is “Gyuri”-nak hívták.</p>
               <p>Ahol most a nevezetes keszthelyi híd van, ott egy foltozott komp csavargott, sok
                  pénzért, sok könyörgésért; mert aki civakodott, napestig hagyták a parton
                  ácsorogni a goromba révészek, kik valamit hallhattak a Sybilla-könyvek híres
                  árveréséről; mert néha egy emberen húzták meg az egész napi bért.</p>
               <p>Persze, hogy oda jó lett volna már akkor is egy híd, ha két vármegyének nem lett
                  volna beleszólója; de Somogy vármegye azt gondolta, hogy a zalai csináljon hidat,
                  ha Somogyba akar jőni; - Zala megye ismét egy más szempontból okoskodott,
                  tudniillik, ha a somogyi ember Zalába akar menni, tessék neki hidat
                  csináltatni.</p>
               <p>Ebben az időben élt gróf Festetics György elhagyatva mindazoktól, kik az embert
                  akkor látják csak meg, ha a nap rásüt, - kivévén a herceget, Dunayt és Baltayt,
                  csakhogy az utóbbiak mindig tudták, mikor kell jőni, hogy egymásra ne
                  találjanak.</p>
               <p>A herceget most a nemesi fölkelés nehéz gondjai foglalák el, - tehát találkozzunk
                  Baltayval, ki egyik gyámola volt a nagy ember elhagyott napjainak, s ámbár a
                  kompra rá nem ülne egy országért, bármily nagy kerülő volt is a tónak alsó részén
                  egész Balaton-Hídvégig csavarulni, - mindegy, nem ő húzza a kocsit, hanem a négy
                  ló, még pedig az is váltva, - tehát “kocsis hajts”,azért
                  estére mégis Keszthelyre értek.</p>
               <p>- Na, öreg, - mondja a gróf, hosszú beszélgetés folytán - hogy ütött ki az idei
                  jövödelem?</p>
               <p>- Jó termés volt, hála istennek! - mondja Baltay.</p>
               <p>- Igen, de mennyi volt a tiszta jövödelem?</p>
               <p>- Barátom, - mondja Baltay, - ennünk volt és van is, - eladó búzánk is van, -
                  aztán addig van.</p>
               <p>- Hát a gulya, meg a ménes?</p>
               <p>- Mind a kettő megvan, - borjúm, csikóm elég van.</p>
               <p>- Igen, de melyik ág jövedelmezőbb?</p>
               <p>- Mind egy zsebbe megyen a haszna, édes barátom, - a tehenekre nyerget úgy sem
                  tehetnék, a lovat meg nem akarnám megfejni, - tehát amire hasznukat vehetem, az a
                  haszon.</p>
               <p>- Tehát nem érdekel tudni, melyikből mi a haszon? Nincsen számadó tiszted?</p>
               <p>- Vagy harminc lesz, - maholnap nem győzöm őket rovásnak való fával.</p>
               <p>- Rovás? - mondja csudálkozva a gróf, - hisz így maholnap tönkre jutunk.</p>
               <p>- De amice, - kezdi Baltay is hangosabban, - engem meg nem csal egy is; mert azért
                  a sarkában vagyok!</p>
               <p>- Tehát számvevőd van?</p>
               <p>- Van bizony, - még pedig körmös legény, azaz hogy én vagyok magam, aztán akit
                  észreveszek, hogy nagyon tüled jár, hátához verem a rovást, aztán ott hagyjuk el
                  az esztendőt, ahol érjük.</p>
               <p>- Barátom, - nekünk mívelt gazdákra van szükségünk.</p>
               <p>- Hajsz, az enyémek sem éppen bolondok.</p>
               <p>- Nem azt gondoltam, - véli a gróf, - hanem magunkhoz kell őket emelnünk.</p>
               <p>- Barátom, minden vasárnap nálam eszik valamennyi, aki eljön, - hát mit akarsz
                  többet? csak nem kívánhatja egyik is, hogy az asztalon ringassam!</p>
               <p>- Nem úgy! barátom, hanem ha valamivel többet tudnak, mi vesszük hasznát; lásd, én
                  láttam külföldön mívelt gazdaságokat.</p>
               <p>- Elhiszem, hol nincsen annyi föld, mint nálunk, - hol virágcserépbe ültetik a
                  búzamagot, aztán úgy öntözik, mint mi a salátát.</p>
               <p>- Aztán trágyáznak!</p>
               <p>- Kell is ám azt a sok sziklát szalonnázni; mert ha valamivel oda nem ragasztják
                  azt a földet, mit kosárban hordanak föl; a legelső zápor oda mosogatja le, honnét
                  fölcipelték.</p>
               <p>- Tehát mit mondasz leendő intézetemhez?</p>
               <p>- Meg van már építve?</p>
               <p>- Az épületanyagok össze vannak hordva, csak meg kell kezdenünk a munkát.</p>
               <p>- Azt gondoltam, hogy csak tréfálsz.</p>
               <p>- Tehát haszontalannak tartod?</p>
               <p>- Nem mondtam barátom semmit.</p>
               <p>- De azt akarnám, hogy mondj valamit.</p>
               <p>- Mit mondhatnék? - mindössze is egy ember szavára kár volna hallgatnod, - hanem
                  ha éppen kíváncsi vagy tudni, hogy az emberek mik beszélnek, menj a kő és a
                  téglahalmazhoz, fogadom, nem telik bele félóra, többet hallasz mint amit én
                  mondanék; s ha aztán meghallgattad, mit beszélnek, építsd kisebbre, vagy
                  nagyobbra, az a te dolgod; - de azt hiszem, hogy fele akkora is elég lesz, mint
                  amekkorára kezdted.</p>
               <p>- Okvetlenül kimegyek, - te pedig nézd meg addig a füvészkertet, - mondja a gróf,
                  egy csomó közönséges mezei növényt vévén föl a sarokból.</p>
               <p>- Hát az micsoda?</p>
               <p>- Kutyatej.</p>
               <p>- Mire való lesz?</p>
               <p>- A füvészkertben elültetjük.</p>
               <p>- Ejnye, barátom, én meg nem győzöm pusztítani, a legelő tele van vele, - ugyan
                  nem indítanád az intézetet először is én hozzám “kutyatejet” gyomlálni? - neveté Baltay.</p>
               <p>- Majd oda is elérünk barátom, - hanem most követem tanácsodat, s minthogy éppen
                  heti vásár van, megyek hallgatni a közvéleményt.</p>
               <p>- Előre mondhatom, hogy nagyra szabtad a helyet.</p>
               <p>- Én meg az ellenkezőtől félek.</p>
               <p>- Majd meglássuk! - mondja Baltay a gróf után, ki csakugyan hallgatózni ment
                  ki.</p>
               <p>Keszthely környékén az ács és kőműves legényeknek, asztalosoknak, lakatosoknak,
                  üvegeseknek, fuvarosoknak, napszámosoknak és dologkeresőknek tudtul adaték, hogy
                  lesz elegendő munka és jó bér, jöjjenek Keszthelyre a tiszttartó udvarába, hol
                  tüstént munkába állhatnak; akinek tehát kedve van, jelentse magát.</p>
               <p>Mire a mindenféle sok napszámos megjött, már nagy mennyiségű
                  épületanyag-szállítmányok érkezének Keszthelyre, s a hetivásárra összetóduló
                  vidéki népség szájtátva bámulta meg az anyaghalmazt, és addig adták-vették a szót,
                  míg az egyik aztán abban állapodott meg, hogy:</p>
               <p>- Hallják kendtek, - látom én már, hogy az egész várost körülkerítteti a gróf.</p>
               <p>- Nem tudnám miért? - véli a másik.</p>
               <p>- Talán földialmára akarja fogni az egész várost.</p>
               <p>- De majd hizlalja ezt a sok embert! - okoskodik amaz, - nem állna kelmed is a fal
                  mellé, hogy a városba szorítsák?</p>
               <p>- No hát akkor vár lesz belőle, hallja kend!</p>
               <p>- Minek a vár ide?</p>
               <p>- Talán majd ott vágják a rabokat!</p>
               <p>- De bolondot beszél kend, hisz nem hogy tömlöcre adna pénzt ez a gróf; de a múlt
                  héten a mogyorófást is kiírtatta.</p>
               <p>- Hallottam, - mondja egy harmadik, - láttam is, mikor kivágták itt a város alatt,
                  mert kell a hely, valami tizenhat holdat szántottak föl, abba most mindenféle
                  füvet vetnek, a gróf maga kóstolgatja mind rendre, aztán amelyik jobban ízlik, azt
                  tenyésztik, - azt mondják.</p>
               <p>- Ez már igaz lesz - szól egy negyedik - nálunk is összekerestek laput, cicfarkot,
                  bojtorjánt, mind elültetik - hallja kend, - már mire való ez mind?</p>
               <p>- Majd a mi orrunkra kötik - véli az első.</p>
               <p>- Tudom én már mi lesz - fontoskodik a harmadik, - a szigligeti meg a csobánci
                  várban sok kincs van; de zárnyitó fű nélkül nem lehet hozzáférni, - tehát majd
                  most mindenféle fűvel próbát tesz, aztán amelyikkel kinyílik a lakat, majd tudják
                  annak hasznát venni.</p>
               <p>- De már nem hallgatom kelmeteket, - mondja az egyetlen egy ellenfél, - ha valami
                  okosat hallottam volna, szerettem volna, hogy rám is ragadjon belőle valami; de
                  már bolondabb lenni csakugyan nem akarok.</p>
               <p>Ezzel ott hagyá a találgatókat, kik észre sem vették, hogy az összehalmozott kövek
                  közt járkál egy meszes ruhájú úri forma ember, ki később egyik téglahalomra
                  könyökölve hallgatja őket, s midőn az előbbeni után elmentek, az építőmester felé
                  sietett. Az építőmester ekképp szóla:</p>
               <p>- Már az alapokat kiástuk méltóságos uram.</p>
               <p>- Még valamivel nagyobb helyet kérek.</p>
               <p>- Kifeledtem valamit? - kérdi az építőmester a grófot.</p>
               <p>- Engedelmet kérek, igenis, - mondja a gróf, - én voltam feledékeny, igenis, - egy
                  iskolával többet kell építenünk, igenis.</p>
               <p>- Mit felejtett volna el méltóságod?</p>
               <p>- A legnagyobbat, igenis, - mondja a gróf - egypár millió jobbágy embert, igenis,
                  - pedig az egész gondolkodást azokra bíztuk, igenis, - aztán koldusok maradtunk,
                  igenis! - mondja a gróf némi izgatottsággal, - mert hiában, a szenvedélyes vér még
                  nem adta meg magát, s ámbár egy újonnan fölvett modorral annyira mennyire útját
                  állta annak, hogy a szó a legelső indulat-kitörésnek engedelmeskedjék, - még
                  mindig nem tudott végképpen uralkodni magán.</p>
               <p>Az építőmester nem akadékoskodék, hanem hirtelen rajz alá vette a tervet, - a
                  helyet lábbal kiméré, s a gróf meglőn nyugtatva az iránt, hogy a paraszt fiúk,
                  vagy mint később elnevezék: “algazdák” szamara a
                  legalkalmasabb hely kijelölteték, - s a gróf nyugodtan ment odább.</p>
               <p>Keszthely környéke még abban az időben egy nagy legelő volt és mocsár, - ez
                  utóbbiban békák, piócák, hosszú nyakú gólyák és kárókatonák tanyáztak, s mindenki
                  megelégedett, ha egy pár száz récét puffanthatott le a sás között, míg a legelőket
                  pár helyütt megkezdett út jelöli, mert az utazónak kényére és kedvére hagyaték,
                  arra menni, merre neki tetszik; s ha egy kissé nyirkos idő volt, olyan nyomot
                  hagyhatott, hogy két hónap múlva is rátalálhatott édes maga csapására; mert itt
                  szórul szóra beteljesedett, hogy kiki a maga útján ment.
               </p>
               <p>A gróf ösztönszerűleg hagyá el a leendő gazdasági intézet helyét, és a legjártabb
                  úton kiballagott Petend felé, hogy láthassa a posványt, egyszersmind tovább
                  fűzhesse terveit, midőn a pióca-fészek búzafölddé válik.</p>
               <p>Ez időben szüntelen az építvények körül csúszván-mászván, - ruháján a mész és
                  ragaszfoltok, valamint a téglapor sokat elváltoztatott, és nem igen lehetne mai
                  napon is rossz néven venni, ha valaki gróf helyett kőmíves legénynek nézné, - mert
                  a kezében levő mogyorófapálcát is a kivágott sűrűből maga húzkodta ki, - de azért
                  Keszthelyen mégis mindenki tudta, hogy ő a keszthelyi gróf, és ha valaki levette
                  előtte a süveget, nem a ruhájának adta a becsületet, hanem a személyének.</p>
               <p>Már majdnem Petend alá ért, midőn a falubeli kutyák
                  visszafordították, s a gróf meg is fordult, hogy a nagy sétából még nagyobb ne
                  legyen, s Keszthely felé indult.</p>
               <p>A petendi alsó faluvégen a hegyről lenyújtózkodik a zalavölgyi országút, mely itt
                  nagyon horgos levén, egy átvergődő kocsinak egész tölteléke, három fiatalember
                  gyalog jött az úton, s minthogy a leszaladást mulatságosnak találták, már egészen
                  az országúton voltak, midőn a kocsis még a hegyoldalban tartogatta a gyeplőt.</p>
               <p>Elérte a három ifjú a grófot, s minthogy hirtelen egyéb tárgy nem kínálkozék, a
                  grófot kőművesnek nézvén, szóba eredtek:</p>
               <p>- Meddig, atyafi?</p>
               <p>- Keszthelyig, kérem alázatosan, - mondja a gróf.</p>
               <p>- Mikor lesz már készen az intézet? - kérdi az egyik.</p>
               <p>- Még az idén oskolázni akarnak benne?</p>
               <p>- Hát fogtak-e már belevaló embert?</p>
               <p>- Talán akad majd olyan is, ki talál itt valami megtanulni valót.</p>
               <p>- Például mit? - mondja egy másik fiatalember.</p>
               <p>- Szántani, vetni!</p>
               <p>- Azt az apám bérese is tud! - mondja az első, - ha nem tudna, bizonyosan
                  elkergették volna.</p>
               <p>- Építészetet is tanítanak majd.</p>
               <p>- Hát a kőművesmajszter mire való?</p>
               <p>- No, még ez nem nagy kár, ha tudja az ember, igenis, - véli a gróf, - aztán
                  állatorvoslatot is lehet tanulni, igenis.</p>
               <p>- Hát a lódoktor felakassza magát? - szólamlik meg a másik.</p>
               <p>- Ha tudja a mesterségét, csak éljen friss egészségben, igenis, - csakhogy az
                  ifiúrnak édes papája sem küld mindig a lódoktorért.</p>
               <p>- Többet tud az én apám, mint hat lódoktor.</p>
               <p>- Na lássa az úrfi, milyen szerencsés az édes papája, hogy hat lódoktornál többet
                  tanult, hát az ifiúr mért nem tanulhatna meg annyit; igenis, - amennyit egy
                  lódoktor tud? Igenis…</p>
               <p>- Ne féljen, bácsi, majd a praxis megtanítja az embert.</p>
               <p>- Juj, - de sok sánta ökre és lova lesz akkor az édes papának, igenis! -
                  vagdalódzék a gróf.</p>
               <p>- Marad még ép is.</p>
               <p>- Ha marad ifiúr, aztán olyan ember is van, kinek alig van két-három barma.</p>
               <p>- Azért meg nem érdemes tanulni, bácsi! - mondja nevetve a harmadik.</p>
               <p>- Ejnye, ejnye, - hát csak nem szándékoskodnak a keszthelyi intézetbe jönni?</p>
               <p>- Nehezen, édes bácsi, mi miattunk akar meg se építsék.</p>
               <p>- No de hát miért nem?</p>
               <p>- Megmondom miért - válaszol a fiú - ennek a pajtásunknak úgyis elég jószága van,
                  azért nem; nekem meg semmim sincs, tehát azért nem.</p>
               <p>- Egyéb baj nincs?</p>
               <p>- Ha az én bajomat gondolja, édes bácsi, - annál egyéb nincs, minthogy semmim
                  sincs, arra pedig nem kell sem ispán, sem tiszttartó.</p>
               <p>- Hát legyen az ifiúr másnak a tiszttartója.</p>
               <p>- Tanuljam ki a két esztendőt úgy-e, - aztán vándoroljak, hogy kinek kellek?</p>
               <p>- Megfogadom én,… - mondja a gróf elfeledkezve.</p>
               <p>- Maga fogad meg? - nevet az ifjú.</p>
               <p>- Azaz, hogy megfogadnám én, - ha volna mire, - igazítá helyre a gróf, - de majd
                  megfogadja más szívesen.</p>
               <p>- Ez mind jó volna, - hanem két esztendeig tart el?</p>
               <p>- Hát ha kitartaná valaki, eljönne Keszthelyre?</p>
               <p>- Úgy már pajtást is tudnék hozni, - mondja az ifjú fölkapaszkodván a kocsira, s
                  midőn elhelyezkedék, búcsút vettek a gróftól, ki gyalog maradt az úton, s így míg
                  hazaért, ráért gondolkozni azon, hogy nem elég az intézet, kénytelen lesz pénzen
                  fogadni embert, ki az első leckéket meghallgassa; azért, midőn a kőhalmazhoz ért,
                  azt mondja az építőmesternek:</p>
               <p>- Barátom, az épületek mind emeletesek legyenek.</p>
               <p>- Szabad tudnom mi célra?</p>
               <p>- Legalább huszonnégy tanuló számára legyen lakószoba, ezeket saját költségemen
                  tartom.</p>
               <p>Az építőmester bámulva állt meg, mintha nem értené a dolgot; utóbb mintegy
                  elmondván magának még egyszer azt, amit a gróftól hallott, nagyobb bizonyosságért
                  kérdi:</p>
               <p>- Olyan ifjak számára, kik fizetni fognak?</p>
               <p>- Én fogom fizetni őket - mondja a gróf, meghangoztatván a szót, azután pedig
                  elment a füvészkertbe, a kutyatejet elültetni, meg sem gondolván, hogy az
                  építőmester még mindig egy helyben áll, s utána néz, mintha nem tudna odább menni
                  addig, míg meg nem határozza, mit tartson a gróf.</p>
               <p>A gróf beérvén a füvészkertbe, Baltayval találkozott, kinek legelső kérdése
                  volt:</p>
               <p>- Na, úgy-e nagyra kezdted?</p>
               <p>- Kicsinyre, édes barátom.</p>
               <p>- Ugyan kérlek - mondja Baltay - de ki fog idejönni?</p>
               <p>- Akit fizetek!</p>
               <p>.....................................................................................................................................................</p>
               <p>Majd elfeledők, hogy az építőmester még mindig egy helyben áll, s midőn Baltay
                  kíváncsiságból a kőhalmaz közé ment, akkor ébredt föl, s minthogy az öregúr nagyon
                  rostálgatá a dolgot, utóbb az építőmester is vérszemet kapott, s azt mondja:</p>
               <p>- De már látom, csakugyan elmegy ennek a grófnak az esze!</p>
               <p>Mire Baltay ráadásul mondja:</p>
               <p>- Hallja az úr, a számból vette ki a szót!</p>
            </div>
            <div type="chapter">
               <head> II. A kurrens.</head>
               <p>Minden falusi bíró megesküszik, hogy a “kurrens” magyar
                  szó; tehát ne küzdjünk az auktoritások ellen. Persze, hogy
                  abban az időben sem újság nem volt, sem előfizetés; (bár lett volna, legalább ma
                  már nem írnák ki ökölnyi betűkkel azok nevét, kik előfizetnek, hanem azokét, kik
                  nem fizetnek.) S minthogy újság nem volt, a hivatalos hirdetések csak “kurrens”-ben sétálták meg az országot.</p>
               <p>Bizony furcsa dolog az az írott betű, milyen nagyot csudálkozott az az ember, ki a
                  legelső levelet elvitte a szomszédba, s midőn átadta, nagy rémülésére hallja, hogy
                  ő hazulról egész beszélgetést hozott el a tarisznyájában egy kis papirosba
                  takarva, s amint neki szóval is elmondá a levélküldő, anélkül, hogy ő maga a “jó nap”-on kívül egyebet mondana, - szóról szóra elmondják
                  neki arról a papirosról, mely a tarisznyában semmit sem mozgolódott, pedig tán a
                  levélben káromkodás is volt.</p>
               <p>Bíz abban az időben csak némely helységekben tanították az írást és olvasást, ha
                  tudniillik a borjúk és libák mellől eleresztették a gyereket, s némelyik csak
                  akkor látott egy-egy írott betűt, mikor felnőtt kamasz korában kurrenst adtak a
                  markába, hogy szaladjon vele a szomszéd faluig, s adja be bíró uram ő kegyelmének,
                  vagy a cselédjének, ha magát otthon nem éri.</p>
               <p>Míg Baltay úr Keszthelyen volt, addig történt a következő dolog, azaz hogy a
                  gyalogposta lóhalálában hozott egy kurrenst, melynek a háta már tele volt “kapta”
                  és “küldte” féle írással; s a posta ment egyenesen a bíró uram udvarába.</p>
               <p>A bíró átvette a kurrenst s ment vele a tanítóhoz, hogy a “kapta” és “küldte" rajt legyen, de a tanító úr az ifjúsággal a
                  káposztáskertben gyomláltatott, tehát bement a nagyságos asszonyhoz, hogy azzal
                  írassa rá, - mint egyébkor is tette.</p>
               <p>- Hát ne olvassuk el? - mondja a nagyságos asszony.</p>
               <p>- Soha se vesződjék vele, nagyságos asszonyom, - egyéb sincs benne, jól tudom,
                  mint lopott ló, - tőlünk pedig egy sem veszett el, hát mit olvasgassuk. Ha valamit
                  akarna a tekintetes főbíró úr, teszem már porciót, azért majd küldenek pandúrokat,
                  aztán akkor is elég jókor leszen.</p>
               <p>- Még is hagyja itt bíró gazda, én majd elolvasgatom, estére aztán jöjjön
                  érte.</p>
               <p>- Amint tetszik parancsolni! - hagyá helybe a bíró s elment; a nagyságos asszony
                  pedig egész nyugalommal helyezkedék el, de néhány perc múlva annál egyenesebbre
                  ült, midőn a következő tudósítást olvasta:</p>
               <p>- Adatik tudtára mindenkinek, hogy az öregebb és ifjabb Baltay linea közt
                  fönnforgott per ösmeretlen módon eltévedvén, tízezer forintnyi jutalom adatik
                  annak, ki azt megleli, vagy nyomra vezet. A becsületes megtaláló vagy útbaigazító
                  jelentse magát Pesten Galiba Pál táblai prokurátor úrnál az Úri utcában, 10-dik
                  számú házban.</p>
               <p>A nagyságos asszony elkomorodott; mert látta, hogy a fenyegetés valósulni kezd, s
                  még az sem nyugtatá meg, hogy a pört nem lelik, mert nem az utolsó dolog, mit
                  elvesztettek, s nem lenne ez az első eset, hogy valaki megtalálja.</p>
               <p>Fölkelt, az ablakhoz lépett, honnét lelátott a kertbe, hol Dunay kedves nejével
                  ült a lugasban, s nem messze tőlük a gyöpön egy kis leány játszott a fűben,
                  nagyokat rikogatván, mikor az apa és anya feléje integettek és a kis ártatlan
                  szülőit mosolyogni látta.</p>
               <p>A jó asszony nehezült lélekkel nézte szeretteit s minthogy Dunay még akkorig nem
                  tudta, hogy az öreg Baltay épp ő miatta pöröl, elhatározta, hogy a körülményekről
                  még ma tudósítani fogja.</p>
               <p>Azonban mielőtt meg gondolatait rendbe szedné, egy jámbor szamár kezdé megoldani a
                  gordiusi csomót.</p>
               <p>Baltay, amint mondók, Keszthelyen volt részint látogatóban, részint, hogy a fiának
                  egy alkalmas tanítót keressen, nem éppen tudományos kiképzés végett, hanem hogy
                  segélje kiválogatni a legvékonyabb könyvet, hogy a fiú meg ne rémüljön tőle.</p>
               <p>Imre úrfi jól tudta, hogy a szomszédház neki tiltott paradicsom; nem is ment volna
                  ő oda, ha saját nyerges szamara oda nem viszi sebes nyargalást, amint a falusi
                  kutyák megriaszták, s a türelmes állat most az egyszer foga közé harapta a zablát,
                  s a legelső kapun, tudniillik a nagyságos asszonyén becsavarodott, s minthogy az
                  udvarbeli kutyák a hívatlan vendéget még gorombábban fogadták, beugrott a kertbe,
                  s önvédelemből az utána rohanó kutyák után rúgván, szegény Imre úrfit leejtette a
                  gyöpre, honnét aztán föl sem kelt a fiú saját emberségéből, hanem Dunayék
                  szaladtak segítségére, s azok látták, hogy a fiúnak egyik lába ki van
                  ficamodva.</p>
               <p>Dunay ölbe vette a szerencsétlen gyermeket és fölvitte saját szobáiba, hol a
                  leggondosabb ápolás alá vették addig is, míg az orvos megérkeznék, és hogy a
                  gyermeknek környezetéhez több bizalma legyen, a nagyságos asszony átküldött
                  Andrásért, ki a harag ideje alatt mindig megtartá függetlenségét, s a nagyságos asszonynak mindig megadta az illő
                  tiszteletet, de sőt a kezét is megcsókolta mindig, még akkor is, ha Baltay úr
                  látta.</p>
               <p>Midőn a gyermeket meglátta, megcsóválta fejét, mire a gyermek egész balhiedelemmel
                  mondja:</p>
               <p>- Meghalok, András bácsi?</p>
               <p>- Dehogy hal meg kedves úrfi, - vígasztalá András - csak nem hagyjuk kimenni a
                  lelkét!</p>
               <p>- András bácsi, - kezdi újra a gyerek, - hol megy ki az embernek a lelke?</p>
               <p>- Azt tartom, a száján, - magyarázza a hajdú azt, amiről a tudósok is csak annyit
                  tudnak, mint ő; s az egészben annyit mervén állítani, hogy tán az embernek száján
                  mégis legkönnyebben megyen ki a lélek, ha már éppen valami tágasabb kijáró helyet
                  keres.</p>
               <p>- A lábamon nem megy ki? - kérdi a gyerek, mintegy meg akarván nyugtatni
                  önmagát.</p>
               <p>- Semmit se féljen úrfi, - bíztatja András, aztán majd itt leszek én strázsának! -
                  mondja odább, mire a gyermek fájdalmai dacára nyugodtabb lőn, sőt az orvosi
                  bánásmódot is állhatatosabban tűrte, - következésképpen az ágyat is elhagynia
                  szorosan meg volt tiltva, s így Andrásnak is itt kellett maradni.</p>
               <p>Andrásnak meggyűlt a baja a gyermekkel, minthogy már minden meséből kifogyott s a
                  gyermek rettenetesen unta magát az ágyban, hacsak nem tartották szóval.</p>
               <p>Dunay és neje szokott türelemmel és osztatlan szeretettel ápolák a gyermeket, s
                  midőn András egy ízben eltávozott, hogy hazatekintsen, a gyermek Dunayt kérdé:</p>
               <p> - Bácsi, - tud maga mesélni?</p>
               <p>- Nem tudok kedves fiam! - mondja mentegetőzve a gróf.</p>
               <p>- Hát mért nem tud bácsi? - nyögi a gyerek - úgy szeretném, ha mondana
                  valamit.</p>
               <p>- No majd olvasok egy könyvet, kis fiam, aztán azt hallgasd! - válaszol a gróf,
                  elővévén Gvadányinak “Peleskei nótáriusát”, mit a gyermek
                  rendkívüli örömmel hallgatott.</p>
               <p>Midőn egy hosszú szakasz után a gróf elhagyja az olvasást, megígérvén
                  egyszersmind, hogy majd később folytatja, - a gyermek kezébe vette a könyvet, és
                  kérdé:</p>
               <p>- Sok van még benne bácsi?</p>
               <p>- Nagyon sok, édes fiam, - eltart egész estig.</p>
               <p>- Aztán van még több ilyen könyve is?</p>
               <p>- Van fiam, csak győzzük átolvasni.</p>
               <p>- Hol kapta bácsi azokat a könyveket?</p>
               <p>- Vettem őket, s egy nagy szekrényben tartom.</p>
               <p>- ejnye bácsi, ha én nagy leszek, nekem lesz ám nagy szekrényem, mind tele lesz
                  könyvvel! - mondja a fiú kitüzesült képpel, éppen midőn András belépett, de azért
                  csak folytatá: aztán akkor reggeltől estig olvasom azokat a könyveket.</p>
               <p>- Úrfi! - szólamlik meg András, - ezt meg ne mondja a bácsinak, ha hazajő; mert ha
                  megmondja, jobb lett volna ám, hogy a lelke kiment volna a lábán.</p>
               <p>- Miért? - kérdi a gróf a szomszéd szobából, hova aztán András is belépett előbb a
                  méltóságos grófnénak kezét csókolván meg, és hogy a “respektus” egészen meglegyen, még a lábát is megsikálta a padlón.</p>
               <p>- Persze, hogy miért? azt kérdi méltóságos uram, - tűnődék András, s utóbb azt
                  mondja: talán nem is illik, hogy ilyen magamféle cselédember így beszédbe álljon a
                  méltóságos úrral.</p>
               <p>- Sohase húzódozzék András, mindketten magyar emberek
                  vagyunk...</p>
               <p>- Megálljon méltóságos uram - kapott a szóba András - nagy szó, amit méltóságos
                  uram most kimondott, hadd nyugszom meg egy kicsit.</p>
               <p>- Talán csak nem hiszi András? - kérdi a gróf megindulva, látván, hogy a
                  becsületes hajdú oly nagy lélegzetet vőn.</p>
               <p>- Az volna a legkisebb baj, méltóságos uram, ha én nem hinném, legfölebb is egy
                  ember volnék egy magam.</p>
               <p>- De nem akarom, hogy egyetlen ember is mást higgyen.</p>
               <p>- No pedig van egy, aki mást hisz, - bocsásson meg neki a jó isten, - az pedig ami
                  nagyságos urunk.</p>
               <p>- Mondta ezt András?</p>
               <p>- Bár ne mondta volna! - fohászkodék egyet András, - nagyon is mondta.</p>
               <p>- Tán rosszul hallotta, András?</p>
               <p>- Csak én hallottam jól, hisz úgy tudom, mintha ma állna az udvaron, mikor
                  méltóságos uram, a mi szerencsétlen ifjú urunkkal... (Itt megállt egy kissé az
                  öreg, s mikor már kinyugodott, mi alatt a gróf szíve is megfájdult, aztán mondja)
                  mikor a mi öreg nagyságos urunkkal a sok könyv miatt úgy adták-vették egymás közt
                  a szót...</p>
               <p>- Emlékszem, - igen, emlékszem! - szól közbe a gróf.</p>
               <p>- ...Nohát akkor volt az méltóságos uram, hogy én az urak háta mögött álltam, már
                  mint az a cselédhez illik, - hát akkor, hogy az öregúr úgy fölvette a szót,
                  hangosan mondá, még pedig ugyancsak hangosan: Ez az ember nem
                     magyar ember!
               </p>
               <p>
                  - Azt mondá? - kérdi a gróf elhalaványodva.</p>
               <p>- Szóról-szóra; de még azt is mondá már egészen hozzám fordulva: Hallja kend! Megtelt a rovás! és én, méltóságos uram, fölróttam a
                  harmadik rovást.</p>
               <p>- A harmadikat?</p>
               <p>Persze, hogy a harmadikat - mondja András, - de hisz miért nem vette a szájába azt
                  a pipát, csak egy kicsit is, - meg mért nem ivott egy-két csöppöt az urak
                  egészségére abból a borból, méltóságos uram, mikor látta, hogy a mi urunk úgy
                  erőlteti?</p>
               <p>- Amit egyszer nem teszek, máskor sem teszem, édes András - mondja a gróf.</p>
               <p>- Hiszen méltóságos uram, - tudom én, hogy a jóravaló magyar ember így tesz; de ha már az öregnek ilyen a bogara! - aztán,
                  aztán, méltóságos uram, az ördögnek is kell olykor gyertyát
                     gyújtani, - úgy-e, hogy ez is magyarul van
                  mondva?</p>
               <p>- Mindenesetre! - hagyá helybe a gróf.</p>
               <p>- Nohát lássa a méltóságos, - hogy olykor a gödrös utat közletni kell. Aztán az a mi jó urunk nem enged el semmit,
                  kivált az ifjabb uraknak; mert mondja, hogy nagyon kivedlenek a magyar szokásból,
                  - ezért kapott méltóságos uram három rovást, - és ezért mondja ő, - hogy nem magyar ember!
               </p>
               <p>- Becsületes ember! - mondja lelkesülten a gróf - mire
                  András csodálkozni kezdett és mindjárt mondja is:</p>
               <p>- Méltóságos uram, engedelmet kérek, még odább is tart ám a dolog.</p>
               <p>- Nos?</p>
               <p>- Az a baja a dolognak, megtisztelem méltóságodat, hogy mikor az úrfi még élt,
                  szerette volna az öregúr, hogy ehen e, a méltóságos grófnét vette volna el; - de
                  ha már az nem lehetne, legalább megígértette a nagyságos asszonnyal a nagy pörnek
                  fejében, hogy a kisasszonyt csak kipróbált magyar embernek
                     adja, vagy agyonpörli.</p>
               <p>- Lehetetlen! - mondja a gróf megindulva.</p>
               <p>- Én megmondtam mindent! - mondja András.</p>
               <p>- Még nem, András, azt mondja meg, amit először kérdeztem, hogy e gyermeknek miért
                  nem szabad könyvet említeni?</p>
               <p>- Amiért méltóságos uram a harmadik rovást kapta.</p>
               <p>- S engem elkárhoztatott, miattam pedig napamat és nőmet!</p>
               <p>A végszónál megnyílt az ajtó, az öregasszony hozta a “kurrenst”, és átadá a grófnak elolvasás végett, mit az rögtön el is
                  olvasott.</p>
               <p>- Kedves fiam, - kezdi a nagyságos asszony - ennek eleje is van.</p>
               <p>- Mindent tudok már kedves anyám, - mondja a gróf, magához ölelvén az
                  asszonyt.</p>
               <p>- Tehát mi lesz az elveszett pörből?</p>
               <p>- Ha meglelik, pörölni fognak, - kedves anyám, - hanem nekem egyéb teendőm van,
                  mint a pör.</p>
               <p>- S az nem nyugtalanítja édes fiamat?</p>
               <p>- A világért sem, - kedves jó anyám, én tudok szegény is lenni, - hanem ennek a
                  becsületes jó öregnek, kinek még a gyöngesége is - erkölccsé válik, meg kell mutatnom, hogy én is vagyok olyan igaz magyar
                  ember, mint ő.</p>
               <p>- Méltóságos uram! - mondja András neki derülve, - csak most hallaná a mi
                  nagyságos urunk úgy kulcslyukon által.</p>
               <p>- Nos mit csinálna akkor?</p>
               <p>- Nem az csinálna, méltóságos gróf, hanem én, - tűzbe vetném a rovást.</p>
               <p>- De mit mondana az öreg?</p>
               <p>- Csak azt, hogy: hallja kend, András, azt a pört is vesse kend utána a tűzbe.</p>
               <p>- Bár mondaná! - sóhajt fel az asszony.</p>
               <p>- De mondja ám! - erősíté András, - hogyne mondaná, hisz az a nyavalyája, hogy
                  hirtelen haragszik, s attól gyógyul meg, ha megint megbékélhet.</p>
               <p>A gyermek ezalatt békételenkedni kezdett s a gróf leült az ágy mellé, hogy megint
                  fölolvasson neki, mit az esenkedve várt már, - de Andrásnak még volt valami
                  mondani valója:</p>
               <p>- Méltóságos uram, - súgja az öreg,... - A mi urunk ebből a fiúból maga akar ám
                  valamit faragni, hanem attól félek, hogy nagyon szegletesre hagyja.</p>
               <p>- Attól nem félek, - véli a gróf; - hanem vagy kitagadja, vagy vele együtt
                  olvas.</p>
               <p>Nem folytathatták tovább a beszédet, mert a bíró bekopogtatott a szomszéd szobába,
                  hol a nagyságos asszony neki nyújtá a kurrenst.</p>
               <p>- Rajta van az írás? - könyörgöm átossággal.</p>
               <p>- Magam írtam rá, - válaszol az asszonyság - nézze bíró úr, itt van a “kapta” itt meg a “küldte”.</p>
            </div>
            <div type="chapter">
               <head> III. Jó az öreg a háznál.</head>
               <p>A kutyák nem ugattak, mikor Baltaynak udvarára befordult egy négylovas hintó;
                  tehát András még a szomszéd udvaron kitalálta, hogy a nagyságos úr jött meg.</p>
               <p>A gyermeket éppen ma akarták hazahozni, de már késő; mert az öreg most oldózkodik
                  ki a sok mindenféle ruhából, körülnéz, egy gubancos ebet, mely lába alá
                  heveredett, oldalba rúg, mire az kínosan vonítva ment el a kazalok közé; - egy
                  borzas szolgálónak megígérte, hogy megfésüli, ha a csibék váluját a kapuban
                  felejti; a lármás főzőnét figyelmezteti, hogy a szapora beszédben elharapja
                  nyelvét; a mindenes pedig nagy csodálkozásában a száját is nyitva feledte, meg az
                  ólat is, és a kis malacok szétfutottak, amiért rákiált Baltay, hogy az ólajtót is
                  csukja be, meg a száját is, mert még soká lesz, míg a malacpecsenyére kerül a
                  sor!</p>
               <p>Ilyen apró kis zsörtölődés után megindult a kastély emeletébe, de visszásan
                  tetszék neki, hogy sem Andrást, sem a fiút nem látta, a többi pedig oly bámész,
                  mintha mind ecetes lencsét evett volna, mióta ő Keszthelyen volt.</p>
               <p>Midőn a szobaajtóhoz ért, az őt követő cselédhez mintegy hátraszólva mondja:</p>
               <p>- Hát András hol van?</p>
               <p>- Itt vagyok, - mondja András már fölérve, - és köszöntve a nagyságos urat,
                  elmondván a “hála istent”,meg a friss
                     egészséget, meg hogy ha isten ő nagyságát az
                     árnyékvilágból elszólítaná...
               </p>
               <p>
                  - Szólítsa ki kendet! - dörmögé az öreg, semmi kedve sem
                  levén azon mennyei koronára, amit neki András a köszöntés
                  végén még kívánni akart.</p>
               <p>András legkevésbé sem botránkozott meg a nagyságos úr közbeszólásán, hanem elmondá
                  az egész köszöntést, s midőn a mennyei koronát kívánná, az öregúr záradékul
                  mondja:</p>
               <p>- Legyen a kendé! - egyszersmind folytatá: hát a kisgyerek hol van?</p>
               <p>- Valahol... nem tudom,... kinn van...! - mondja András, nem akarván a dologgal
                  kapustól berohanni, - egyszersmind végig nézé azt a fiatalembert, ki Baltayval
                  jött, hanem eddig egy szót sem szólt, miből András mindjárt gyanítá, hogy ez nem
                  vendégnek jött, tehát nem ez lesz a legnagyobb úr a háznál.</p>
               <p>- Na, András, - mondja az öreg, - itt hozom a tanító urat Imre mellé, - már
                  mondtam neki, hogy a gyerek még gyenge...</p>
               <p>- Najsz, a bikát még nem üti földhöz, hanem azért a negyedik gombócnál még
                  meglátja az ötödiket.</p>
               <p>- Jól van, jól - ellenkezik az öreg - hisz nem szárazdajkának hoztam a tanító
                  urat, hogy a gyereket etesse, hanem hogy olykor-olykor fogja betűre, hanem meg ne
                  unassa vele.</p>
               <p>- Attól ne féljen a tanító úr, hogy megunja, csak győzzön neki felelni; mert az a
                  fiú még azt is megkérdi ám, hogy a szerdát mért tették elébe csütörtöknek.</p>
               <p>Baltay nem akarta tovább folytatni a beszédet, hanem utasítá, hogy a tanító úrnak
                  melyik szobában adjon helyet, hova mindjárt el is vezette, maga pedig kiment az
                  erkélyre, hogy a gyereket valahol meglássa...</p>
               <p>Hasztalan várta Baltay a fiút, s midőn Andrást meglátta, békételenkedve kérdi:</p>
               <p>- Hol lehet az a gyerek, András?</p>
               <p>- Csak nem halt meg! - dörmögi András mintegy megnyugtatásul.</p>
               <p>- Mernék fogadni, hogy kend megint a tanítóhoz küldte azt az gyereket.</p>
               <p>- Bár ott volna! - véli András.</p>
               <p>- Hányszor nyergeltette meg kend neki azt a szamarat, mi?</p>
               <p>- Egyszer!</p>
               <p>- Ejnye, András, bizony fránya egy ember kend, aztán mégis megengedte kend
                  egyszer?</p>
               <p>- Azt tartom elég volt neki egyszer is, - nem t’om mikor kéredzkedik rá
                  másodszor.</p>
               <p>- Tudtam, mindjárt, hogy ezt mondja kend.</p>
               <p>- Ha olyan jól tud a nagyságos úr mindent, hát most mondja el a többit is.</p>
               <p>- Leesett a szamárról?</p>
               <p>- Bíz az úgy volt.</p>
               <p>- Kificamodott a gyereknek a lába?</p>
               <p>- Persze, hogy nem a szamáré ficamodott ki.</p>
               <p>- Most hát fekszik a gyerek?</p>
               <p>- Nojsz, még azért nem hal ám meg, de sánta sem lesz, - veté oda András nagyobb
                  megnyugtatás végett, egyszersmind szemközt nézvén az úrral, hogy arcán a nyugalmat
                  láttassa.</p>
               <p>- Persze, kendnek nem elég ennyi baj?</p>
               <p>- Ha csak az ő baja volna a baj, akár elő sem hoztam volna.</p>
               <p>- Hát ha baja nincs, mi lehetne nagyobb baj?</p>
               <p>- Az, hogy nem itthon esett le, hát nem is fekszik itthon.</p>
               <p>- Ez az a nagy baj? - mondja nyugalommal az úr, - adja kend ide a nádpálcámat.</p>
               <p>- Minek? - kérdi egy állóhelyből a hajdú.</p>
               <p>- Minek?... hát megnézem azt a gyereket, ahol van, - menjen kend szaporán.</p>
               <p>- Azért akar meg se mozduljak, úgyis tudom, hogy nem megy oda.</p>
               <p>- Talán a szomszédban van? - kérdé kínos gyanítással.</p>
               <p>- Eltalálta nagyságos úr, mert a szamarat megriaszták a kutyák, aztán beszaladt a
                  szomszéd udvarra, onnét a kertbe, ott leejtette az úrfit, az a lábát ficamította
                  ki, a gróf úr meg a méltóságos asszony maguk fölvitték, orvost hivattak, a lábát
                  helyretették, - most már semmi baja, - mondja András jó hirtelen elmondván
                  mindent, hogy az úr szóba ne kaphasson, azután befejezvén a beszédet, azt mondja:
                  - eddig van!</p>
               <p>Az úr hihetőleg megértett mindent, mert nem ismételteté a dolgot, András nem
                  talált több mondanivalót; tehát maradt egy nagy hézag a beszélgetésben, András
                  hátratette kezeit s úgy billegtette, s olyanforma várakozásban volt, mint az inas,
                  mikor eltörött kezében a lábas és nem tudja, hogy összeszidják-e csak, vagy egyéb
                  is következik?</p>
               <p>- Hát ezt is megadta érnem az isten! - sóhajt föl Baltay egész fájdalommal. András
                  pedig állást változtatott; mert látta, hogy felhős ugyan az ég, de még sem üt
                  le.</p>
               <p>- Már most mi lesz abból a szegény gyerekből? - kérdi nagy bánattal az úr
                  Andrást.</p>
               <p>- Az lesz, hogy még ma meghozzuk, harmad, vagy negyed napra fölkél, két hét alatt
                  pedig fölülhet a szamárra, ha nagyságos úr azt akarja, hogy máskor meg majd a
                  nyakát törje ki.</p>
               <p>- Nem elég volt, hogy egy öcsémet már elemésztették? - szólt indulattal az úr.</p>
               <p>- Nagyságos uram, - ha már valamit gondol, legalább ne mondja nekem, az isten
                  áldja meg; mert tudja, hogy én néha neki bolondulok, aztán a magam esze után
                  megyek, - akkor pedig nem tudom, mikor jövök vissza.</p>
               <p>- Nohát nem szólok, - mondja Baltay - hanem bocsásson meg az isten, ha mondom,
                  hogy ez az egyik lemaradhatott volna rólam.</p>
               <p>- Bizony még megríkatja magát nagyságos uram, - tréfálódzék András egész
                  szokatlanul, - a fiúnak semmi baja, s ami kis hús levedlett róla, majd fölszedi,
                  ha fölkelhet.</p>
               <p>- Hát gondját viselte kend?</p>
               <p>- Volt annak jobb dajkája mint én, - az öreg nagyságos asszony, meg a grófné, meg
                  a gróf úr ő méltósága, - pedig volt ám vele vesződség; mert míg a lábát helyre
                  rántották, nem állta ám meg ordítás nélkül, pedig ilyenkor a maga gyerekét is
                  szívesen kilökné az ember, hát még a másét!</p>
               <p>- Látta kend?</p>
               <p>- Mind a két szememmel, nagyságos uram, - mondja András neki tüzesedve,
                  egyszersmind kifelé menvén azon szándékkal, hogy átmegy a gyerekért, - hanem még
                  volt valami mondani valója, mit el is mondott: elhiheti a nagyságos úr, hogy egy
                  párszor félre kellett mennem, hogy ne lássék meg, midőn a könyűt kitörlöm
                  szememből; aztán - mondja némi szemrehányással - ilyenkor
                     eszembe jutott ám, hogy ennek az embernek én faragtam meg a rovást.
               </p>
               <p>András kiment, Baltayt nagyon meghatá a néhány szó, és gondolkozóba esett. Most
                  már nem a fiúnak sorsán aggódott, hanem a múltakat össze-visszahányván, ámbár
                  szerencsétlen öccsének megmagyarázatlan kimúlása szüntelen gondolatai közé
                  tolakodék, valamint arra is kínosan gondolt, hogy akárkinek egyetlenegy vétket
                  elengedjen abból, hogy a jó régit levetkőzze a mostani puhaságért, - mégis kezdi
                  belátni, hogy nem közönséges ember lehet az, ki gyöngéden bírja ápolni ugyanazt,
                  ki neki okvetlenül rövidséget okoz.</p>
               <p>- Na, nem bánom, - mondja magában, - egy bolondját elengedem! - s ezzel elment
                  azon szobába, hol András a rovásokat tartja és hosszú keresgélés után megtalálván,
                  a legelső vonást megnézte.</p>
               <p>- Tudom, - beszéli önmagának, - ezt a pipáért kapta! Na, Festetics sem dohányzik,
                  azért mégis ember a talpán, - bár sok vadat csinál, - de jó szándékból; legyen
                  meg, ennek ezt elengedem; - mondja tovább, lefaragván az egyik vonást, - hanem
                  kettő még fönnmarad; azért, hogy még olyan nagy emberek egészségére sem iszik egy
                  csöpp bort, mint Batthyányi meg Festetics, - aztán egy könyvért még az apja
                  kardját is elcseréli.</p>
               <p>Mire készen volt a lefaragással, hallotta, hogy a fiút hozzák, tehát ölelésére
                  sietett, s látván, hogy a fiú vidám, fájdalma nincs, - Baltay a gyermek ágyához
                  ült és késő estig enyelgett vele, s elképzelé azt a boldogságot, hogy e fiú méltó
                  lesz azon örökségre, mit ő hagyand neki.</p>
               <p>Míg Baltay a gyermekkel enyelgett, András addig a tanító urat hordozta meg a
                  házban, és hamarjában megösmertette a házi körülményekkel, hogy tudja magát mihez
                  alkalmazni, - mit annál szívesebben cselekedett András, mert látta, hogy az ifjú
                  nem tartja fönn az orrát, hanem megtalálja azt a szót, mit minden ember
                  legkönnyebben megért.</p>
               <p>- Ifjúuram! - mondja beszéd közben András, - tudja-e azt, mekkora lehet egy
                  dominium?</p>
               <p>- Azt tudom, hogy sok falu belefér.</p>
               <p>- Úgy-e?... hát még kettőbe?</p>
               <p>- Abba még több fér, András.</p>
               <p>- Kivált, ha akkora, mint a mi urunké!... azért ifiúr, a lelkére adom ám, hogy ne
                  maradjon a korpa a gyerek fejében, hanem rázza tele tudománnyal, ne kímélje a
                  szót.</p>
               <p>- De mikor úgy félti a nagyságos úr!</p>
               <p>- Mit tud ahhoz a nagyságos úr, - ő gazdag, azt gondolja kevesebb is elég, -
                  hanem, uram, a nagyságos úr a toronyból nézi a világot, onnét persze az egész
                  világ kicsiny, egy-egy ember akkora, mint egy macska, - hanem, ifjú uram, alulról
                  fölfelé jobban meglátszik, milyen nagy már csak a torony is. Erre tanítsa az
                  úrfit, hogy ő is legalulról kezdi.</p>
               <p>- Emberré tesszük András, - lelkemre fogadom!</p>
               <p>- András odanyújtá kemény tenyerét, és a tanító markába csapott egyet, mintha a
                  legnagyobb dolgon alkudtak volna meg, s egy darabig némán a szemébe nézett, mintha
                  a képén keresné a jóváhagyást, s midőn így is meggyőződött, egy isten áldásával
                  magára hagyta a tanító urat, s elment néhány szobán keresztül a maga szobája
                  felé.</p>
               <p>Mielőtt odaérne, egyik szobában megállt, gondolkozott, mintha e nagy háznak gondja
                  örökségképpen maradt volna reá, minthogy ő azt oly híven teljesíté, - de volt
                  ebben a megcsontosodott hűségben egy oly érzelem, mely vérvegyületében az igaztalanságot nem tűrte meg, s minthogy ő maga érdemetlenül
                  egyetlen falatot nem tett a szájába, a hasonlót mástól is megvárta.</p>
               <p>Némileg megnyugtatá magát a ma történtekre nézve, s odább indult, hogy kis
                  szobájában megtalálja még a mai napra való dolgot, s még csak egy szobán kelle
                  átmenni, azon tudniillik, melyben a rovások álltak.</p>
               <p>Már az ő szeme megszokta a körülnézést; és rögtön észrevette, hogy a padlón valami
                  forgácsféle hulladék van, fölvette, - aztán gyanítólag a rovások között keresgélt,
                  és csakugyan megtalálta a rovást, melyről az öreg előbb egy rovást lefaragott.</p>
               <p>Az öreg az ablak világosságához tartá a jól ösmert rovást, s azt mondja:</p>
               <p>- Egyet már lefaragott, megmondtam én ezt neki előre; megérem,
                     hogy még a többit is maga faragja le.
               </p>
            </div>
            <div type="chapter">
               <head> IV. A lajtai tábor.</head>
               <p>Nehéz időket mért Isten e nemzetre; de ha rá nem mérte volna, mai napig sem
                  tudnánk, mennyit bírhatunk el.</p>
               <p>Az ingatag nád fölött elröpül a vihar, - minden erejével akar megbirkózni az erős
                  tölgyerdővel, - mit vesződjék a náddal, hisz a hitvány jószág alig egy év alatt
                  magától lerothad, - míg a büszke tölgy század óta áll már, s élő tanúja önmagának,
                  hogy annyi küzdelem után lett oly erős, hogy erősebb, mint egy századdal
                  előbb.</p>
               <p>Megkívánta az elemek csatáját az ember, - odahagyá a családi tűzhelyt, hogy
                  fölkeressen egy másik embert, ki szintén csak azt keresi, hogy vagy őt üsse agyon
                  valaki, vagy ő üssön agyon mást.</p>
               <p>Égnek a tábortüzek a Lajta partján, a lovak nyergelten falják a zabot, mit a gazda
                  köpönyegszárban vetett eléjök, s a virgonc legények pipaszó mellett verik azt az
                  ellenséget, mit a szójárás unalomnak nevez.</p>
               <p>A fölkelő sereget megállította a Lajta, idáig szól el az ország törvénye, s a
                  víznek túlpartján ha meghallják is, de meg nem értik, és nem is engedelmeskednének
                  neki, - ott már nem laknak magyarok.</p>
               <p>Tehát mit akar e sereg? kérdezék százezren, - mit lesik az országszélen azt az
                  ellenséget, ki már száz mérfölddel előbb ellenségnek mondja magát? S miért bevárni
                  a sáskát saját földünkön, mikor azt már jóval előbb másén is
                  agyoncsapkodhatnánk?</p>
               <p>A francia sasok sebesen röpültek, a stájer hegyeken már rég átszárnyaltak, a
                  diplomáciának sima szavait elnyelé az ágyúk torka, s e rohamteljes árnak olyan
                  gátat kelle vetni, mely, ha kell előbbre megy s ha kell mozdulatlan fallá válik, -
                  ezt az eleven kerítést pedig emberekből szokták összealakítani.</p>
               <p>Mielőtt a francia sereg megérintené a magyar határokat, a lajtai táborban
                  fegyverben állt a magyar nemesség; de a Lajtánál áthághatatlanabb lőn az országos
                  törvény, mely szerint a nemesség csak az ország védelmére állott föl; s a
                  parancsnokokban elfogyott a lélegzet, mert senki sem kívánt vállalkozni első arra,
                  hogy a Lajtát áthágván, maga után a megszegett törvényen hagyjon nyomot.</p>
               <p>Míg a főbb tisztek a ponyvasátorokban tanácskoztak, addig a legénység gondtalanul
                  kötődött egymással az őrtüzek előtt, melyek egyikénél, a legvilágosabb lángnál
                  éppen a legfeketébb arcot látjuk meg.</p>
               <p>A fölkelő seregnek jó része fogadottakból szaporodván föl, e többi közé egy
                  keserves cigány is vetődött, éppen az, kit az ozorai korcsmában láttunk, ki az
                  otthoni nyomorúságot háromszáz forintért hagyta el, szegődségképpen fölfogadván,
                  hogy ő is elmegyen a lajtai táborig.</p>
               <p>- Na, cigány, hogy adtad el a bőrödet? – kérdi Holvagy Pista, kit azért adtak a
                  sok újonc közé, hogy amint lehet, legrövidebb idő előtt egymás mellé taszigáljon
                  lovat és embert, s ki egyszersmind azt is megmagyarázta, hogy az ágyúgolyó, akit
                  egyszer elér, annak sohasem lesz derékfájása.</p>
               <p>Addig-addig beszélt Pista mindenféle háború-darabot, hogy a cigány már egy szálig
                  mindent elhitt, még azt is, mit az nem is mondott; hanem úgy megutálta a háborút,
                  hogy amint ő háromszáz forintot kapott azért, hogy idejött; azonképpen adna ő most
                  hatszáz forintot, és csak annyiban múlt, hogy nem adott, hogy midőn dolmányt és
                  csákót összekeresett, még a háromszáz forintból sem volt már több öt bankó
                  garasnál, már pedig ehhez még igen messzire esik a hatszáz forint.</p>
               <p>- No, cigány, hogy adtad el a bőrödet? - kérdi tőle Pista.</p>
               <p>- Bár eladtam volna! - feleli a cigány - most majd csak magam is könnyebben
                  meghúzódnám benne!</p>
               <p>- Ne búsulj, cigány, - vigasztalja a másik - ahol szűk lesz, majd bővít rajta
                  valami éles kardú saséros (chausseur.)</p>
               <p>A cigány végtől végig megborsózott, minek aztán éppen az a kellemetlen következése
                  lőn, hogy még szűkebb lőn a bőr; mert ami kis üres hely maradt talán egy-két jó
                  falatnak, hogy az kipótolja zsiradékkal azt, mi eddig a fekete kenyértől mindig
                  megvedlett, - mondom azon üres helyet beülte a félelem, s a cigányt oly
                  nemeslelkűség szállta meg, hogy ha jó módjával megtehetné, még a bőréből is
                  szívesen kiugranék, ha valaki éppen belekívánkoznék.</p>
               <p>Míg a cigány így kínlódott, a Lajtának túlpartján eső faluban éppen szemközt nyolc
                  ágyú helyezkedék el, még pedig olyan furcsán, hogy valamennyinek torka átnézett a
                  lajtai táborra, s az egyiknek nyílása úgy a cigánynak irányába esett, mintha csak
                  madzaggal mérte volna ki valaki.</p>
               <p>- Minek azs azs ágyú? - szólal meg a megrémült cigány.</p>
               <p>- Majd meghallod, ha megszólítják. - Mondja neki Pista.</p>
               <p>- Ezs a mi ágyúnk? - véli ismét a cigány - azst is mivelünk állítják semközt?</p>
               <p>- De már azt csak a hátad mögé állítják - jegyzi meg amaz - hogy hátra ne
                  fuss.</p>
               <p>- Na úgy se baj, - mondja a cigány - ha a túlsó ágyúk hátunk mögött akarnak
                  maradni, úgy hazsafelé majd csak elmenyünk golyóbics nélkül is.</p>
               <p>- Nem addig van az, - mert nem hogy hazamennénk, hanem átmegyünk a Lajtán, s ha
                  nem mész, cigány, hát majd utánad küldenek egy-pár golyót vendéghívónak.</p>
               <p>- Mit is mondott kend? - kérdi a cigány foghegyről.</p>
               <p>- Azt, hogy átmegyünk a Lajtán.</p>
               <p>- Ott van azs ellensíg?</p>
               <p>- Majd csak ráakadunk, ha itt nem hát máshol?</p>
               <p>- Dejs azs irgalmát, - kiált fel a cigány, - nem addig van azs, - ha azs azs
                  ellensíg a mi ellensígünk akar lenni, hát ne kerestesse magát, hanem gyijjen maga;
                  én ugyan nem megyek utána.</p>
               <p>- Majd csak oda mész te is cigány, ahova a többi!</p>
               <p>- Ha a tebbi elmegy is, én itt maradok, őrzsöm a hazsának határát, én ezsírt
                  segődtem be.</p>
               <p>- Nem kérdezik azt tőled, cigány!</p>
               <p>- Azst elhisem, - kiált föl a cigány, - de én megkérdeztem ám, mikor a foglalót
                  adták, hogy meddig megyünk? - s engem csak a Lajtáig fogadtak; azsírt, ha azs
                  ellensíg gyinni akar, hát gyíjjen ide; de ín egy lépést sem megyek odább!</p>
               <p>A párbeszédet trombitaszó szakasztá meg; s mi tegyünk egy fordulót a legközelebbi
                  sátorig, melyben herceg Batthyányi Lajos, a fölkelő sereg ezredese tanyázik, s a
                  sátorban két főrangú bécsi úr tanácskozásra jelent meg nála.</p>
               <p>A ponyvasátor belseje csak annyi kényelmet adott, hogy a tanyázók szemei elől
                  némileg elvonulhatának, s a két bécsi úr kényelmesen tanácskozhaték a
                  herceggel.</p>
               <p>Nem kell mondanunk, hogy a birodalomba betört ellenség ellenébe többé nem használt
                  egyéb, mint egy új hadsereg, mely a hátrálót megtámasztani bírja; s e hadsereget,
                  majdnem úgy kelle a földből előteremteni.</p>
               <p>Azonban mielőtt e végső eszközhöz nyúlnának, azt is meg kelle tudni, hogy volna-e
                  még a föld hátán is ember, és volna-e kedve háborúba menni?</p>
               <p>Ezen kísérletnek eredménye lőn az 1796-iki fölkelés az ország védelmére, de, -
                  mint jól tudjuk, - a francia sereg irányában az országnak határa éppen a Lajtánál
                  végződik, s ha mi az országot csak ott akarjuk megvédni, a francia sereget a
                  Lajtáig kellene ereszteni.</p>
               <p>- Herceg! - mondja az egyik bécsi a hercegnek, - a francia sereg előtt magyar
                  katonák is állnak, - kérdem önt, a francia akkor leszen-e csak ellensége a
                  hazának, melynek földjén most állunk, vagy mindenütt, hol magyaroknak vérét
                  ontják?</p>
               <p>- Mindenütt ellenség! - mondja a herceg némileg fölemelvén jobbját, mintha a
                  lelkesülés mondatná vele a szót.</p>
               <p>- Annál jobb! - kiált a másik, - mi akadályozza a fölkelő sereget, hogy a Lajtát
                  azonnal átlépje?</p>
               <p>- A törvény! - válaszol a herceg.</p>
               <p>- És e törvény megmenti a hazát, herceg?</p>
               <p>- Nem! - volt az újabb válasz, s aztán folytatá, - de midőn alkottuk, azon hitben
                  voltunk.</p>
               <p>- Jó, édes hercegem, az ön belátása elég, - ön egyike a felsőház legtekintélyesebb
                  tagjainak, uradalmaknak ura, a fölkelő sereg ezredese, - példáját mindenki követi,
                  vezesse ön át a sereget, hogy hazájával a birodalmat is megmenteni segélje.</p>
               <p>- Parancsuk van önöknek? - kérdi kemény hangon a herceg.</p>
               <p>- Küldetésünk célja nem parancs, hanem értekezés.</p>
               <p>- Jó, - válaszol a herceg, - úgy a vád egyedül rám esik, - magyarok csinálták e
                  törvényt, ha kell, inkább szegje meg a magyar maga, mintsem mást kelljen vádolnia
                  ezért; tehát holnap hajnalban a fölkelő sereget átviszem a Lajtán; isten
                  önökkel.</p>
               <p>A két küldött néhány másodpercig meghatottan állt a herceg előtt, - érezék, hogy
                  nagyszerű pillanatot élnek, mely pillanatnak föl kell jegyezve lenni a sors
                  könyvében, hogy midőn a kölcsönös számvetésben elhibáznák a számot, tudja meg
                  mindenik, hol kell azt újra kezdeni.</p>
               <p>Mind a három némán állt meg egy helyben, mintha eleven szobrai volnának egy olyan
                  vállalkozásnak, mely csak azért oly drága, mert ára nincsen, - s ha e példa nem
                  volna, mindegyiknek sajnálnia kellene.</p>
               <p>Egyedül maradt a herceg. Ekkor az oldalfüggöny szétvált, s egy férfit látunk
                  kilépni sötét öltönyben és holt halaványan.</p>
               <p>- György! - szólítja meg a herceg gróf Festetics Györgyöt, kit szívfájdalma nem
                  bírt otthon tartani keszthelyi magányában, s a legnagyobb óvatossággal bár, de
                  mindenütt a herceg kíséretében volt, s éppen így tanúja lőn az egész
                  beszélgetésnek.</p>
               <p>- György!
                  - ismétli a herceg, - nem tudom, miként ítélsz
                  cselekedetemről; - de inkább magam töröm meg a legszentebb törvényt, melynek
                  engedelmességgel tartoznám, - minthogy olyan óra jöjjön, melyben azt más
                  akadálynak tartván, magától ellökje. Így nem irtózom bevallani, hogy én törvényszegő vagyok; de azért a törvény mégis szent marad,
                  és ha kell, hoznak helyette mást.</p>
               <p>- Helyedben milliószor is azt tenném! - feleli Festetics.</p>
               <p>- Barátom, Krisztus isten fia volt, s anyja mégis megsiratta, mikor dicsősége
                  helyén, a keresztfán látta.</p>
               <p>- Azt hiszed, áldozat leszek?</p>
               <p>- Lehetsz barátom, - de én is szívesen lennek, - mert
                  könnyebben viselném azt a terhet, mi az áldozaté, mint azt, melyet annak kell
                  elviselnie, ki nagy lelkednek tanúja lőn, de bizonysága be
                  nem számoltatik.</p>
               <p>- Nyugodjunk meg, barátom, - veszély ideje van, hol áldozatok kívántatnak, hol azonban az áldozatot
                  mind a két fél megsajnálja, mert tudja, hogy ez áldozat tudta, hogy egy
                  szerencsétlen pillanatban áldozattá válhatik, - és higgy nekem, erre a célra egy
                  Batthyányi csak olyan jó, mint akárki más.</p>
               <p>- Igazad van, - mondja a gróf, - csak azt a gyanúsítást viselhesd el, mit egy pár
                  gyarló hazánkfia utánad talál szórni.</p>
               <p>- Mindegy, ezt is el fogom tűrni. - Egyébiránt, - veti közbe a herceg, önérzettel
                  egyenesedvén föl, - családom története nyolcszáz éves, tehát egy idős a magyar
                  történettel, - az én nevem herceg Batthyányi Lajos, - ám
                  hirdessék, hogy én áruló vagyok!</p>
               <p>- Nagy ember! - mondja a gróf, átkarolván a herceget, - hadd állok melléd, - hogy
                     árnyékoldalad én legyek.</p>
               <p>A hadosztály minden alsóbb parancsnokával tudatá a herceg a dolgot, s egytől egyig
                  megnyugvának a parancsolatban, mely a herceg szájából a katonai szigor
                  kérlelhetlen hangján mondaték ki, és mindenkiben azt a tudatot ébreszté föl, hogy
                  e parancsolatnak csak engedelmeskedni kell.</p>
               <p>A Lajtának túloldalán volt egy német falu, melynek a vízre dűlő partján levő
                  dombon emelkedék a postaház, előtte pedig egy üteg ágyú volt lemozdonyozva,
                  mellette égő kanóccal állván a tüzérek, kik semmiről sem értesültek, csak
                  gyaníták, hogy hiában nem gyújtatták meg velük a kanócokat.</p>
               <p>Ugyanazon éjen még minden ember előtt felolvastaték a napi parancs, mely
                  következőképen szólott:</p>
               <p>
                  “Amely ezred a harmadik parancsszó után sem mozdulna meg az
                     átmenetre, a postaház előtt levő ütegnek parancsa van az ezredre lőni.”
               </p>
               <p>Mire megvirradt, a legénység készülten várá a parancsszót; de a hadtest-parancsnok
                  nem hagyá el a sátort, melynek belsejét nyughatatlanul járta össze-vissza, pedig
                  egész éjen át nem aludt.</p>
               <p>Az izgalom átjárta idegzetét, - megérzé a rendkívüli vállalkozás súlyát, s néhány
                  órára volt szüksége, míg a test, úgyszólván, megadja magát a lélekerőnek, hogy
                  elérje azt a nyugalmat, ami a munkához okvetlenül szükséges.</p>
               <p>Még néhányszor körüljárta a sátornak belsejét; múltját számolá el magának, mintha
                  végórájára menne, és vallomást kellene tennie cselekedeteiről.</p>
               <p>Megállt... Fiai jutának eszébe.</p>
               <p>Nem! nem! a fának oly sok ága van, mely törzséből hajlik ki, - s oly sok az a
                  gyökér, melyeken helyéhez kapaszkodik, - s mindtől elszakadni nagy erőszakba
                  kerül.</p>
               <p>A szív dobbanása hangosabb lőn, mintha a lélek ott szólamlanék meg a lüktetésben,
                  és az ember emlékezetéhez kérdést tenne, hogy a válság órájában a kockán fiai
                  sorsát nem lökte-e el? Szíve melegéből szétterült a vér két orcáján, s
                  önkéntelenül szívéhez kapott, mintha féltené, hogy e kötelék tán mégis
                  megtágulhatna?</p>
               <p>- Nem! - riadt föl saját lelkének nyomása alól, - a fiúknak mindig elég
                  szerencséjük, ha apjuknak tetteit láthatják - s tudják mit kell maguknak tenniük,
                  hogy kevéssé gyarlóbbak és sokkal nagyobbak legyenek mint apjuk!</p>
               <p>Ezen megnyugodván, jobbágyaira gondolt, mintha tán azok is fiai volnának, s a
                  végső órának megszámolt perceiből osztályrészüket kikérni nekik is joguk
                  volna.</p>
               <p>Gyarló élet, melynek végperce csak oly közönséges, mint az fogadó, melybe pihenés
                  végett szálltunk, s mielőtt távozni engednének a nyitott kapun, számlájával áll
                  elő a fogadós: íme, meddig kísér el a földi kötelék, és annak hány szála húzódik
                  meg, hogy visszatartson bennünket a földre.</p>
               <p>Végighaladt emlékezetével azon a néhány ezer arcon, melyről a bánatot annyiszor
                  letörlé, s kiknek emlékezetében máig is szeretetben maradt meg azon időből, mikor a magyar mágnástól csak koldulni lehetett.
               </p>
               <p>Még ez érzelemmel is meg kelle küzdenie, s a küzdelem eredménye meghozá azon
                  vigasztalást, mit az élet igazolt:“Mit aggódom, hisz itt van
                     fiam, Fülöp!” - mondja sebesen lépve ki a sátorból, s néhány perc alatt
                  nyergében ült oly szigorral arcán, mintha az irgalmat sohasem ismerte volna.</p>
               <p>Egy pillanatra áttekintett az ágyútelepre, de nem áll már a földön, melyen oly
                  gyakran botlik az ember: alatta érzé a büszke mént, mely megússza vele a léget, s
                  a szabad folyam megdagasztja a kebelt, hogy a csatavágy élve után kéredzkedik az
                  ösztön, míg a hideg észnek egy ösztöne jelentkezik, a vasszigorúság.
               </p>
               <p>- Röpült a ló, - a sorokban átvillan a megható jelenet, s minden ló büszkébb lesz,
                  mintha tudná, hogy a legelső lépésben a dicsőség útjára lép ki, - s midőn a
                  legelső szó elhangzék a megindulásra, minden ló, úgyszólván, magától indult meg, -
                  csakhogy nem is tartóztatták vissza a kantárt.</p>
               <p>Bódulat volt-e ez, vagy öntudat, mely a tegnap és azelőtt makacskodó népet a
                  legelső szóra megindítá? - nem kérdezzük. A herceg a hídfőhöz nyargalt,
                  elléptetendő saját ezredét.</p>
               <p>Az első sorban látjuk a cigányt, kinek arca most nem azért legfeltűnőbb, mert tán
                  szokás szerint legfeketébb, hanem mivel szokatlanul -legfehérebb volt; s minthogy őt most már figyelemmel
                  kísérjük, lássuk, mi történik vele.</p>
               <p>Egy éjszaka nem elég arra, hogy egy cigány úgy megvedlett légyen, mint az a lúd,
                  melyről a tollat lemellesztették; - benne az igazságérzet csapott lármát, s ha már
                  mondók, hogy maga is megadná a hatszázat, ha visszamehetne, akkor könnyen
                  elhihetjük, hogy háromszázért csakugyan nem akar továbbmenni, mint ameddig a
                  fogadott munkát elvállalta.</p>
               <p>Ne kérdezzük, mit csinálnak akkor, ha csakugyan itt volna az alkalom, hogy akadna
                  elég francia, kik közöl a maga részét ő is kivághatná; most csak azt nézzük meg,
                  miként áll meg a híd szélén, s éppen a herceggel szemközt megállva mondja:</p>
               <p>- Itt a Lajta!</p>
               <p>.....................................................................................................................................................</p>
               <p>Igen természetes, hogy a cigányért egymagáért nem fognak elsütni nyolc ágyút, de
                  mielőtt az óvást; megtehetné, az utána tódulók átnyomták a hídon, ott pedig rögtön
                  zár alá tették, jobban mint azt a lovat, mit a hetvenhetedik öreg apja legelőször
                  elcsípett.</p>
               <p>Gondolt is ám valamit, olyat, a boldogtalan, hogy ha most lóvá változnék, és a
                  réten künn legelne, aztán valamelyik a nemzetségből elugratna vele; de mit
                  használ, ha a jó kívánság sem teljesedik mindig, s az ember valamint maga magát
                  nem teheti, úgy mások sem akarják lóvá tenni.</p>
               <p>Rögtön megülték fölötte a törvényt, s minthogy idegen földön voltak és ellenség
                  előtt, elővették azt a katonaorvosságot, mi arról is használ, ha valaki valamit
                  tesz, de arról is, amit valaki nem tesz. Hasztalan tagadnók a dolgot, a
                  boldogtalan cigány háromszázat kapott azért, hogy a Lajtáig elment, s íme, hogy a
                  Lajtán átmenni nem akart, kerek számmal olyan kemény százat fog kapni, hogy maga
                  sem adná háromszázért, de másnak sem kéne.</p>
               <p>Tévedés elkerülése végett megkérjük olvasóinkat, hogy az első háromszáz és utóbbi
                  száz között méltóztassanak különbséget tenni, hogy az aprópénz nálunk pénzzel is adatik, meg mogyorófa pálcával is; és a cigány
                  éppen az utóbbival lenne kifizetendő, anélkül, hogy nyugtatványt kérjenek
                  tőle.</p>
               <p>Az ítélet kimondaték, s utolsó orvosságképpen csak annyi van hátra, hogy
                  katonaszabály szerint két pajtás az ezredeshez könyörögni menjen.</p>
               <p>Holvagy Pistára esett a választás, - nem is késett, hogy illő módon megjelenjen az
                  ezredes előtt.</p>
               <p>- Pajtásunkért jöttünk könyörögni, ezredes uram!</p>
               <p>- Mi a büntetés?</p>
               <p>- Száz bot, ezredes urunk - mondja mind a kettő.</p>
               <p>- Mi a mentség?</p>
               <p>- Hogy a boldogtalan más helyett állt be, s amint pajtásaink is tudják, csak a
                  Lajtáig fogadták meg, s már most azt hitte, hogy neki van igazsága.</p>
               <p>- Ellenséget verni jöttünk, nem játszani! - mondja a herceg. - Itt nem lehet
                  kiállni a sorból, s amely hézagon egy átfér, utána megyen a többi; tehát álljon ki
                  a példa.</p>
               <p>- Ezredes urunk, - szólának a pajtások, - amint egyet ráütnek arra a cigányra,
                  azonnal meghal, ezredes uram,... hát még száz bot alatt!</p>
               <p>- Sokalljátok?</p>
               <p>- Igen!</p>
               <p>- Álljátok ki helyette, ha sokalljátok! - mondja a herceg, ki akarván térni a
                  dologból.</p>
               <p>- Jelentem alásan, - mondja Holvagy Pista kemény hangon, - egymagam kiállom!
               </p>
               <p>.....................................................................................................................................................</p>
               <p>A herceg megdöbbent a szónál, s nem akart útjába állni egy nemes érzületnek, hanem
                  a kegyelem szavával ereszté el őket.</p>
               <p>Boldog isten, hol van az a mérték, mellyel a nagy emberek
                     nagyságát megmérik?</p>
            </div>
            <div type="chapter">
               <head> V. Két ember a gáton.</head>
               <p>Milyen szerencse, hogy a teremtő kigondolta a halált, az emberek különben nem
                  tudnák egymást agyon verni.</p>
               <p>*</p>
               <p>Ment a lajtai tábor, s maga után a folyammal együtt a nevet is elhagyá, s részben
                  beolvadt azon tömegbe, mely a francia sereggel szemközt állt.</p>
               <p>Nem célunk a hadjárat megírása, - legfölebb azon néhány emberrel van dolgunk,
                  kiket a sors idáig vezetett; tehát kísérjük őket nyomról-nyomra, hogy a fonál el
                  ne szakadjon kezeink között.</p>
               <p>A szabadosok kis csapata rég küzd már az ellenség ellen, s bár mennyit fogyott
                  számban, két emberünk még él, az egyik Holvagy Pista, a másik pedig Meddig Józsi,
                  ki még a sorban is szomszédosa volt régi ellenségének, s a két ember még a
                  legveszettebb ágyúzásban is ráért arra ügyelni, hogy valamivel hátrább ne
                  maradjon, mint a másik; s éppen ezért mindenkor készen volt a legnyaktörőbb
                  vállalkozásra.</p>
               <p>A hadiszerencse babérait a francia táborra hullatta, s az osztrák seregnek
                  balszárnya roppant földterületen volt kénytelen elhúzódni a nagy test felé, hogy
                  biztos állásban fogadhassa el a csatát; de míg e pontot elérnék, kemény kísérletek
                  vártak az utóseregre.</p>
               <p>A hadtestparancsnok megállapodék egy hegyláncolat oldalában, s midőn az
                  elővigyázati szabályok biztosságáról tökéletesen meggyőződék, a tiszteket
                  tanácskozásra gyűjté össze, hogy a lankadó seregbe némi lelket öntsön.</p>
               <p>Elveszté alakját a tanács és bizalmas beszélgetéssé vált, hisz a lezsarolt nép még
                  önvédelemért is csak egykedvűen tőn valamit, - és a hadtest közeledett azon
                  ponthoz, midőn a katona nem azért nem engedelmeskedik, mert nem akar, hanem mivel
                  nem tud.</p>
               <p>Egy meghajszolt tömeg volt ez, mely hátrált gyávaság, és megállt vitézség nélkül,
                  - azaz végképpen elfáradt, s a hadtest-parancsnok keserűen kikelt ez elfásultság
                  ellen, mely megáll, nem azért, hogy szuronyt ragadjon, hanem hogy agyonveresse
                  magát.</p>
               <p>A tisztek kínos szégyennel hallák a panaszt s a tömeg szótalanul állt.</p>
               <p>- Legtöbb panaszom van a magyar ezredekre! - szólt utóbb harsányan a parancsnok, -
                  őket kíméltem legjobban, midőn a hátráló seregben elől eresztém őket.</p>
               <p>- Kár volt! - mondja egy nagy homlokú fiatal tiszt elég hallhatólag.</p>
               <p>- Mi az? - kérdi a parancsnok, meghallván az észrevételt.</p>
               <p>- Kár volt őket elől ereszteni - mondja ismét a tiszt.</p>
               <p>- Miért? - kérdi amaz kemény hangon, mintha nem volna elkészülve e
                  közbeszólásra.</p>
               <p>- Azt hiszik, ha már őket is dologtalan hagyják, nincs mit védelmezni.</p>
               <p>- És ha hátul hagynám őket, hadnagy uram? - kérdi a vezér.</p>
               <p>- Szívesebben menne visszafelé, ha verekedhetnék, legalább azt vélné, hogy az
                  ellenséget ingyen nem ereszti maga után.</p>
               <p>- Ön a Vallis-ezredből való?</p>
               <p>- Igen! - válaszol katonai rövidséggel a tiszt.</p>
               <p>- Szolgált ön magyar ezredben?</p>
               <p>- Hisz magyar vagyok.</p>
               <p>- Hogy hívják önt?</p>
               <p>- Kisfaludy Sándor! - válaszol a kérdett, s a fővezér megelégedék ennyivel; reggel
                  pedig egy magyar gyalogezred s két század huszár rendelteték az utócsapathoz, hogy
                  az utánnyomuló ellenséget föltartóztassa.</p>
               <p>Midőn az elcserélés megtörténék, a hadtest parancsnoka maga mellé rendelé
                  Kisfaludyt, hogy a sorokat megszemlélje, s nagy meglepetéssel látá, hogy az ezred
                  lelkesült “éljen”-ekkel fogadja őt.</p>
               <p>- Miért kiabálnak? - kérdé Kisfaludyt, ki az ezred szárnyára léptet s a legelső
                  embert kérdi:</p>
               <p>- Atyafi! de jó kedve van!</p>
               <p>- Legalább, uram, ha szaladni kell, hátra is üthet az ember.</p>
               <p>A parancsnok megelégedék a válasszal, s az utolsó csapathoz közeledék, megállván
                  egy századparancsnok előtt, ki a nagy bajuszú huszárokat éppen
                  rendbeállította.</p>
               <p>- Kapitány úr! - szólítja meg a szabadosok parancsnokát, - két emberre volna
                  szükségem.</p>
               <p>- Várom a parancsot - mondja a tiszt katonai engedelmességgel.</p>
               <p>- De mindkettő bátor legyen.</p>
               <p>- Az valamennyi! - mondja nyugodtan a tiszt.</p>
               <p>- Tudom, - mondja a vezér elismeréssel, - de nekem a bátorságnál is több kell, -
                  vakmerő embereket akarok.</p>
               <p>- Olyan is akad.</p>
               <p>- Állítsa ki őket, kapitány úr, hadd látom őket, - mondja a vezér némi
                  megindulással, mint midőn félig tudja az ember, hogy két embert olyan helyre
                  fognak állítani, hol hihetőleg agyon fogják lőni, s ez a fél bizonyosság még a
                  legvitézebb katonában is szánalmat gerjeszt.</p>
               <p>Kiállott a két ember s mi ösmerőseinkkel szemközt állunk, mert a két vakmerő ember
                  nem más, mint Holvagy Pista és Meddig Józsi, kik illő módon állnak meg a vezér
                  előtt.</p>
               <p>- Kapitány úr, - mondja a vezér - e két ember hihetőleg meg fog halni.</p>
               <p>- Akkor meg fognak halni.</p>
               <p>- Mit gondol ön, megállnak-e addig, míg rájok kartácsolhat az ellenség?</p>
               <p>- Fejemmel állok jót; - mondja a kapitány.</p>
               <p>- Kapitány úr, ezt nem kívántam; és két emberért igen bajos jót állni!</p>
               <p>- Én pedig éppen csak együtt a kettőért állok jót.</p>
               <p>- Nem értem.</p>
               <p>- E két ember már régi ellenség, és nagyobb szégyene nem volna egyiknek, mintha a
                  másik többre vállalkoznék; azért míg az egyik él, a másik el nem fut, azért a
                  fejemmel állok jót.</p>
               <p>- Jól van, - mondja a parancsnok, s egyszersmind megbízá Kisfaludyt, hogy a két
                  embert levezesse az országútra, mely egy erdőszárnyon húzódott keresztül s éppen
                  az ellenség zömének ellenében állt.</p>
               <p>Az utat az erdőnyílás torkánál egy lovas magasságnyi tüskével zárták el, előtte
                  két ágyút húztak ki, s a két huszárnak két oldalról kelle őrizni az elhagyott
                  gépeket, melyek már ölni sem tudnak.</p>
               <p>Kisfaludy nagy megilletődéssel nézé a két embert, s minthogy Meddig Józsinak vad
                  képe kevesebb részvétre gerjeszté, Holvagy Pistával kezde párbeszédet.</p>
               <p>- Földi, - mondja Pistának, - a kapitány kendtekért fejével állott jót.</p>
               <p>- Miattunk nem is fájdul meg! - mondja Pista.</p>
               <p>- Gyilkos jószág ám az a kartács!</p>
               <p>- Azt is ösmerjük, uram, - a közt is csak elkeveredtünk még eddig.</p>
               <p>- De hátha ma közelebb jő, mint máskor?</p>
               <p>- Már hisz ha éppen meg kell lenni, uram, attól sem hal meg az ember kétszer,
                  hanem csak egyszer!</p>
               <p>
                  - Isten velünk, földi, - mondja Kisfaludy, - ha nem látnók
                  többször egymást.</p>
               <p>- Dehogy nem, uram!</p>
               <p>- Azt véli?</p>
               <p>- Azt gondolnám, hogy vagy ezen, vagy a más világon egymásra találunk, aztán akkor
                  szólítson meg hadnagy uram.</p>
               <p>- Okvetlenül! - mondja a tiszt, félretévén a katonai
                  rangkülönbséget, - és kezet szorítván Pistával, - mondja: - Atyafi, tudja-e, hogy
                  mit védelmeznek most?</p>
               <p>- A magunk becsületét, uram.</p>
               <p>- Meg egész Magyarországét! - mondja Kisfaludy.</p>
               <p>- No tiszt úr, azt izenem a kapitányomnak, hogy olybá tartsa, mintha a feje az
                  édesanyja ölében heverne.</p>
               <p>Erre Kisfaludy megfordult, s a távozó csapatok után ment, melyeket az erdőség
                  nyelt el, s melynek átjárásait éppen most vagdalák el az utászok.</p>
               <p>Kisfaludy még egyszer a fiúk után nézett s aztán végképp eltűnt, a két lovas pedig
                  a tüskehalom melletti szűk nyíláson kiment, s az ágyúk mellett állt meg, nem
                  kérdezvén, miért állíták őket ide: hanem mindenik ismételgeté magában, mi volt a
                  parancsolat? Egyszersmind kinézett a tágasabb vidékre, honnét az ellenség zöme
                  sajátszerű hullámzásban mozgott és közeledett, a széles országúton átcsapván
                  hosszú láncolatban.</p>
               <p>- Meddig is maradunk itt? - kérdé Meddig Józsi, ki elég furfangos volt belátni
                  veszélyes helyzetet, hanem most is azon törte fejét, hogy bár a másik megfutna az
                  ágyúlövés előtt.</p>
               <p>- Majd ha kartácsolnak! - válaszolt Pista meglehetős dörmögéssel, azt gondolván,
                  hogy a szabados bizonyosan nem bánná, ha előbb elfutnának, de csak maradjon itt ő
                  kigyelme, minthogy Ozorára búcsúra úgy sem mehetnek most.</p>
               <p>Vigyázva jött a francia sereg, még pedig félhold formában, úgy, hogy a középtest
                  érintse meg az erdőségeket, s itt-ott már lovas cirkáló jött lőkörbe s minthogy az
                  útfőnél két ágyú csillámlott ki a reggeli napnál, hirtelen visszahúzódának,
                  észrevévén előbb a két lovast is, melynek körvonalai a merev állásban nagy nehezen
                  kidomborodának s így nem kételkedtek, hogy a többi is ott van.</p>
               <p>A csatárláncok összehúzódtak, az ágyúk előre mozdulának az útirányban, hogy állást
                  vegyenek, s az egész vonalnak hossza megállapodni látszék. Végre a kifejlődések
                  megtétettek s néhány ágyúlövés üdvözlé a két lovast, messze fölöttük vervén el a
                  golyók, s így minden megháborodás nélkül maradtak egy helyben.</p>
               <p>- Adj egy pipa dohányt! - mondja Meddig Józsi.</p>
               <p>- Egy kis pálinkát ne adjak? - kérdi Holvagy Pista.</p>
               <p>- Magad is meginnád egy kis melegért! - gúnyolódék
                  amaz.</p>
               <p>- Ha talán fázol, - inkább tüzet rakok, - mondja Pista, leszállván s egy rakás
                  fát, mely tábori tüzelőre volt összehalmozva, meggyújtván, aztán ismét felült a
                  lóra, mely a fához kötve hallgatta az ágyúzást.</p>
               <p>Meddig Józsi látta, hogy a fiú nem akar megfutni s alig várta, hogy a
                  kartácsozásra kerüljön a sor, hogy a pajtásnak vére meghidegüljön, s előbb
                  megszaladjon.</p>
               <p>Egy pillanatra megszűnt a golyózás, az előttük álló üteg fölmozdonyozott és a
                  kemény országúton merészen vágtatott előre, hogy az erdőből kihajtsa az ellent és
                  erőszakolja az átmenetelt.</p>
               <p>Oly nagyszerű látvány, hogy megérdemlené, ha ötvenezer ember állna ki
                  megbámulására, s íme csak kettőnek jutott e nagy látványt megcsodálhatnia, s e
                  kettő is sokkal egykedvűbb, mint a mozdulatra figyeljen, hanem még most is azon
                  tűnődik, miképp lehetne csúffá egyszer a másik.</p>
               <p>- Na béres, - meghalsz most! - kiáltá Meddig Józsi.</p>
               <p>- De nem mernél eltemetni senkit itt az árokban; - mondja Pista.</p>
               <p>- Te tán eltemetnél engem?</p>
               <p>- De még el is énekelnélek, hogy az anyád is ríva fakadna, ha meghallgatná.</p>
               <p>Az ágyúszó itt-ott belekapott a beszédbe, Meddig Józsi mindamellett hiában várta,
                  hogy a béres megszaladjon, hanem midőn Pista közelében vágott el egy golyó s a ló
                  megágaskodott alatta, gúnyolódva mondja:</p>
               <p>- Vigyázz béres, - ló van ám alattad, nem ökör.</p>
               <p>- Talán az a fejőstehén jámborabb? - kérdi viszont Pista, amannak szürke lovára
                  célozva; de ugyanezen pillanatban fordult meg előttük az üteg oly közelgésre, hogy
                  a kartácsolás ideje csakugyan itt van már.</p>
               <p>- Ahol a!... - mondja Meddig Józsi, meghúzván lova kantárát, - már lenn vannak az
                  ágyúk!</p>
               <p>- Ne félj, lenn leszel te is mindjárt! - mondja Pista, megsarkantyúzván lovát,
                  mely az izgalomban bódulni kezdett, s mire megállt, egy irtóztató roppanás vágott
                  át a légen s a fák ágai recsegve szakadoztak le, a két ló pedig nagyot ágaskodva
                  fordult vissza, minthogy előre nem ereszték, s a két ember tudta nélkül tevé e
                  mozdulatot, de annyi nyugalommal, hogy a kantárszárát nem tágítá, és mint a
                  dísztéren, apró lépésekkel menének el a kanyarodáson, hol több lövéstől már nem
                  kelle tartaniok.</p>
               <p>- Nem futnál Józsi? - gúnyolódik Pista.</p>
               <p>- Jobb lesz, nézz arra a lóra, nem látod, hogy foly a vére?</p>
               <p>- Hogy a bűne verje meg, bizony eltalálta mégis - mondja Pista, a lovat
                  körülnézvén, s midőn már egészen veszélyen kívül voltak, akkor kezdi saját magát
                  összetapogatni és látja, hogy combja vérzik, de a másik is hasonlóképpen lábát
                  kötözgeti.</p>
               <p>Midőn a kanyarodásokon keresztül a hegyesebb vidékre értek, akkor látták, hogy a
                  francia sereg még mindig mozdulatlanul áll, s az előbbeni üteg dühödten veri le az
                  erdő elejét, hol az ágyúk némán állnak, de még mindig annyi tekintéllyel, mintha
                  valami magasabb szándékból hallgatnának és a megközelítés veszedelmes lenne.</p>
               <p>Sűrűn patakzott a vér a két lóból; de a két ember is lassankint több sebet talált
                  magán s midőn a legközelebb eső faluba értek el, a két ló lerogyófélben, a két
                  ember pedig igen ellankadt volt s így lehetetlen volt a sereget követniök, hanem a
                  faluban hátramaradt orvos úgy ahogy bekötözvén őket, néhány könnyebb beteggel a
                  seregtől oldalt vágó irányban Magyarország felé, a pécsi nagy kórházba utasítá
                  őket.</p>
            </div>
            <div type="chapter">
               <head> VI. Egy elevennek temetése.</head>
               <p>A pécsi nagy kórház nem győzé befogadni a sebesülteket, de Pista s a hídvégi
                  szabadosnak jutott még hely, melyről éppen előbb rakták föl a halottakat egy nagy
                  szekérre, mely alkonyat után otromba zörgéssel döcögött ki a temetőre, hol már
                  készen várt egy nagy gödör, mely húszával nyelte magába az embert, s fölül rájuk a
                  meszet.</p>
               <p>A hídvégi nagyokat ordított, midőn a nehéz sebek felé fordult, s még annyira sem
                  szűnt meg az ordításban, hogy a kérdezőnek nevét megmondaná.</p>
               <p>- Most mindjárt meghalok! - mondja jajgatva a hídvégi.</p>
               <p>- Mit bőgsz? - mondja a béres, - ha úgy föltáltod a szádat, még a pára is
                  könnyebben kimegyen belőled.</p>
               <p>Pista azonban a fölügyelőhöz fordult, ki sebeit vizsgálta s midőn combjában a nagy
                  sebet látta, nagyon megcsóválta fejét.</p>
               <p>- Van-e öcsém, valami atyádfia? - kérdi a fölügyelő.</p>
               <p>- Miért kérdi az úr? - jegyzé meg a béres.</p>
               <p>- Ha valami izenni valód lesz neki, jó lesz, ha előre megmondod: mert nem tudom,
                  hogy állod ki, míg a lábadat elvágják.</p>
               <p>- Soha se vesződjenek az urak vele, - mondja Pista, - ha már eddig elhordozott,
                  majd a sírba is csak elmegyek rajta, odáig tán még elvisz.</p>
               <p>- Hátha megélsz, fiam?</p>
               <p>- De már uram, ha eddig nem voltam koldus, ezután már csak nem kívánok azzá
                  lenni.</p>
               <p>- Nohát szerencsés utat a másvilágra.</p>
               <p>- Nem izen az úr valamit? - mondja még a fiú bolondjában, mire a felügyelő
                  nevetve, de mégis fejcsóválva ment a másikhoz, ki az iszonyú ordításban csak addig
                  állt meg, míg lélegzetet vett; hanem mikor a kórházi orvos a felügyelőnek azt
                  súgá, hogy az, amennyire ordít, ki nem bírja már a vágást, tehát hagyni kell, míg
                  a lélek megválik belőle: erre olyan káromkodást vitt végbe, hogy még az orvos is
                  ki akart szaladni.</p>
               <p>- Főorvos úr! - mondja a béres - adjon nekem valami altatót, hogy ne halljam ezt a
                  gubancost; mert még utóbb ellármázza tőlem a halált.</p>
               <p>- Adok fiam, szívesen adok! - mondja a főorvos a fölügyelő beszéde után tudván
                  meg, hogy Pista a lábvágásról hallani sem akar, tehát egy adag mákonyt kívánt
                  rendelni, hogy az alatt majd hirtelen végződik a műtét.</p>
               <p>- Hát nekem mit ád az úr? - veszekedik a szabados.</p>
               <p>- Neked is küldök valamit! - mondja az orvos, megírván a rendelvényt, melyet egy
                  szolga levitt a gyógyszertárba s a hídvégit egyszersmind inté, hogy készüljön a
                  végórára, mert a fájdalom úgy is nemsokára megöli.</p>
               <p>- Tehát nincs mentség? - kérdi a szabados, egyet nagyot ordítva.</p>
               <p>- Én nem tudok, - mondja az orvos, - ha csak az isten csudát nem tesz veled.</p>
               <p>- No hát, uram! - nyögi a boldogtalan, - ha eddig elhordoztam, tovább nem cipelem,
                  valami nyomja a lelkemet.</p>
               <p>- Papért küldjek, fiam? - mondja az orvos, eltávozván a teremből.</p>
               <p>- Nem várom én azt, hanem, - hallod-e te béres? - szól a szomszédba, hol Pista
                  fejére húzta a pokrócot, hogy messzebb essék a zajtól, - hallod-e, te, béres?</p>
               <p>- Bár csak ne hallanám, - mondja amaz, - de látom, ide egy pokróc nem elég.</p>
               <p>- Hallod-e már? ha mondom!</p>
               <p>- Mit akarsz mondani? - kérdi a szabadost.</p>
               <p>- Embert öltem! - mondja a kérdett.</p>
               <p>- Katonadolog! - mondja Pista, - hát miért mentél háborúba? - azt gondolod, hogy
                  valamelyik francia meggyónja azt, hogy most itt miatta bőgsz?</p>
               <p>- Téged akartalak egyszer megölni! - ordít nagy kínnal a szabados, - hanem
                  helyetted az úrfit lőttem agyon, midőn a kisasszony szarvasa után a vadászok közé
                  botlottam.</p>
               <p>- Ejnye, ejnye! de nagy kár, hogy előbb meg nem mondtad valakinek, - szól Pista, -
                  idáig már régen felkötöttek volna, aztán kevesebb bajjal szabadultál volna ki a
                  világból.</p>
               <p>- Megbocsát-e nekem ezért az isten? - kérdi a szabados.</p>
               <p>- Nem tudom megmondani, öcsém! - szól amaz, - csakhogy már azt vélem az én kurta
                  eszemmel, ha én isten volnék, hiában gyónnád meg most már azért, hogy utolsó órán
                  a pap nyakába vesd; - hanem adnék az ördögnek dolgot.</p>
               <p>- Hát magadért megbocsátasz-e?</p>
               <p>- Én könnyen megbocsátok; mert nem engem találtál; - hanem majd ott vár az ajtón,
                  a másik világon az, kit idő előtt oda küldtél.</p>
               <p>- Mondd hát, mit csináljak? hogy lelkem mégis kárba ne vesszen.</p>
               <p>- Ha megteszed, mondok egyet! - szól amaz a főorvos papirosát és írószerét igénybe
                  vevén.</p>
               <p>- Mindent megteszek! - mondja kétségbeesetten amaz.</p>
               <p>- Itt van ez a papiros, - írd rá, amit mondtál, én meg
                  bizonyság leszek, s ha az orvos jő, azzal is írasd alá.</p>
               <p>A szabados erőt vőn, - a vallomást lekarmolá, a béres szinten tanúskodott, s midőn
                  az orvos bejött, megkéré, hogy e papírt, melyre végakaratát írá, tanúképp erősítse
                  meg.</p>
               <p>Az orvos aláírá nevét, mint megkért tanú, s ekképp kész levén a levél, a béres
                  inge alá tette, megbízván az orvost, hogy ha meghalna ő is, - vegye gondja alá, az
                  írás elég érthető leend, akkor olvassa el bátran.</p>
               <p>Az orvos meghozá az álomitalt Pistának, s a csendesítőt a másiknak, s ezzel
                  kiment, meghagyván a teendőket két alorvosnak, kik a szakmában egész mereven
                  jártak el s elkészíték a csontfűrészelőt a mellékteremben.</p>
               <p>A hídvégit inkább a kocsi rázta meg, s az utófájdalom kínjai miatt ordítozott; de
                  minthogy az orvos oly könnyedén kimondá rá az ítéletet, nem akart fájdalommal
                  meghalni azért rimánkodva mondja Pistának:</p>
               <p>- Pista, ne tagadd meg kérésemet a végórában, az isten is megáld érte.</p>
               <p>- Ha nem bőgsz, úgy megteszek valamit, mert én is halódni akarok, de
                  csöndesen!</p>
               <p>- Add nekem az álomitalt, hadd szűnjék meg utolsó órám fájdalma.</p>
               <p>- Ha egyéb nem kell, hát ne, idd meg! - mondja béres, a csillapítóért elcserélvén
                  az álomitalt, mit a hídvégi mohón megivott, s néhány perc múlva kegyetlenül aludt,
                  míg a csillapító Pistának is jókora enyhülést okozott s ekképp kevesebb
                  alkalmatlansággal vélé bevárni az elváló percet.</p>
               <p>Míg így elmélkedik, jő néhány markos legény s a két alorvos lábujjhegyen lépegetve
                  megyen az ágyak közé, s már néhány ölnyiről látják az erőszakos álom jelét a
                  hídvégin, mellette a mákonyos üvegcsét, azért nem késnek, hanem lefogják és
                  megkezdik a műtétet.</p>
               <p>Keserves bőgéssel ébredt föl a szerencsétlen, de már nem volt irgalom, hanem
                  elvágták a lábát, s a bekötözés utáni kínokban félőrülten hagyák a szabadost, míg
                  Pistát egy kellemes zsibbadás fogá el, s a fölügyelő végig nézvén ágyait az utána
                  kullogó hullahordóknak azt mondja:</p>
               <p>- Mindjárt vége lesz, nem kell várni, mert a nyakunkra marad egész éjen át, ez sem
                  különb, mint a többi: csak kocsira vele!</p>
               <p>Ez akkor igen közömbös dolog volt, tehát a válság órájában erősen elgyengült
                  embert kocsira veték s a többi hullával vitte a kocsi a temető felé.</p>
               <p>Az erős zökkenés addig hányta össze-vissza a legfölül fekvő embert, hogy
                  néhányszor a kocsioldalhoz ütődék, mire a gazdag természeti erő zsibbadásából új
                  működésre ingerelteték s a fiú észrevette, hogy minő hosszú útra cipelték.</p>
               <p>Nem volt előtte új a dolog, katonák közt mondaként ezer hasonló dolog forog, s nem
                  volt kétsége, hogy e megfásult halotthordók igen olcsóért fejbe is ütik, s így még
                  nagyobb teherrel megyen el más világra; azért némileg fölegyenesedék, s amint a
                  kocsi egy félig bedűlt árokban hajolt meg hátulsó kerekével, összeszedte erejét s
                  a kocsiról az árokba csúszott le, még pedig minden ütődés nélkül, minthogy a
                  városiak a szemetet évek óta ide cipelték ki.</p>
               <p>Mielőtt a halotthordók visszaérnének, egy négy lovas parasztkocsi vígan gördült az
                  országúton, hanem a lovak már messziről horkolni kezdének, mert éles látásuk az
                  árokban fekvő embert jókor észrevette.</p>
               <p>A két első ló bokrosodni kezdett, s utóbb a másik kettő sem akart kimozdulni,
                  tehát meg kelle állni s a kocsi hátuljában heverő ember kiszállt, hogy a lovakat
                  elvezesse, - s ezen munka közben az árkot is jól szemügyre vette.</p>
               <p>- Tudtam, - mondja az, aki leszállt, - hogy valami részeg ember!</p>
               <p>- Nojsz az orvosságtól részegszik meg az ember! - szól vissza Pista némileg
                  fölkapaszkodván, mire aztán a másik is jámborabb lett, és lehajolt az árokpartra,
                  hogy onnét kisegélje.</p>
               <p>- Atyafi! nem tudott jobb helyre feküdni? - kérdi a paraszt.</p>
               <p>- Már csak azt gondoltam, - jegyzi meg Pista, - hogy itt könnyebben elfekszem,
                  mint amott, hol a lámpásokat látja kelmetek, hol a katonákat temetik, egy-egy
                  gödörbe húszat, aztán azt gondoltam, hogy elég lesz oda tizenkilenc is a
                  halottjából, minek temessenek engem oda elevenen?</p>
               <p>- Talán magát is vitték már?</p>
               <p>- Vittek bizony! - mondja Pista, a kocsisba kapaszkodva, ki folyvást kérdé.</p>
               <p>- Aztán katona uram nem halt meg?</p>
               <p>- Nem értem rá meghalni, úgy siettek ezek a gazemberek, - beszéli Pista, - hanem
                  most már nem is vesződöm ám vele; ha valami jó tanyára elvinne kelmetek.</p>
               <p>- Szívesen! - mondja mindkettő, fölsegélvén a hosszú kocsira, mely tele volt jó
                  szénával, s benne oly puha ágyat vetettek, hogy sok rossz ágynál többet ért.</p>
               <p>Midőn aztán elhelyezék, takaróval is ellátták, s így vitték el magukkal a Mecseken keresztül, hol a legelső faluban egy nagy hírű
                  javas asszony újra bekötözte.</p>
               <p>Másnap az asszony orvossággal, jóféle kenőcsökkel és isten áldásával eleresztvén
                  Pistát, a becsületes két emberrel elment Keszthelyre, hol az egyik aztán a házánál
                  tartotta.</p>
               <p>Vetett ágyba tették a beteget, és használni kezdett néki az a paraszt orvosság,
                  minek nem szokás az árát megkérni; de még köszönetet sem kívánnak érette, oly
                  szívesen adják a hasznáért, s ez az a jó bánás, minő a
                  betegnek fele orvossága.</p>
               <p>A gazda a külső dolog után látott, az anyjuk konyhában és egyebütt talált elég
                  dolgot, a beteg tehát a leány gondjára jutott, ki már éppen elég okos volt arra,
                  hogy az inni valót enni való helyett ne adja; mert már tizenhat éves volt, s olyan
                  szép, hogy gyertyavilágnál az ablaküveget már kétszer benyomták az idén a bámuló
                  legények.</p>
               <p>Ettől-e vagy mitől; de Pista napról-napra jobban szedte föl az erőt, és a sebek
                  hegedni kezdének; de támadt helyette más seb, minek az orvosságát az öregasszonyok mai napig sem tudják még.</p>
               <p>Tizenhat esztendő, de nagy orvosság vagy, de nagy betegség vagy!</p>
               <p>Két hónap múlva mindinkább lábra kapott a legény, és némi kis támaszkodással a
                  szoba hosszát megjárhatta, s a becsületes gazda egyszerű lelkében végtelen
                  boldogságot érzett, mintha lelket talált volna, melyre a testet ráadásképpen adta
                  meg az isten.</p>
               <p>- Bizony, édes cselédem, - szólamlék meg a gazda, - üsse meg a kő azt a háborút,
                  ha ilyen ártalmadra volt neked.</p>
               <p>- Hát azt gondolja bátyám, hogy én csak úgy egy helyben álltam meg, hogy hozzám
                  férhessenek?</p>
               <p>- Jaj! - szólamlik meg az asszony - kedves öcsém, csak nem öltél meg valakit?</p>
               <p>- Azt nem cselekedtem, - nénémasszony - mondja a katona, - hanem ahány sebem van,
                  hát annyit elküldtem magam előtt, hogy ha el kellett volna mennem a más világra,
                  járt úton mehessek.</p>
               <p>- Aztán azok meghaltak?</p>
               <p>- Elestek, nénémasszony! - magyarázá a legény, - a
                  háborúban nem hal meg senki; hanem csak elesik; aztán nem kel fel többet.</p>
               <p>- Jaj, az a háború! az a háború! - mondja az öregasszony - csakhogy te nem estél el, édes fiam, - tartson meg továbbra is a jó
                  úristen.</p>
               <p>- Talán csak megtart most már! - mondja Pista; - mert sokáig lesz még én reám
                  szükség.</p>
               <p>- Aztán háborúba kívánkozol még most is? - kérdi az asszony.</p>
               <p>- Most már ez a mesterségem, nénémasszony, - sok az a francia, fogyasztani kell
                  azt.</p>
               <p>- Hátha te is elesel?</p>
               <p>- Ha eltalálnak, nénémasszony, akkor már mindegy, akár puhán fekszem, akár
                  keményen.</p>
               <p>- Hát hiába ápolgattunk volna, édes fiam, - könnyezik az öregasszony, - megint oda
                  eresszünk, hol a sántaság terem?</p>
               <p>- Ha kötelesség, ki tehet róla, - ha nem megyek úgy is
                     agyondurrantanak.
               </p>
               <p>Mire ezt megmagyarázta volna Pista, akkorra már nénémasszony kötényét addig
                  nyomkodta két szeméhez, hogy már telestele volt sírva, s mint egy megáztatott
                  vásznat szárogatni tett ki a napra. Hanem ez még hagyján, mert a leány a kamarába
                  ment ki sírni, maga után húzván az ajtót, hogy zokogását ne hallja meg senki.</p>
               <p>Lassankint megcsöndesedett a megeredt fájdalom, hanem amint most már hirtelen
                  fölépült a fiú, azonképpen hanyatlott el a kis leánynak kedve, minthogy most már
                  maga sem tudta, mi volna jobb; hogy végképpen fölépülne a legény, vagy hogy tán
                  még tovább is egy-egy kicsit betegen maradna.</p>
               <p>Az erő megtört, a szín kiderült a fiúnak arcán, s minthogy most már nem volt
                  fájdalom, miről kérdezkedni vagy felelni lehetne, megérezték a szó szűkét a
                  fiatalok, s most már mindkettő csak azon tűnődött, mit kellene megkérdezni? ha
                  valamelyik megkérdeni merné.</p>
               <p>Néhány hét alatt a természet bevégezte művét, s a fiú oly épen állt, mintha ott
                  sem lett volna, hol az életet úgy oltogatják, hogy kinek kezén, kinek lábán, kinek
                  fején esik egy kis lyuk, s azon aztán kiballag a lélek.</p>
               <p>A kis leány régóta nem mer már szemközt nézni a fiúval, - addig hallgatta a sok
                  háborús dolgot, hogy szinte megijedt, midőn szemközt nézett vele, s elgondolá,
                  hogy milyen nagyon félhet az ellenség, ha egy ilyen katona ránéz, mikor ő is úgy
                  remeg, pedig ő csakugyan nem ellensége neki.</p>
               <p>- Ne menjen el, édes István bácsi! - rimánkodék a leány, mikor a fiú megmondá,
                  hogy már jelentenie kell magát.</p>
               <p>- Szégyenhalálra marasztasz, édes húgom, - tudod, hogy mennem kell.</p>
               <p>- No hát nem marasztom! - mondja a lány kötényébe takarván el a többit, mit tán
                  mondani tudna még a nagy zokogástól</p>
               <p>- Kedves húgom, - nagyon értem, hogy adósság fejében ide vagyok kötve.</p>
               <p>- Hej! csak le ne oldhatná innét senki.</p>
               <p>- A katonaregula old le innét, édes húgom, - aztán
                  ágyúszóval hínak el mellőled.</p>
               <p>- Csak az a háború ne volna! - mondja remegve a leány.</p>
               <p>- Annak is meg kell lenni, hugám, vagy minket sokallt meg az isten, vagy a
                  franciákat, - ne avatkozzunk az isten munkájába, hadd fogyjon, kinek meg van írva
                  a sorsa!</p>
               <p>- Egyet ígérjen meg édes Pista bácsi.</p>
               <p>- Mi legyen az, galambom Örzsikém? neked csak megígérem és meg is tartom.</p>
               <p>- Ne ölje meg azt az ellenséget, ha csak elkerülheti.</p>
               <p>- Ne azt mondd édes rózsám, hanem kérd az istent, hogy az ellenséget ne adja az én
                  kezembe, - aztán akkor majd én sem bántom; ennyit megígérek.</p>
               <p>- Hát azt megígéri-e, hogyha ráér, egyéb dolga nem lesz, mikor már úgy sem tud mit
                  csinálni, akkor én is eszébe jutok?</p>
               <p>- Attól félek, rossz katonája leszek a vezérnek, mert annyit gondolok rád, hogy
                  elfeledek vágni.</p>
               <p>- Kedves Pista bácsi, elmegyek én könyörögni ahhoz a vezérhez!</p>
               <p>- Csak oda ne menj édes rózsám, szép és fiatal vagy te
                  ahhoz.</p>
               <p>- Hátha édesanyám menne?</p>
               <p>- Az meg igen öreg már ahhoz.</p>
               <p>- Nem marad hát egyéb, mint a jó úristenben bízni.</p>
               <p>- Ha nem használ, hát nem is árt: csakhogy édes húgom, egyféleképp úgy is gondomat
                  viselte aztán elég a szerencse néha egy fordulóval, kettőt módjával kell
                  kérni!</p>
               <p>
                  - Édesapám elmegy, talán-talán meghozza még kedves Pista
                  bácsit.</p>
               <p>- És ha meghoznának, nagyon elölről kellene kezdenem a dolgot.</p>
               <p>- Rossz ember Pista bácsi, nem tudja, hányan imádkozunk érte.</p>
               <p>- Nem kívánok neked olyan rosszat, hogy én velem áldjon meg az isten!</p>
               <p>- Tudom, nem is kérte.</p>
               <p>- Kértem bizony, édes lelkem; de én látom, oly magas az az ég, hogy sokáig kell
                  várnom!</p>
               <p>Megjöttek az öregek, s minthogy Pista végképp fölgyógyulván, bekívánkozott oda,
                  honnét eljött; a gazda nem bírt egyszerre megválni tőle, hanem maga vitte be
                  Pécsre.</p>
               <p>Nem mondom el, milyen volt az elválás; hisz alig van olyan ember, ki azt nem
                  mondaná, mit a mi kedves Deák Ferencünk mondani szokott:
                     Csak azt az elválást ki ne találta volna az isten!
               </p>
               <p>Pista legelőször is a kórházba ment el, hol megtudá, hogy a hídvégi nem halt meg,
                  hanem néhány héttel előbb mankón hagyta el a kórházat, s nem tud róla senki.</p>
               <p>Ideje, hogy megemlékezzünk a hídvégiről, kit a kórházban hagyánk.</p>
               <p>Amint a fájdalmak megszűnének, hamar észrevette, hogy Pistát elvitték a
                  hullahordók, s minthogy az orvos a goromba cserét mindeddig nem vette észre,
                  könnyen meggyőződött, hogy az ő irománya Pistával örökre sírba szállt.</p>
               <p>- Mind a mellett elhatározott szándéka lőn szülőföldére nem menni, minthogy ilyen
                  magával jótehetetlen állapotban csak a régi ellenségek szaporodnának föl, - jó
                  barátja pedig nem maradt egy is otthon; azért elment Zalavármegyébe.</p>
               <p>Az orvos legkisebbet sem tudván a személycseréről, annyi ember közt ismerkedésre
                  idő sem lévén, a végrendeletet sem kéré elő, minthogy az élő magával úgy is
                  elvitte, s ő csak halál esetére volt meghatalmazva.</p>
               <p>Az orvos hivatalszobájának hosszában lépegetett, midőn a mi Pistánk bekopogatott
                  hozzá.</p>
               <p>- Mi kell? - kérdi Pistát, ki parasztruhában is megtartá a katonai állást.</p>
               <p>- Főorvos uram! jelentem alázatosan, berukkoltam!</p>
               <p>
                  - Hogy hívnak?</p>
               <p>- Kajári Pistának!</p>
               <p>Végig nézi könyveit a főorvos, végre megleli a nevet, és csodálkozva mondja, midőn
                  a nevet a halottak sorába jegyezve látja:</p>
               <p>- Honnét a pokolból jő kend?</p>
               <p>- Zalamegyéből, Keszthelyről!</p>
               <p>- Itt nincs több Kajári István, mint egy, ki ekkor és ekkor meghalt.
               </p>
               <p>
                  - Az én vagyok, tisztelt főorvos úr!</p>
               <p>- Hát hogy mert kend föltámadni?</p>
               <p>- Mert még meg sem haltam, engedelemmel legyen mondva!</p>
               <p>- Ahhoz kend nem ért; - riadt föl az orvos, - kend meghalt és eltemettetett.</p>
               <p>- Hogy el akartak temetni azt tudom, uram, hanem lemásztam a szekérről.</p>
               <p>- Hogy mert kend lemászni?</p>
               <p>- Mert nem akartam, hogy elevenen temessenek el.</p>
               <p>- Szerencséje kendnek, hogy meghalt, különben ezen engedetlenségért ötvenet kapna
                  kend!</p>
               <p>- Hát már most hova menjek, uram?</p>
               <p>- Elmehet kend a pokolba, vagy purgatóriumba, ahova jobban tetszik, - halottakkal
                  semmi közünk, - rechts um!</p>
               <p>- Elmennék uram, szívesen; de akárhova megyek most már a pokolban is írást kérnek az embertől, azért esedezem, ha egy két rend
                  írást adni méltóztatnék.</p>
               <p>Ekkor jött be egyik alorvos, kinek aztán németül mondá el a főorvos a dolgot, s
                  mindketten pogány zavarban voltak a dolog miatt, minthogy az ezrednél már
                  jelentést tettek, s ilyen furcsa tréfa kemény büntetést vonna maga után.</p>
               <p>Eleget tanácskoztak, mitevők legyenek, végre az alorvos sem tudott jobbat
                  gondolni, minthogy mégis valami irománya legyen, tehát megírták neki a halotti bizonyítványát.
               </p>
               <p>
                  - Mehetek uram?</p>
               <p>- Föl is az út, alá is!</p>
               <p>Pista megnézte az írást, nevét látta az írásban, melyben egy kis nyomtatás is
                  volt, aztán a nagy pöcsét sem hiányzott, mi magyar embernél a legfőbb
                  megkívánhatóság: tehát nyugodt lélekkel ült föl ismét a kocsira.</p>
               <p>- De már most azt mondja meg bátyám, hogy meddig visz el; mert most már gyalogolni
                  is tudok.</p>
               <p>- Elviszlek házamig, édes fiam!</p>
               <p>- Nem jó lesz, - kedves bátyám, mert onnét majd küldve sem tudnék elmenni.</p>
               <p>- Nem is azért viszlek oda, fiam, - szól az öreg - hogy odább eresszelek; mert
                  lásd édes szolgám, talált jószágom vagy nekem, s ha a fölséges gazdádnak nem
                  kellesz, majd kellesz nekem.</p>
               <p>- Kedves bátyám, mi haszna az ilyen talált portékának?</p>
               <p>- Már én a lányomnak szántalak édes fiam, annak találtalak, - azért hát csak ülj
                  föl.</p>
               <p>- De hát az otthon valók?</p>
               <p>- Se baj, édes fiam, - legalább mindeniknek meg leszen a párja, - az anyjuk az
                  enyém marad, - a Trézsi meg neked; - még az én tanyámon ennyien megférünk, s az
                  istenáldásnak is marad elég helye, tehát menjünk.</p>
               <p>- Tudja-e kend, hogy a szemétdombon talált?</p>
               <p>- Tudom, tudom, fiam, - legalább elmondhatom magamról, hogy a vak is talál egyszer
                  garast!</p>
            </div>
            <div type="chapter">
               <head> VII. A jó barátok.</head>
               <p>Elfeledtünk egyet, tehát mondjuk el most. Midőn a hadtest szerencsésen állásba
                  vergődött, a segédcsapatokkal magas vendégek érkezének, velük együtt a nádor
                  főherceg és herceg Batthyányi Lajos.</p>
               <p>A fővezér nem mulasztá elmondani a múlt nap eseményeit, s minthogy a két huszár
                  nem tért többé vissza a táborba, a főherceg legalább Kisfaludyt kívánta látni.</p>
               <p>- Hova való hadnagy úr? - kérdi a nádor hosszabb beszélgetés folytán.</p>
               <p>- Sümegre, Zala megyébe.</p>
               <p>- Sok derék ember lakik ott - mondja a főherceg.</p>
               <p>- Köszönet, fönséges uram, - egész megyém nevében.</p>
               <p>- Ösmeri ön az egész vármegyét?</p>
               <p>- Mint ezt a tábort, fönséges uram.</p>
               <p>- Nevezze meg ön, kit tart ott legérdemesebb embernek.</p>
               <p>- Fönséges úr, engedelmet kell előbb kérnem, hogy bárkit megnevezhessek!</p>
               <p>- Föltétlenül.</p>
               <p>- Fönség! - kapott a szóba herceg Batthyányi, - e fiatalember sokkal boldogabb e
                  pillanatban, mint meggondolná, hogy lehet oly név, melyet fönséged előtt kimondani
                  mindenesetre vigyázatlanság lenne!</p>
               <p>- Ma sokat meg lehet engedni egy magyar embernek - jegyzi
                  meg a nádor, - s én kíváncsi vagyok tudni e fiatal tisztnek véleményét! - Mosolyog
                  a főherceg, egy nyájas tekintettel fordulván Kisfaludy
                  felé, - nos, ki volna ön szerint a legérdemesebb ember Zalában?</p>
               <p>- Gróf Festetics György! - mondja Kisfaludy némi reszketegséggel, hol a nádorra, hol pedig herceg
                  Batthyányira nézvén, - ki ragyogó képpel tanúskodék e jelenetnél.</p>
               <p>- Tudja, hadnagy úr, hogy ő kamarás kulcsát veszté el?
               </p>
               <p>
                  - Tudom, fönséges uram.</p>
               <p>- A vétket is ismeri, hadnagy úr?</p>
               <p>- Jelen valék, fönséges uram, a nevezett gyűlésen.</p>
               <p>- S mit tart ön ama vétekről?</p>
               <p>- Magam is elkövettem volna, fönséges uram! - mondja Kisfaludy elhatározottan.</p>
               <p>- Ön, ki a hadsereget követé?</p>
               <p>- Hadsereget, fönséges uram, és nem népfölkelést,mit az ellenség gyilkolással bosszulna meg.</p>
               <p>- Jót áll ön, hogy Festetics ezt gondolta?</p>
               <p>- Fönség,... az én jótállásom...</p>
               <p>- Ha a fővezér hitt az ön szavának, elegendő arra, hogy én se kételkedjem.</p>
               <p>- Nem vagyok méltó, hogy Festeticsnek saruját
                  megoldjam.</p>
               <p>- Hol van ő most? - kérdi a főherceg.</p>
               <p>- A Lajtáig kísért bennünket, fönség! - mondja Batthyányi, - kíséretemben volt
                  ismeretlenül.</p>
               <p>- Tehát ennyi összeesküvő? - mosolyog a főherceg.</p>
               <p>- Kegyelemért esedezünk, - mondja Batthyányi a főherceg előtt megállva.</p>
               <p>A főherceg néhány pillanatig szótlanul állt, aztán főudvarmesteréhez, gróf
                  Szapáryhoz fordulva mondja:</p>
               <p>- Ön is ez urakkal van egy véleményen?</p>
               <p>- Nem tagadhatom, fönség!</p>
               <p>- Fogjon tollat, - mondja a főherceg a grófnak, - s írja:</p>
               <p>- Készen vagyok, - felel Szapáry hivatali buzgalommal.</p>
               <p>- Írja meg gróf Festetics Györgynek, hogy visszamenet Keszthelyre megyek.</p>
               <p>- Fönség! - mondják elbámulva a körülállók.</p>
               <p>- Kénytelen vagyok föloldozni őt, ha önöket nem akarom összeesküvőknek
                  tartani.</p>
               <p>Szapáry még mindig elbámulva tartja a tollat, anélkül hogy írna.</p>
               <p>- Nos!... kegyelmet kértek önök,... miért e bámulás? - vagy túl szigorú
                  vagyok?</p>
               <p>- Nem találunk szavakat! - szólal meg Batthyányi.</p>
               <p>- Semmit se mondjon herceg! - mondja derülten a nádor - látom, önöket nagyon
                  sokáig hagyták búsulni, - s íme, most már örvendeni is csak nagy nehezen
                  tudnak.</p>
               <p>- Talán majd azt is megszokjuk!</p>
               <p>- Jót állok érette, - szól lelkesülten a főherceg - hiszik önök?</p>
               <p>- Hinnünk kell, midőn fönséged mondja.</p>
               <p>- Így van jól, - herceg! - szól befejezésül - én Budán lakom, - nagy hegy; de járt
                  út lesz odáig.</p>
               <p>- Búcsút járunk oda! - mondja Batthyányi.</p>
               <p>- Ezt cselekedjék önök; - legalább a magyarok meggyőződnek, hogy
                     Budán nem csak volt igazság, hanem van is!
               </p>
            </div>
            <div type="chapter">
               <head> VIII. Keszthelyi napok.</head>
               <p>Néhány éve már, hogy a keszthelyi intézet fennáll, s a harmadik évben már hetven
                  fiatalember járt a gazdasági leckékre kisebb-nagyobb szorgalmúak, - no, de csak
                  hogy jártak, elöljáróban ennyi is elég volt; mert akkor is megvolt az a régi jó
                  közmondás, hogy aki a malomba jár, könnyen ellisztesedik; tehát ragadt rájuk
                  valami a jóból.</p>
               <p>A gróf, napkelte után már a veteményesek között szaladgált, s minthogy saját
                  huszonnégy emberéből még egyet sem látott a szabadban, elment a lakásig, melynek
                  ajtaján egyik tanár bosszúsan zörgetett, míg végre a kapus csakugyan
                  beereszté.</p>
               <p>- Mi baj? - kérdi a gróf a tanárt.</p>
               <p>- Méltóságos uram, ezekre az ifjú urakra akarok rezzenteni, felét ma zár alá
                  teszem.</p>
               <p>- A világért sem! - mondja a gróf, a tanár előtt belépvén a folyosóra, - még utóbb
                  szétfut valamennyi.</p>
               <p>- De már csak nem csókolunk nekik kezet, méltóságos uram?</p>
               <p>- Még azt is, csak tanuljanak valamit, igenis; - mert tetszik tudni, igenis,
                  kéremássan, - a jó lovat simogatni kell, igenis, - hogy az abrakot megegye,
                  igenis.</p>
               <p>A tanár tehát hasztalan beszélt, mert a gróf fölsietett a lépcsőn s a hálóterem
                  ajtaját nagy vigyázattal benyitotta, és a hortyogó fiatalságot kényelmesen
                  megvizsgálhatta, ott fekszik valamennyi, darabszám huszonnégy, egyetlenegy sem
                  hiányzik, - egyetlenegy sem különb, vagy alábbvaló, mint a másik, javában alszik
                  mind a huszonnégy.</p>
               <p>Már a sort végig járta a legnagyobb csöndességben, hanem midőn visszajőne, a
                  teremnek kellő közepén álló asztalt nem tudta elkerülni, egy jókora lökés nélkül,
                  mire a legéberebb gyakornokokból egyik mégis fölébredt, s midőn a grófot meglátta,
                  elordítja magát:</p>
               <p>- Jaj, a gróf úr itt van - mire a népség mozogni kezdett, hanem a gróf lefogta a
                  fiatalembert a dunna közé, hogy a feje is alig látszott.</p>
               <p>- Kérem alázatosan! - esedezék a gróf. - föl ne keljen az ifiúr, igenis, mert
                  meghűtené magát, igenis; - beszéli meg odább, szüntelen gyömöszölvén az ifiurat a
                  dunna alá, - ezerszer engedelmet kérek, igen is, hogy ilyen korán itt
                  alkalmatlankodom, igenis; mert tetszik tudni, igenis, az ilyen vén bolond, mint
                  én, igen is, már ilyenkor rég nem tud aludni, igenis, aztán itt háborgatom az
                  ifiurakat, igenis, még egyszer engedelmet kérek igenis.</p>
               <p>De hiába védelmezte magát a gróf, mert a sok gyakornok ész nélkül kapkodta föl a
                  ruhát, - és volt annyi sütni valójuk, hogy értették a dolog velejét, hogy a gróf
                  nem azért kelt föl, mert aludni nem tud; hanem mivel nem akar; és készebb magára
                  ölteni a hibát, hogy az ifjú urak nyújtózkodása megszégyenítőbb legyen.</p>
               <p>Elment a gróf ezer engedelemkérés mellett, s a huszonnégy fiatalember
                  félöltözötten, borzas fejjel állt össze, megosztozván híven a nagy szégyenen;
                  végre küldöttséget választottak, mely a grófnál bocsánatot kérjen, jövendőre
                  böcsületszóra ígérvén, hogy hasonló panasz nem lesz.</p>
               <p>Már most méltóztassék megítélni, melyik volt jobb orvosság: a grófé, vagy a
                  professzor úré? ki első dühében összekorhelyezte volna az egész bandát, aztán
                  néhány órára bezáratta volna őket, s végre a huszonnégyből az első napon megszökik
                  tizenkettő, másnapon pedig ott hagyta volna az intézetet a másik tizenkettő.
                  (Összesen: huszonnégy.)</p>
               <p>Szent lőn a béke, hanem alig egy hónap múlva sűrűn jött a panasz, hogy az egyik
                  tanár irgalmatlanul bánik a tanítványokkal, kik már megunták a pokróckodást és az
                  intézetet odahagyással fenyegették.</p>
               <p>A főkormányzó bement a grófhoz, s minthogy a panaszt ez ügyben többször megtette,
                  mai jelentését azzal végezte, hogy a tanár urat irgalmatlanul el kell csapni.</p>
               <p>- Hivassa el hozzám ebédre! - mondja a gróf.</p>
               <p>- Ebédre? - csudálkozik az igazgató.</p>
               <p>- Igenis ebédre!
               </p>
               <p>
                  - Talán nem értette méltóságod, mikor mondám, hogy ez
                  embert el kell csapni, mert ez be nem látja, hogy minő goromba fráter, -
                  megmondani pedig senki sem fogja neki.</p>
               <p>- Csak hivassa el ebédre, igenis! - folytatja a gróf, s az igazgató bosszúsan
                  távozott a teremből, hogy a gróf kívánsága szerint rendelkezzék, s midőn delet
                  harangoztak, a tanár úr már a grófnál volt.</p>
               <p>Vígan folyt az ebéd, a tanár úr a grófnak tőszomszédja volt, s egyszersmind igen
                  élénk párbeszédet folytatának, a gróf úgy alkalmazván a beszédet, hogy a tanár
                  úrnak ritka tudománya nagyon is kitűnt; mire a gróf azt
                  mondja a mellette ülő jószágigazgatónak oly hangosan, hogy a tanár is bizonyosan
                  megértette.</p>
               <p>- Denique a professor úr ritka tudományú ember, igenis, -
                  mint minden kálomista ember, igenis!</p>
               <p>Megint más tárgyra mentek át, s ezúttal a szó az asztalnak a másik oldaláról jött,
                  hol az egyik vidéki vendég azt vitatá, hogy az ország nem érti meg igazán a
                  “Georgicon” hasznát, s éppen ezért az ilyen ország nem érdemes rá, - mire azt
                  mondja a gróf.</p>
               <p>- Nos, - mit mondana kegyed, ha én lebontatnám?</p>
               <p>- Hogy jól tette! - válaszol a kérdett.</p>
               <p>- Hát önök, uraim!... mit mondanak? - kérdi a gróf a többit, - kik azonban felelet
                  nélkül hagyták a kérdést, mintha a gróf nézetéhez akarnának csatlakozni.</p>
               <p>- Senki sem felel? - kérdi újra a gróf, s éppen a szomszéd tanárhoz fordul - nos,
                  ön sem mond semmit?</p>
               <p>- De mondok, ha meg nem haragszik a gróf.</p>
               <p>- Tehát jól tenném?</p>
               <p>- Bolondul tenné, méltóságos uram,... engedelmet kérek! - teszi hozzá később a tanár, gyengítni akarván a
                  hirtelen szót.</p>
               <p>- No lássa igazgató úr, igen is, - mondja a gróf a másik szomszédnak, - hogy a
                  professzor úr mily őszinte és becsületes ember, igen is, mint minden kálomista ember, igen is.</p>
               <p>- Meg tán egy kissé goromba is!... - mondja maga a tanár
                  előbbi hirtelenkedését mentegetve.</p>
               <p>- Na, - nevet a gróf, - mint minden kálomista ember, igen
                  is.</p>
               <p>Ezen naptól fogva a tanár sokkal vigyázóbb lőn, tanítványaival kíméletesebben
                  bánt; de azok is meghallván a dolgot, elnézőbbek lőnek oly ember iránt, kinek jó
                  tulajdonai egy kis gyöngeségnek elnézését okvetlenül megérdemlik.</p>
               <p>Így törte meg a nagy ember az előfordult nehézségeket, - szíve gyakran vérzett, a
                  vér nála sebesebben járt, mint másnál; de láncra verte a szenvedélyt, s a tréfának
                  könnyű fegyverével győzött önmaga és mások ellenében, s az intézet üdvös hatása
                  gyökeret vert, s mint a vízcsöpp, mely a papíron odább ázik, - mentek szét a jó
                  példák, és a somogyi rengeteg erdők fejsze alatt ritkultak meg, s a makkoltató
                  helyeken néhány év alatt búzakalász rengett.</p>
               <p>Míg a házi dolgok így folyának, szellemének röptét gátolá az súly, mely a
                  kegyvesztésből nehezkedék reá.</p>
               <p>A nagyvilág elmaradt a háztól, csak a legbizalmasabb barátok mertek egy-egy
                  látogatást kockáztatni, s így a keszthelyi szellem lefogva volt a kis városban,
                  melyet a dúsgazdag magyarok helyzetüknél fogva messze elkerültek.</p>
               <p>Egy reggel belépett a cseléd, s egy levelet hozott, mely a tengeri város,
                  Velencének postacímét viselé, s a levélnek címén fölül a nádori irodának fölirata
                  látszék.</p>
               <p>A gróf izgatott lőn, midőn a levél külsejét megnézé, s midőn a cseléd kiment, az
                  asztalra helyezé a levelet, melynek tartalmát még gyanítania sem lehetett.</p>
               <p>Néhány óráig tartott e kínos gyötrelem, s még nem bontá fel a levelet, melynek
                  tartalmából akármit inkább várt, csak jót nem, még pedig annál inkább, minthogy
                  itt-ott sugdosni kezdték, hogy a lajtai táborban valaki megismerte, s e vakmerőség
                  okvetetlenül szigorú rendszabályokat von maga után.</p>
               <p>Míg így tűnődik, az előteremben szörnyű kemény kopogást hall, milyet még
                  parasztcsizmával sem igen fogna valaki végbevinni; s minthogy az illető már vagy
                  öt perc óta szakadatlanul kopog a padlón, a gróf nem bírván különben is
                  izgatottságától szabadulni, kinyitja az ajtót, s egy idegent lát, ki háttal
                  feléje, rettenetesen vastag csizmatalpakkal járkál föl alá, s még az ajtónyílás
                  sem veszi ki sodrából, tehát megvárja a gróf, míg megfordul, - s íme az új vendég
                  nem egyéb, mint Bowring.
               </p>
               <p>
                  - Maga, vagy a lelke? - kérdi felderülten a gróf.</p>
               <p>- Hány óra, kedves barátom? - kérdi az angol.</p>
               <p>- Most mindjárt tizenkettő lesz.</p>
               <p>- Éppen a lelkek órája, kedves grófom, - hanem remélem, ebédet főzetett, s akkor
                  aztán nemcsak lelkestül, hanem testestül jöttem meg, - miből csakugyan jó darab
                  maradt meg, - ámbár, a magyarországi utak kevés dicséretére mondva, - kicsinyben
                  múlt, hogy ezen tisztes példánya az angol szívósságnak ketté nem törött.</p>
               <p>- Csakhogy szerencsésen ide ért ön, - s ha parancsolja rögtön tálaltatok.</p>
               <p>- A világért sem, - én ma őzpecsenyét akarok enni.</p>
               <p>- Úgy késő estig kell várnunk, míg a vadászok lelőnek egyet.</p>
               <p>- Azt nem várjuk, - mert remélem, hogy egy óra alatt útitársaim hoznak vagy
                  kettőt.</p>
               <p>- Úti társak?</p>
               <p>- Csak nem képzeli a gróf, hogy ily hosszú útra magam induljak el?</p>
               <p>- S honnét?</p>
               <p>- Igen természetes, hogy Bécsből, honnét tizenketted magammal indultam meg, s én
                  most csak szállás-rendezőnek jöttem előre, hogy hercegeimnek és grófjaimnak
                  alkalmas tanyát rendeljek.</p>
               <p>A gróf nem érti a dolgot, s az asztalon még mindig fölbontatlanul a levél.</p>
               <p>- Bowring barátom, - mondja a gróf némi komolysággal, - meggondolták önök, mit
                  cselekesznek?</p>
               <p>- Ej, ej! gróf úr, - tréfál az angol, - én azt véltem, hogy sokkal szívesebben
                  fogadják az olyan vendégeket, kik mint mi, még - őzpecsenyét is hoznak.</p>
               <p>- Jó - én nem bánom, ha önök Keszthelyen meg merik sütni.
               </p>
               <p>- De meg is merjük enni, - nevet az angol.</p>
               <p>-Kenyeret persze nem hoztak önök magukkal.</p>
               <p>- De azt már csak kapunk itt, remélem? - tréfálkodék Bowring.</p>
               <p>- Úgy ebéd előtt nem bontom fel ezt a levelet. - mondja a gróf, inkább magának,
                  mint a vendégnek.</p>
               <p>Az angol a levélre nézett, s látva, hogy az Szapáry levele, megfogja a gróf
                  kezét.</p>
               <p>- Nem kétlem, hogy a keszthelyi pincékből kerül jó bor is.</p>
               <p>- Még ez a kulcs megmaradt nálam, - mondja a gróf.</p>
               <p>- Ne búsuljon, gróf, - a kamarás-kulcs is itt lesz nemsokára.</p>
               <p>- Nem hiszem, hogy önök meghozták volna.</p>
               <p>- Nem, - hagyja helybe Bowring, - majd meghozza a nádor.
               </p>
               <p>
                  - Keszthelyre?</p>
               <p>- Hát miért nem olvasta el ön e levelet, melyben Szapáry tudtul adja, hogy a nádor
                  személyesen akar Keszthelyre jönni, - s én tizenketted magammal az előcsapatot
                  képezem.</p>
               <p>A gróf karjai reszketének, s a levelet alig bírta feltörni, melynek tartalmát is
                  már nem maga, hanem Bowring olvasá föl, közelébe hajolván, mintegy maga akarván
                  nagyobb igazságért fölmondani a levélnek szavait.</p>
               <p>A gróf oly meghatott volt, hogy még akkor is egy helyben állt, midőn Bowring
                  szobájába ment, - aztán jóval később egy tok-fiókú asztalból egy bankjegycsomót
                  markolván ki, elment a “Georgicon” felé, s ahány gyakornokot talált elő,
                  mindeniknek adott valamit, - s mikor már nem talált embert, kit megajándékozhatott
                  volna, - elment a füvészkertbe, s azon szobában, hol a fűmagok álltak, egy
                  alapítványlevelet készített, melynek értelménél fogva negyvenezer pengő forintot ajánl, melynek kamatján három magyar nemes
                  ifjú neveltessék a katonai intézetekben, - s midőn ez éppen készen volt, meglátott
                  valakit az ablak alatt elmenni, - kirohant egy-pár bankjegyet nyomott a markába, -
                  s minthogy a melegágyak közt is meglátott egy embert, az után már messziről
                  kiabált, hogy el ne szalassza.</p>
               <p>Midőn így minden pénzét elosztogatta, befordult a kastély udvara felé, s amint a
                  kertajtónak kilincse után nyúlna, egy kis parasztfiú sietve nyitotta ki az
                  ajtót.</p>
               <p>- Ki vagy te, édes fiam? - kérdi a gróf, zsebében kotorászva, hol még némi
                  aprópénz volt, és keresett egy húszast.</p>
               <p>- Én, méltóságos uram, kis majoros vagyok.
               </p>
               <p>(Ennek nem elég egy húszas!) - mondja magában a gróf - aztán pedig hangosabban
                  kérdi: És mi vagy a kis majorosok között?</p>
               <p>- Botos
                  vagyok, - méltóságos uram.</p>
               <p>- Jaj, hát tetőled fél a többi.</p>
               <p>- Remegnek, ha látnak! - mosolyog a fiú, megszokván, hogy a gróffal egész
                  bátorsággal lehet beszélni.</p>
               <p>- Ennek már nem adhatok három húszasnál kevesebbet! - mondja a gróf, zsebében
                  markolászván, s amint kihúzta pénzét, látja, hogy nincsen több nála huszonöt
                  garasnál, - azt odaadja a fiúnak ezen szóval:</p>
               <p>- Ne, édes fiam, itt van huszonöt garas - most nincsen több pénzem, hanem adósod
                  maradok öt forinttal! Aztán a kastélyba sietett.</p>
               <p>*</p>
               <p>A politika nehéz tudomány, mégis sokan megtanulták; hátha egyszer azt is
                  megtanulnák, hogy egy jó szóért az ingünket is odaadjuk.
               </p>
            </div>
            <div type="chapter">
               <head> IX. Egyik csomó helyett másik.</head>
               <p>Míg a bécsi vendégek a kastélyban mulattak, Baltaynak kocsija a szent
                  Ferenc-rendiek zárdája előtt állt meg, s a nagy hintóból először a kisfiú, utána a
                  tanító, végre Baltay úr mászott ki, az utánuk érkezett kocsiról András szállt le,
                  megtapogatván mindent, nem törött-e el valami, amit az úrfinak, meg a szent
                  atyáknak felkötöztek, hogy az úrfit könyv mellé szoktassák; mert a gyerek otthon
                  nagyon a deákszó után éhezett, tehát az öregúr Keszthelyre szánta.</p>
               <p>Baltayt nagyon megviselte az út, de egyszersmind jó barátokat lelvén a kastélyban,
                  úgy intézkedett, hogy egy álló hétig Keszthelyen marad, egyszersmind azt is
                  gondolta, hogy majd így könnyebben megszoktatja a gyereket, ki már a harmadik
                  napon Keszthelynek minden zegzugát ismerte, s lejárt a rétre labdázni a jó
                  pajtások között.</p>
               <p>Hamar akadt pajtása a fiúnak, kinek valamennyi diák közül legszebb vörös nadrágja,
                  és legaranyosabb zöld mentéje volt, melyen annyi volt a sújtás, mintha egy tál
                  mácsikot döntöttek volna rá, - s így a pajtások szívesen szegődtek hozzá, kivált
                  mikor a fűszeres boltból egy nagy koszorú fügét hozott ki, s a fiúk között mind
                  elosztogatta.</p>
               <p>Repült a labda, a fiúk nem kímélték egymást, és Imre úrfi vörös nadrágja a réten
                  elnedvesedett labdától olyan almafoltokat kapott, hogy akármi szürkének sincsenek
                  különb foltjai, csakhogy ami szürke csak lovon áll jól, nem mindig kapós a vörös
                  nadrágon.</p>
               <p>Na, de ez meg hagyján.</p>
               <p>Amint a rétnek egyik árkán átjártak a diákok, egy vékony deszka volt minden
                  átjáró, de annak sem hagyott békét a sok diákgyerek; mert amint észrevették, hogy
                  a padló hintálódzik, egyik sem ment át anélkül, hogy egy kissé meg ne hintáltassa,
                  magát, - s amit egy diák elkezdett, utána tette a többi.</p>
               <p>Imre úrfi nem nézhette sokáig ezt a mulatságot, hanem addig nyugtalankodott, míg
                  odaeresztették s a fiú nagy kedvét találá benne, mikor a deszka fel s alá
                  dobálta.</p>
               <p>Néhány kópé már rég mulatta magát azon, hogy a vörös nadrágon milyen szép almás
                  foltok vannak, hanem ez még nekik nem volt elég, szerették volna látni, mikor a
                  gyerek alatt a deszka, és a vörös nadrág az iszapba pottyanna, vajon milyen lenne
                  akkor?</p>
               <p>Imre mindig nagyobbat ugrott fölfelé; hanem aztán nagyobbakat is esett lefelé,
                  mikor a deszka csakugyan kettédurrant, s a gyerek éppen olyan mélyen süllyedt,
                  hogy csak az nem látszott rajta, ami vörös.</p>
               <p>A sok élhetetlen diák szétfutott, s a réten sarjút teregető emberek közül csak
                  egynek volt annyi esze, hogy elgondolta, hogy a sok diák valamitől megijedt, tehát
                  elment az átjáróig, hol Imre az iszapból kimászni semmiképp sem tudott.</p>
               <p>A mi emberünk nem volt más, mint Holvagy Pista, ki nem sokat okoskodott, hanem a
                  partról lenyújtá hosszú sípujjú ingét, miben a megrémült gyermek egész erővel
                  megkapaszkodott, és nagy nehezen kivált az iszapból azon veszteséggel, hogy egy
                  pár sarkantyús csizmája bennragadt a sárban.</p>
               <p>Pista ölbe vette a gyereket, s a legközelebbi utcán a városba menvén, saját
                  házukhoz bevitte.</p>
               <p>Midőn a gyerek a rémülettől lassankint észre tért, arra kérte Pistát, hogy csak
                  András bácsiért küldjön el; mert tudta a gyerek, hogy az ugyan a legjobban
                  megszidja, de legkönnyebben is segél rajta.</p>
               <p>Pista maga ment el a kastélyba, hol Andrást a kapuban pipázgatni lelte, s midőn
                  félrehíva tudtára adá, miért jött, el hagyta alunni a pipáját, zsebébe dugta és
                  kettős lépésben ment el Pistáékig.</p>
               <p>Midőn a vörös nadrágot meglátta, amint a napon szárogatták, András sem tudta
                  nevetés nélkül megállni, hanem bemenet mégis fölkapta előbbeni formáját, s ezt
                  mondá:</p>
               <p>- Máskor legalább vesse le az úrfi a vörös nadrágot, ha a pocsétában akar
                  mászkálni, mert lássa az ilyen vörös posztó drága, s egy vak koldus eléldegélne
                  esztendeig az árán.</p>
               <p>A gyermeknek két öreg könnycsepp folyt le két orcáján, mert érezte, hogy Andrásnak
                  ugyan igaza van, s midőn András kezét elkaphatta, égő arcához érinté, mire aztán
                  András is elhallgatott a korholással; hanem hagyta a gyereket, kit inkább az
                  ijedtség fogott el, mint egyéb baj; azért hagyták nyugodni, s minthogy Pistának
                  felesége meg az öregasszony úgy is az ágy szélét ülték, Pista azt mondja
                  Andrásnak:</p>
               <p>- Kedves jó barátom, - kerüljön ide előre, - gyújtsunk pipára, - mondja még odább,
                  - aztán egy pohár bor is kerül; elbeszélgethetünk, míg a gyerek nyugszik.</p>
               <p>- Köszönöm az emberséget, - viszonzá András a szívességet az asztalhoz menvén, -
                  volt ma már részem benne, akár megfürödhettem volna.</p>
               <p>- Csak jó ember ez ami grófunk, - mondja Pista - ez aztán az ember, meg az az
                  enyingi herceg.</p>
               <p>- Jó barátom, talán járt azon a mi vidékünkön?</p>
               <p>- Enyingre való vagyok, hát hogyne jártam volna arra?</p>
               <p>- Úgy az én uramat is ösmeri talán, az öreg Baltayt?</p>
               <p>- Ösmerem hát, bíz ösmerem ám, - meg az öccsét is ösmértem, az isten adjon neki
                  nyugodalmat más világon, - bíz az szegény tovább is élhetett volna.</p>
               <p>- Hát hallotta, barátom, miképpen halt meg?</p>
               <p>- Nem hallottam, hanem láttam, hisz ott voltam, mikor halva feküdt a gyöpön.</p>
               <p>- Ejnye, édes jó barátom, - de jó, hogy találkoztunk, ugyan mondja meg hát nekem,
                  melyik állt hozzá közelebb, az a gróf Dunay, vagy a másik?</p>
               <p>- Egyik sem volt közelebb, mint a másik, bátyám, - beszéli Pista; - mert ott a
                  hely ki volt mérve.</p>
               <p>- Ugyan már most mit gondol, kedves jó barátom, melyik lőtte agyon?</p>
               <p>- Azt gondolom bátyám, - hogy egyik sem.</p>
               <p>- Hej öcsém! - mondja András fölegyenesedve, - de szeretném, ha én gondolhatnám
                  ezt, aztán másnak nem volna oly nehéz hinni, mint nekem.</p>
               <p>- Nagyon akarja tudni, bátyám?</p>
               <p>- Öcsém, - ha te azt tudnád, amit én tudok!</p>
               <p>- Még sem lenne az annyi édes bátyám, mintha maga azt tudná, amit én tudok.</p>
               <p>- Ugyan mivel oldozhatnám meg a nyelvedet öcsém?</p>
               <p>- Pápista ember kend, bátyám?</p>
               <p>- Az vagyok öcsém!</p>
               <p>- Nohát mit csinálna kend, ha valaki a haló ágyán pap helyett meggyónna valamit, s
                  mikor már aztán meggyónna egy nagy vétket, mégsem halna meg az az ember?</p>
               <p>- Furcsa dolog, öcsém, azt tartom, ha a pap megállja szó nélkül, én sem adnám a
                  dolgot odább.</p>
               <p>- No hát én sem adom odább, bátyám.</p>
               <p>- De tudod, ki ölte meg?</p>
               <p>- Amint az isten fejünk fölött van, és az isten napja besüt ránk az ablakon, úgy
                  tudom, ki ölte meg és egykor a bizonyítványt is kezükbe adom.</p>
               <p>- Hát mikor lakol meg az igazi bűnös?</p>
               <p>- Ne avatkozzunk az úristen dolgába, bátyám, azt tartom, keményebben lakolt, mint
                  az én eszem gondolja.</p>
               <p>- Öcsém,... én magyar ember vagyok...</p>
               <p>- Meg én is - mondja fölkelve Pista a padról, honnét az
                  öreget idáig csak ülve hallgatta.</p>
               <p>- Annál jobb, kedves öcsém, - azért csak annyit mondok, - akár meghaljak annyi
                  titokkal is, mennyit most mondtál nekem; de ha csak annyit mondhatnál az én
                  uramnak, hogy nem Dunay lőtte meg az ifjú urat, hanem hogy földerül egykor általad
                  a titok, - megáld érte a magyarok istene, - ne kérdezd, - én tudom, hogy
                  miért.</p>
               <p>- Bátran megmondhatom bátyám, - de most többet fogóval sem húznak ki belőlem.</p>
               <p>- Eddig van?</p>
               <p>- Nincsen több! - hagyá helybe Pista, s Andrást haza ereszté, megígérvén, hogy a
                  fiúnak reggelig is jól gondját viseli, reggel pedig úgy is hazamehet, csak ruhákat
                  küldjenek utána.</p>
               <p>András kétszer is a pipa után nyúlt, hogy a félbehagyott dohányt majd kiszívja, de
                  annyira megszállta fejét a gond a hallottak után, hogy mire kivette a
                  tűzszerszámot, elfeledkezvén a pipáról, megint visszatette.</p>
               <p>András mindenféleképen hányta-vetette, hogy az öregúrnak így meg úgy mondja meg,
                  de csak nem esett ki egy is úgy, ahogy ő szerette volna; azért abba hagyta a
                  fejtörést; hanem neki vágott a kastélynak, abban pedig egyenesen a nagyságos úr
                  szobájának tartott.</p>
               <p>Röviden elmondta a történetet a gyerekkel, de csak olyanformán, hogy nem a
                  gyereket sajnálta beszédközben, hanem a szép vörös nadrágot.</p>
               <p>- Bizony, kár azért a gyönyörű vörös posztóért.</p>
               <p>- Üsse meg a kő a kend drága posztóját, mintha még nem kerülne egy nadrág ára, -
                  hanem fogjon kend Baltayt, ha ezt a kölyket is elemésztik.</p>
               <p>- Ejnye de hamar meglódul a nagyságos úr, - csak nem halódik mindjárt, ha egy
                  kisdiák kópéságba esik.</p>
               <p>- Nojsz, a másiknál is mindjárt ott kezdték, hogy meghalt.</p>
               <p>- Jó hogy eléhozta a nagyságos úr.</p>
               <p>- Talán jó kedve van kendnek András, hogy ott tapogatja kend, ahol nekem legjobban
                  fáj?</p>
               <p>- Ne búsuljon a nagyságos úr, - előre is mondom, nem tudja mit akarok mondani.</p>
               <p>- Hallott kend valamit? - kérdi Baltay megszelídülve, egyszersmind helyet foglalva
                  egy nagy székben.</p>
               <p>- Nagyságos uram! … megmondtam régen, hogy nem nyugszom addig, míg az ifjú grófot
                  tisztára nem mosom nagyságos uram előtt.</p>
               <p>- Jól van, András, jól, - kend igen jó ember, - ha kenden állna, még a feketét is
                  fehérre mosná.</p>
               <p>- Ha lehet, megcselekszem, nagyságos uram, - hanem ezt a munkák magamra vállaltam,
                  remélem, meg is lesz.</p>
               <p>- Nagy fába akarja kend belevágni a fejszét.</p>
               <p>- Már fogom a nyelét, - bizonykodék András olyan hangon, melyre a nagyságos úr
                  érdemesnek tartotta fölnézni, András pedig bizton tudta, hogy a nagyságos úr
                  nagyobb figyelemre méltatta, tehát a rövides beszédet nem folytatá, míg nem
                  kérdezték.</p>
               <p>Ennyi fogást okvetlenül meg lehet engedni az olyan embernek is, mint András, ki
                  maga a megtestesült hűség és megcsontosult becsületesség; hanem neki is jól esik,
                  ha egy pillanatban egy ártatlan fogást használ arra, hogy ura több figyelmet adjon
                  neki, mint amennyit egy cselédnek odavetni szoktak.</p>
               <p>- Nem bánom András - szólal meg Baltay, - hogy kend így utána lát ennek a szomorú
                  dolognak; de lássa kend, ahol eddig nem tapogatott ki senki semmit, ezután
                  hasztalan keresgél kend ott már.</p>
               <p>- Nagyságos uram, nem is utcaszélen járok ám utána, - hanem azt mondom, hogy
                  nyomon vagyok.</p>
               <p>- Vak nyom lesz az! - tamáskodék Baltay mintegy ingerkedve Andrással.</p>
               <p>- Nohát... Isten úgyse nem Dunay lőtte meg az úrfit.
               </p>
               <p>.....................................................................................................................................................</p>
               <p>De már ezt olyan kemény hangon mondá András, hogy Baltay nem tudta ülve megállni,
                  hanem kikelt a székből, s Andrástól a folytatását kérte.</p>
               <p>András híven elbeszélte, amit hallott, az elbeszélés után pedig Pistáért küldött
                  el - Baltay pedig némán lépegetett végig a nagy szobában, ki-kitekintgetvén az
                  utcára, ha már jön-e az ember?</p>
               <p>András gyertyákat gyújtott, hogy a setétséget kiszorítsa a szobából, s midőn a
                  meggyújtott gyertyákat az asztalra tette, Bowring úr kopogott be az ajtón.</p>
               <p>- Éppen jókor, - mondja Baltay! - s elmondá néki az előbbeni jelenetet, s az angol
                  szívesen maradt, hogy a beszélgetésnek tanúja lehessen.</p>
               <p>Pista megérkezett.</p>
               <p>Az angol rögtön fölismerte Pistát, hanem úgy állt a kandalló mellett, hogy az rá
                  ne ismerhessen, és hagyá beszélgetni őket minden közbeszólás nélkül.</p>
               <p>- Fiam, - mondja Baltay, - én szívesen hinném, amit mondasz.</p>
               <p>- Én pedig nem erőltetem a nagyságos urat.</p>
               <p>- Be tudnád ezt bizonyítani?</p>
               <p>- Mikor itt lesz az ideje, nagyságos uram!</p>
               <p>- Láttad azt is, mikor meglőtték?</p>
               <p>- Azt nem láttam, uram - pedig közel voltam.</p>
               <p>- Közel voltál? - kérdi Baltay gyanakodva.</p>
               <p>- Én is ott voltam akkor! - szól közbe Bowring - s ez a fiú velem volt! - teszi
                  hozzá Bowring, hogy az öregurat útbaigazítsa.</p>
               <p>- Ám védjétek, édes fiam, az élőt, - mondja Baltay indulat nélkül, - én őt sohasem
                  vádolom.</p>
               <p>- Nagyságos uram! - szól Pista, - nagy magyarnak tartják a nagyságos urat, -
                  legyen bíró nagyságos uram maga, - nálam van papiroson a dolog - én nem értek
                  sokat az ilyen dologhoz, - egy szóra odaadom a kész igazságot, - hanem ha az én
                  két orcámat szégyen éri azért, hogy elvádoltam valakit,
                  kérdem átossággal, - megérdemlem-e én?</p>
               <p>- Megállj, fiam! - inkább halj meg, - mondja Baltay.</p>
               <p>- Ilyenformán gondoltam én is legjobbnak, - okoskodik Pista, - de tán megérjük az
                  időt, hogy a napja megkerül a szónak, - addig is isten velünk.</p>
               <p>András Pistát kísérte ki; Baltay pedig Bowringgal fogott kezet, s a nyakas
                  magyarnak nagyon jól esett, mikor az angol keményen megszorítá a kezét.</p>
            </div>
            <div type="chapter">
               <head> X. Békeremények.</head>
               <p>Midőn maga maradt az öreg, végiggondolá mindazt, mi öccsének halála óta történt, -
                  Etelkének férjhezmenetelét, Imrének fölfogadását, és Galiba Pál tabuláris
                  prokurátor úrnak tett ígéretét. - E három tárgy untig elegendő volt arra, amit
                  éppen most csinál, hogy saját fejét vakarja; mert ezt már csakugyan nem lehetett
                  volna Andrásra bízni, ki a dolgot hihetőleg sokkal gorombábban vitte volna
                  véghez.</p>
               <p>Mentséget ugyan talált, mert Imréből embert fog nevelni, s a Baltay családnak
                  legalább is leszen annyi jó tulajdonsága, mink egy divatlapi novellának, hogy folytatása következik, hát ezt nem bánta meg; de hogy gyanút
                  gerjesztett magában Dunay iránt, s íme az elhamarkodásnak bizonyul; - ez olyan
                  öreg hiba, miért más embernek aligha engedné a rovást.</p>
               <p>Sok volt egyszerre a tűnődés, elő kelle tehát venni azt a jó házi orvosságot, az
                  alvást; és hogy még magyarabban essék ki az egész dolog, - azt gondolja, jobb lesz erről máskor gondolkodni.
               </p>
               <p>Andrást rég várja már, hogy leszedjen róla egyet-mást, de az még valahol lenn van,
                  azt véli Baltay, eszeágában sincs, hogy a gazda már lefeküdjék; tehát maga teszi
                  meg a kemény szolgálatot, s leveti a mentét, mi annyiból nagyon egészségére vált,
                  hogy míg kihuzakodott belőle, vagy hármat roppant a háta, s alig tette le fejét,
                  rögtön el is aludt.</p>
               <p>András azonban nem ólálkodott a cselédek között, hanem ment először is gróf Dunay
                  inasához, kit éppen a kapu alatt fogott, s azt mondja:</p>
               <p>- Öcsém! ki van otthon?</p>
               <p>- Az asszonyságok bizonyosan otthon vannak.</p>
               <p>- No hát lódulj föl, öcsém, aztán mondd meg, az öreg András esedezik alázatosan,
                  ha egy pár szóra meghallgatni kegyeskednének,... eredj,... fuss.</p>
               <p>András végignézett magán, hogy nem maradt-e valami igazítni való? s mikor minden
                  rendén volt, szép kényelmesen fölsétált a lépcsőkön, az alatt pedig a másik cseléd
                  megvitte a hírt, és izenetet is hozott, még pedig olyant, hogy “tessék besétálni!”
               </p>
               <p>Amint a belső szobákba ért, a grófnő kis lányát tartá ölben, egy kis beszélni
                  kezdő lányt; az öreg nagyságos asszony pedig át meg átsétálta a szobát, s András
                  mindjárt az ajtóküszöbnél hozzáfért a kézcsókoláshoz, mit el is végzett egész
                  emberséggel, nem állhatván meg szó nélkül is:</p>
               <p>- Jaj, be régen volt szerencsém a nagyságos asszonyság ezen kegyelméhez! - mondja
                  András, ki különben nagyon hamar megalkudott volna az asszonyfélén, s ha százát öt
                  garasával kérték volna, nem veszett volna össze négy garasért; hanem azért vajmi
                  jól esett neki, hogyha ő nagyságának kezet csókolhatott, mert mióta az édesanyja
                  tejéről lemaradt, nem igen vesztegette a csókot; hanem ez a kis munka nem esett
                  terhére a vénembernek, azért jövet menet, egyaránt véghezvitte, bármennyit
                  szabódott is a nagyságos asszony.</p>
               <p>- De ritka vendég, András! - szól kedélyesen a grófnő.</p>
               <p>- Láncon vagyok ám én otthon, - ma sem tudom, hogy hogyan szabadultam le. -
                  beszéli András az ifjú grófnőnek is kezet csókolván, mi alatt a kis lány bajuszába
                  kapott, s a kis kövér ujjak közül egyenkint kelle kiszedni a deres szálakat,
                  melyeket András csak saját öt ujjával szokott összefésülni.</p>
               <p>- Nem szabad, kis baba, - mondja az anya, - az öreg Andrást így megkínozni.</p>
               <p>- Dejsz engem meg nem ríkat egy könnyen! - tréfálódzék András, hagyván magát mint
                  valami kezes állat; a kislány összevissza tépte volna Andrást, ha a grófné ki nem
                  szabadítja.</p>
               <p>- Lássa András, - mondja a grófné, már milyen nagy lányom van, ma holnap férjhez
                  kell adni, úgy-e milyen nagy gond?</p>
               <p>- Soha se búsuljon azon a méltóságos grófné, megjön az, kit az isten neki
                  rendelt.</p>
               <p>- Ki tudja, megérem-e én azt? - mondja a grófnő.</p>
               <p>- De még én is meg akarom érni, méltóságos asszonyom! - szólal fel András neki
                  tüzesedve.</p>
               <p>- Messze van az még András! - véli a grófnő.</p>
               <p>- Elérek én még az eszemmel odáig, méltóságos asszonyom, - vitázott András - Aztán
                  van itt egy olyan csomó, megtisztelem átossággal, hogy így cselédésszel bele merek
                  szólni, azt pedig el kell ám oldozni, pedig nekem is lesz azzal dolgom. Végzi be
                  András olyan sajátszerű meggyőződéssel, melyre ellent mondani fölösleges munka
                  volna, mert az idő fogja bebizonyítani.</p>
               <p>Az öregasszonyság föl s alá járt, s minthogy Andrást rég ismerte, hisz valaha,
                  midőn megboldogult férje meghozta, még a hintólépcsőt is András eresztette le neki
                  - valamint azt is tudta, hogy az öregúrnak leghűségesebb embere, ki mindemellett
                  az igazságot is szolgálja, - tehát szívesen eltűrte, hogy az öreg beljebb menjen a
                  szóval, mint azt bárkinek különben engedhette volna.</p>
               <p>Az öregasszony sokáig szótalan maradt, míg leánya Andrással beszélgetett, utóbb a
                  dajka eltávozván a kis gyermekkel, az öregasszony András felé fordult.</p>
               <p>- András - nem panaszolom föl a jó istennek, hogy annyi gondot felejtett rajtam, -
                  mert legalább nem értem rá a széken vesztegelni, hol néha jobban megöregszik az
                  ember, mintha mindig gyalogol, hanem ez a harag emészt, - s
                  látom, hogy vőm többet gondol szerencsétlen öcsém halálára, mint kellene, és
                  nyugalmat nem talál...</p>
               <p>András szólni akart, de az öregasszonyság ritkán talált alkalmat bizalmas emberrel
                  beszélni a dolog felől s most egy hosszában akarta elmondani egész mondókáját.</p>
               <p>- Ne feledje szavát, András - folytatja az úrhölgy - öcsém meghalt, - nekem is
                  öcsém volt, - megsirattam; de vőmet fiamként szeretem, s én nem bánom, pöröljön az
                  öreg, - ám vigye a Baltay-részt, melynek hiányát keservesen megérezzük, - de a
                  gyanút engedje el, - ezt jogom van kérni.</p>
               <p>- Elengedi! nagyságos asszonyom.</p>
               <p>Az asszony megállt, nem várta e szót, mely András szájában nem lehet hazugság.
                  Annyit küszködött magában, hogy Baltayval még e dolog miatt egyszer szemközt áll,
                  - s most midőn a feleletet hallja, nem meri elhinni.</p>
               <p>- Mit mondott András? - kérdi az asszony.</p>
               <p>- Többé nem gyanakszik.</p>
               <p>- András, mindenre kérem, ezt az öregúrtól hallotta?</p>
               <p>- Éppen egy órával előbb, nagyságos asszonyom, - többé nem gyanakodhatik, még ha
                  tán akarna is! - bizonyítgatja András, észre sem véve a hangos szóváltásban, hogy
                  a gróf háta mögött áll, s az egész beszéd-fonalat érti.</p>
               <p>- Úgy tudva van már, ki ölte meg.</p>
               <p>- Egyetlen egy ember tudja, méltóságos gróf. - mondja tovább András, - elbeszélvén
                  a délután történt dolgokat, - s az egész család meghatottan hallgatá a dolgot.</p>
               <p>- Becsületes ember! - kiált fel a gróf, Pistára gondolva, egyszersmind folytatja:
                  - Mit gondol András, honnét jövök én most?</p>
               <p>- Nem tudom eltalálni, méltóságos uram, csak azt láttam alkonyattájban, hogy
                  lóháton tetszett kimenni a kapun.</p>
               <p>- Éppen e becsületes ember hajlékából jövök, hová valóban furcsán vezetett a
                  sors.</p>
               <p>- Látta a gróf úr a gyereket? - kérdi András részvéttel.</p>
               <p>- Mondom, onnét jövök, mert amint a ház előtt elmentem, egy vörös nadrágot látok a
                  ruhaszárogatón lógni, tehát oda lovaglék, hogy megtudjam a vörös nadrág
                  történetét, minthogy ily ünnepnapon kell szárogatni s íme kijön egy fiatal szép
                  menyecske, elmondja a fiúnak kalandját, s én rögtön leszálltam a lóról, bementem s
                  ekkorig a fiúnál maradtam, most pedig visszajövet a gazdát rendelém ide, hogy némi
                  kis füvet küldjek a fiúnak, hogy izzadásba jöjjön.</p>
               <p>Belép egy cseléd, s jelenti, hogy egy ember a füvekre várakozik.</p>
               <p>- Bocsásd be! - parancsolá a gróf, - s a megnyílt ajtón Pista köszöntött be, némi
                  katonai egyenességgel állván meg nem messze az ajtótól.</p>
               <p>- Barátom, - szólal meg a gróf, hadd szorítom meg a kezét! - mondja, utána nyúlván
                  a kéznek, mely ugyan engedelmesen adá magát oda; hanem Pista megelégedett az
                  odaengedéssel, s a szíves kézszorítást viszonozni sehogyan sem merte, csak hagyta,
                  s a gróf kezében kiegyenesedve feküdt a kéz, de a gróf nem elégelte meg, azért
                  mondja:</p>
               <p>- Bátran szorítsa meg, jó barátom, - méltó rá az a kéz, mely rólam oly irtóztató
                  gyanút vett le.</p>
               <p>- Sajnálom, méltóságos uram, ha többet nem tehettem.</p>
               <p>- Csak azt mondja meg barátom, él-e még az az ember?</p>
               <p>- Nagyon hiszem, hogy él; de ez az élet nagy teher lesz neki.</p>
               <p>- Bocsásson meg neki az isten, én is megbocsátok! - mondja rá Dunay.</p>
               <p>- Ennek hasznát veszi méltóságos uram, - jegyzi meg Pista, - engem akart meglőni a
                  boldogtalan, s az ifjú nagyságos urat találta, hanem megkérem a méltóságos
                  grófnét, hogy az is bocsásson meg neki...</p>
               <p>- Szívemből megbocsátok! - mondja jósággal az ifjú nő.</p>
               <p>- Még nem tudja, méltóságos asszonyom, miért bocsásson meg neki.</p>
               <p>- Tehát ellenem mást is vétett volna?</p>
               <p>- Nagyot, méltóságos asszonyom, - mondja Pista, közelebb lépve, - talán majd
                  jobban eszébe jut méltóságos asszonyom, ha megismer engem is közelebbről; mert
                  egyszer látott ám engem közelebbről, még pedig azon napon, mikor az ifjú úr testét
                  hazavitték.</p>
               <p>Míg az ifjú grófné emlékezni akart, az öreg asszonyság már kitalálta, hogy a kis
                  szalagos szarvast Pista hozta haza.</p>
               <p>- Szegény kis szarvasom! - sóhajt fel a grófné.</p>
               <p>- Én vittem haza szegény párát, - mondja Pista.</p>
               <p>- Most emlékszem rá!</p>
               <p>- Aztán nem kérdi, méltóságos asszonyom, hogy azt a jámbor állatot ki emésztette
                  el?</p>
               <p>- Tehát ugyanaz az ember?</p>
               <p>- Éppen az, - mondja Pista, - azért ha meg akar neki bocsátani, méltóságos
                  asszonyom, - elhiggye, jót tesz a boldogtalannal.</p>
               <p>- Látni fogja őt?</p>
               <p>- Azt remélem, méltóságos asszonyom, s ha már egyszer meggyónta vétkét, - hiszem,
                  hogy meg is bánta, mert maradt ideje rá.</p>
               <p>- Jó barátom, - szól közbe a gróf is, - én nem keresem őt.</p>
               <p>- Keresem én, gróf úr, mindenfelé tudakolom, s én rá fogok találni, - meg akarom
                  tudni, hogy jobb emberré vált-e?</p>
               <p>Meghatottan álltak egymás körül, a dajka azonban megint bejött, s a kis gyermek
                  nem akarván a dajka ölébe ülni, minthogy már járni tudott, némi kis körültekintés
                  után Andráshoz ment, ki némileg a körön kívül állt, s az egész beszélgetésnek
                  inkább tanúja volt.</p>
               <p>András fölvette a gyermeket, és merőn a szemébe nézett, mit a gyermek nevetve
                  viszonzott, és hangosan kacagott.</p>
               <p>A beszélgetők közül az öregasszony vette észre, s Andráshoz közeledve mondja:</p>
               <p>- Lássa, András, ez a gyermek nem érte még meg, hogy a Baltayak közt békesség
                  volna!</p>
               <p>- Nagyságos asszonyom, még ez a gyermek megéri.</p>
               <p>- Gondolja, András?</p>
               <p>- Egyebet is gondoltam, nagyságos asszonyom, talán amit mi véghez nem tudtunk
                  vinni, véghez viszi ez a gyermek.</p>
               <p>- Akkor nyugodtan halok meg.</p>
               <p>- Akkor kár volna mindjárt meghalni!</p>
               <p>- És miért?</p>
               <p>- Majd akkor megmondom, nagyságos asszonyom, ha az isten addig éltet.</p>
               <p>András aztán jó éjszakát kívánt, s míg Pista a füveket szedte össze, az öreg
                  megnézte, hogy ura mit csinál?</p>
               <p>Aludt már Baltay, mire András azt mondja - előbbi
                  gondolatát fonogatván, mit egykor megtörténendőnek hitt, aludjunk, de meg ne haljunk addig.
               </p>
            </div>
            <div type="chapter">
               <head> XI. A nádor Keszthelyen.</head>
               <p>Anno ezernyolcszáz egyben a magyar földesúr széles urodalmában csak kis király volt, egyéb semmi.</p>
               <p>Hej de sok ember szeretné ezt a századot elölről kezdeni.</p>
               <p>Midőn Festetics a legelső hírt vette a nádor eljöveteléről, láttuk, hogy egy maroknyi bankót osztogatott el, s
                  végre a kis majorosnak még adósa is maradt öt forinttal, - most pedig, mikor már
                  eljövetelének napjáról is tudósítva lőn, minden fiókból kiürítette a pénzt,
                  csakhogy meglegyen mindaz a becsület, mi egy magyar nemesnek házától kitelik;
                  tehát nem kíméltek semmit.</p>
               <p>Megnyergelték a Balatont, és századok emlékezete óta most ment a legelső nagy hajó
                  a lomha vízre, mely három vármegyének földjét fekszi el, alig adván egyebet egy
                  kevés fogásnál, mit gyakran életveszedelemmel fognak meg, s néha napján oly
                  temérdek gardát, hogy a halász sem eladni, sem
                  megenni nem bírja mind, tehát mégis koldus marad a nagy szerencse mellett.</p>
               <p>Még tizenöt esztendővel ezelőtt magam is láttam
                  erős bordáit annak a nagy hajónak, melyet a gróf temérdek költséggel építtetett
                  föl, s ezen hordozá meg a nádori vendéget a zajos hullámú vízen egész azon pontig,
                  hol a badacsonyi nyugoti oldalból kiválnak azok a hegyek, melyeknek romfészkeiben
                  a múltak emléke tanyázik.</p>
               <p>A Bakonynak legizmosabb fáit döntögeték el, hogy a hajótest megalakuljon; Bécsből
                  az első kárpitost hozták le, hogy fölrakja a hajó belsejére mindazt, mit
                  bársonyból, selyemből szépet kigondoltak, az aranyat pedig se hosszában, se
                  vastagában ne kímélje, legalább legyen olyan, hogy midőn elkészíti, maga bámulja
                  meg legjobban, s ne higgye el, hogy ezt ő maga csinálta.</p>
               <p>A gyönyörű hatos fogatot messze földön szedték össze, - a hintót a birodalmi
                  fővárosból hozták, s a kocsi főfelügyelő mindig kesztyűt húzott, mikor a kocsihoz
                  nyúlt, olyan fényes volt, s midőn minden készen volt, hogy a nagy vendéget
                  elfogadják, remegve várták a közeledő napot.</p>
               <p>Végre Szapáry levele megérkezett; a nap, az óra meg lőn
                  határozva, de egyszersmind az is, hogy a főherceg nádor a környékben levő
                  elbocsátott és rokkant katonákat látni akarja, e célból tehát a megyei alispán
                  rögtön rendelkezett, hogy minden ilyen ember a megye költségén jelenjék meg, és
                  hacsak nem fél holt, el ne maradjon.</p>
               <p>A gróf gondoskodék, hogy ezek is mindennel elláttassanak, azért a városnak minden
                  bejárásánál őrök álltak, hogy őket útbaigazítsák.</p>
               <p>A megérkezés előtti napon néhány száz ember vergődött össze, és a városnak
                  sajátszerű látványul szolgáltak, levén egyik béna, a másik sánta, a harmadik
                  megint másféle, amint a kard, puska, vagy ágyú vétett neki, mert akkor az ép ember
                  katona maradt halálos holtig, és csak a hibásat eresztették
                     haza.
               </p>
               <p>Már alkonyat volt, midőn a kocsik egyikéről egy falábas ember szállt le, s egy
                  közönséges furkós bot segítségével élvén, a kapott utasítás nyomán ment el a
                  kirendelt szállásra egy vezetővel, minthogy Keszthelyen, mint mondja, sohasem volt
                  életében, következésképpen nem tudja, melyik utca merre van, és hihetőleg nem
                  ösmer egy lelket.</p>
               <p>Az ilyent gyakran gondolja az ember, aztán mégis csak talál egy ösmerőst, néha
                  éppen olyant, akit nem is akar talán megismerni; de kénytelen vele.</p>
               <p>Még nemrég nyugodott el a nap, az alkonynak maradt annyi világa, hogy a falábas
                  embert megismerhessük, ki nem egyéb, mint Meddig Józsi, kinek az orvosságivás
                  egyik lábába került, s most már éli az obsitos mesterséget, hogy holmi apró
                  munkáért kenyeret vetnek neki, s egy kis hazugsággal néhány garast szerez.</p>
               <p>Valóban kínos élet, kivált olyan embernek, mint ő, ki annyi embert vert a pad alá,
                  s most már minden pockot kénytelen elnyelni, és egy meszely borért fél napig
                  elhazudozni valamelyik kurta csárdazugban.</p>
               <p>Hadd menjen szállására, holnap találkozunk vele úgyis; ennyiből pedig
                  elgondolhatjuk, hogy nagyon kevés ember van, aki cserélni kívánna vele, -
                  egyszersmind tanulja meg minden panaszkodó ember, hogy sorsát és annak terhét
                  mindig mérje más bajához, hogy felével legalább is megkönnyebbül; aztán nemcsak
                  annyi a baj néha, hogy a pohár csordultig telik már; hanem még melléje is
                  folyhat.</p>
               <p>Megelevenedett a kis város, néhány vármegyének minden dúsgazdagja odatódult
                  vendégnek, s aki valaha látott egy főispáni beiktatást, könnyen elképzelheti,
                  mennyi aranyos mentét lehetne összeszedni Keszthelyen, ha az ünnepély után egy
                  rakásba tennék.</p>
               <p>A leírásból sokat meggazdálkodunk, és csak a legérdekesebbet említjük meg, majdnem
                  azon száraz szavakkal, minőt kútforrásunk nyomán mondhatunk, azt tudniillik, hogy
                  a főherceg ezen kellemes meglepések emlékét öregbíteni akarván, az egész
                  társasággal megnézé előbb a gazdasági intézetnek minden hozzátartozandóságát,
                  kiment a legközelebbi szántóföldek egyikére, hol aztán saját kezeivel igazgatott
                  egy ekét, melynek nemzeti színre festett szerkezete a keszthelyi könyvtárban mai
                  napig is megvan.</p>
               <p>Szóról szóra megtörtént dolgot mondunk, szavainkért levéltári oklevéllel állhatunk
                  jót, tehát nem erőlködünk a kiszínezéssel, menjünk ki a szántóföldre, - s ha
                  valaki olyan is eltévedne, ki a csiszolt padlón kívül egyébre nem lép, ne irtózzék
                  meg a gyöptől, hisz a legnemesebb vérnek első cseppje azért nemesedett meg, hogy a
                  földön patakzott el, s ha már tartózkodik valaki a földre lépni, vessen legalább
                  magára keresztet, hátha valamelyik ősapjának elporlott csontjára lépne.</p>
               <p>Megmondom alább, hogy nem a címeket akarom fölmérni, hanem midőn a magyar nemzet
                  nádort választott magának, kit jobban meg nem tisztelhettek, minthogy nagyobb
                  úrnak ösmerik el önmaguknál, szívesen megösmerem, hogy magas hely, hová őt
                  emelték.</p>
               <p>S ím leszáll ünnepelt helyéről, megfogja
                     az ekét, hová idáig csak jobbágy tette a kezét, - egy
                     ország boldogsága nyugszik kezében, s hantot fordít vele, míg az egyik
                  zászlós, Szapáry József az ostort tartja, Festetics gróf pedig
                     maga a két ökröt vezeti. - Hasztalan tagadnám, nem bírom hidegen nézni,
                  pedig csak lelki szemeim érnek el idáig, - s ha ezt közönyösen nem bírom nézni, ne
                  engem okozzatok, - hisz én csak büszke vagyok arra, hogy ti voltatok a hatalmas
                  magyarok, s ezt az embert nádornak ti választottátok.</p>
               <p>Korrajzot írtam; költeményt írhatok, ha tudok; de némely megtörtént dolgot eltagadni vagy hazudni, az előttem ez
                  esetben mindegy.</p>
               <p>A szokatlan látvány megható volt, - néhány ezer jobbágy levett kalappal nézte a
                  kenyérkereső szerszámot olyan kézben, melynek tulajdonosáról boldog együgyűségében
                  talán azt hitte, kenyér helyett mindig kaláccsal él.</p>
               <p>Higgyék meg, tisztelt olvasóim, nagyon szép erkölcs, midőn a férfi nyugalommal hal
                  meg, vagy a szenvedések alatt panasztalan áll meg; de mikor
                     annyi ember zokogás nélkül könnyezik, midőn sem rémület, sem félelem nem
                  csikarja ki a könyűt, és mégis egy szempillantás alatt annyi
                     nedves szemet látunk, ne tagadjuk meg ezt a kis igazságot, - nagyon
                  szánandó volna másképp tenni, mint annyi ezer, - s ha ott vagyunk, egyúttal
                  bizonyosan magunk is csak könnyezgettünk volna.</p>
               <p>Büszke népe a tündérpalotáknak! Ím Szapáry az ostort viszi, Festetics két ökröt
                  vezet, - állj melléje, mérd össze vele magadat, vajon a két ember náladnál
                  mennyivel lesz kisebb?</p>
               <p>De miért e feleselés, az ég is megkönnyezé e jelenetet, s néhány gyér esőcsöpp
                  hull alá, s a nádor fehér köpönyegben lépdel azon a barázdán, melyet az eke keze
                  előtt hasított föl, míg a barázdán végig ér, a “Georgicon”
                  növendékei zengenek egy hatalmas kart, mely a szép ünnepélyt még buzgóbbá
                  tette.</p>
               <p>Visszafordult a menet, - a nép mohón vitt emléket az új barázdából, s a lelkes
                  gróf jutalmazottnak látta magát, egyszersmind az ekét ereklyeképp a múzeumába
                  helyezte.</p>
               <p>Következett a szemle a rokkantak fölött, hanem mielőtt a nádor odaérne, mi tartsuk
                  meg először is a szemlét. Katonai rendezésről ugyan nem volt szó; hanem az egykor
                  megszokott ösztön mégis rendbe sorakoztatá őket, s minthogy Holvagy Pista csak úgy
                  kiállt, mint a többi, megint hamar megismerte a falábosok között Meddig Józsit, az
                  meg viszont Pistát.</p>
               <p>Mindenik tudta hol a helye, s ha a csatákban szomszédok valának, igen természetes,
                  hogy most is egymás mellé állnak.</p>
               <p>- Visszaeresztettek a más világról, Pista? - kérdi megdöbbenve a szabados.</p>
               <p>- Elevenen, pajtás, - mondja Pista, - hanem látom a te egyik lábadat mégis ott
                  csípte a pokol ajtaja.</p>
               <p>- Azt tartom egy is elég oda.</p>
               <p>- Hát a másik lábad nem kívánkozik a pajtása mellé?</p>
               <p>- Pista! - mondja a hídvégi végig borsózva azon gondolatnál, hogy Pista azt is
                  tudja, amiért az ő nevét a pokolban már azt ajtóra írták, - ez az én falábam a te
                  öcséd ám, úgy nézd.</p>
               <p>- Nem értem!</p>
               <p>- Pedig érthetnéd; mert alólad vettem el; - okoskodik paraszt módra a sánta, -
                  hogy ha meg nem iszom az orvosságodat, mai napon jóformán te sétálnál rajta.</p>
               <p>- Nem nekem szánta az úristen, kedves pajtásom, azért csak viseld békével, talán
                  jobb útra visz, mint az a másik, mi az édesapád után maradt rád; csakhogy aztán az
                  ép lábad félre ne terelje ezt is.</p>
               <p>- Pista! - mondja megint a szabados, - azt tudod, hogy egy haláltól nem félek,
                  mikor már melletted egypár százszor láttam anélkül, hogy kellettem volna neki; de
                  ha már annyiszor itt feledte rongyos testemet a földön, - öcsém Pista, hagyj nekem
                  annyi időt, hogy szakadozott lelkemet annyira összefoltozhassam, hogy a más
                  világra valamiképp egy darabban vihessem el.</p>
               <p>- Miattam meg nem halsz, - mondja Pista, - élj, ameddig tudsz, - miattam nem
                  jöttél a világra, miattam ne is halj meg.</p>
               <p>- Elhiszem, te mondád! - nyugvék meg a szabados - hanem egyet kérek.</p>
               <p>- Ha elbírom, kettőt is megteszek.</p>
               <p>- A Bakonyban van egy csárda a keresztútnál, oda húzódtam
                  el az emberek elől, oda csak az szorul be, kit a zivatar elfog, s kit az éjjeli
                  világosság is elhagy; ha véletlenül meghalnék, legalább temess el: talán most már
                  megérdemlem!</p>
               <p>Annyi búbánat volt a nyers szabadosnak e néhány szavában, hogy a másik
                  önkéntelenül keze után kapott, s úgy megszorítá, hogy amaz alig bírta már
                  elállni.</p>
               <p>A szabadosnak jól esett ez a kézszorítás, maga sem tudta, mi ebben az, ami jó; de
                  elég annyi, hogy fölzaklatott lelke elcsöndesedett, s mire jel adaték a rendbe
                  állásra, falábát a másik mellé helyeztette, mintha tudja mikor, azt is
                  rászoktatták volna.</p>
               <p>Végig ment a soron a nádor, s majdnem minden másodiknak irományát végig nézte, s
                  így került a sor Pistára, kitől a furcsa oklevelet éppen most veszi át a
                  nádor.</p>
               <p>- Halotti bizonyítvány! - mondja magában a nádor, s nagy
                  meglepetéssel kérdi: - mikor kapta kend?</p>
               <p>Pista szóról szóra megmondá az évnek, hónapnak és napnak számát.</p>
               <p>- De hol kapta kend ezt?</p>
               <p>- A nagy kórházban Pécsett.</p>
               <p>- Voltak kendnek sebei?</p>
               <p>- Nagyok, fönséges uram, az orvos urak kétségbe is estek miattuk, sőt már temetni
                  is vittek.</p>
               <p>- És...?</p>
               <p>- Bíz én lemásztam, fönséges uram, - hanem mikor fölgyógyultam, megint
                  berukkoltam.</p>
               <p>- Most már értem! - mondja aztán utána a nádor, rögtön följegyeztetvén a nevét
                  Szapáryval, egyszersmind a főorvost is, ki a halotti bizonyítványt kiadta, s midőn
                  a jegyzék készen volt, a főherceg magához vette.</p>
               <p>- Semmi kétség, - gondolá a nádor, - ez ember egyike azoknak, kik a kórházi
                  lelkiismeretlenség dacára életben maradtak, s minthogy életben maradt az ágyúknak
                  és orvosoknak dacára, illő, hogy jutalmat vegyen.</p>
               <p>A szemle végét érte, s a nagy vendég részt vőn egy megvendégelésben, melyben a
                  vidéknek színe is részesült, s emlékéül e napoknak, a jelenlevők beírák nevüket a
                  vendégkönyvbe, mely máig a könyvtár asztalán hever.</p>
               <p>E névsor a későbbi évek egyikében megint tetemesen szaporodott, a többi közt ott
                  van Estei Ferdinánd főhercegnek neve e magyar írással: “Itten láttam egy igazi magyar embernek bölcs munkálkodását.”
               </p>
               <p>Szétment aztán a bámuló nép, Pista megígérte a szabadosnak, hogy gyakran
                  megkeresi, - amint be is váltotta szavát, még pedig igen híven, mint alább
                  meglátjuk.</p>
               <p>Addig is néhány évet pihen történetünk, s a közbeeső évszakok történetéből egész
                  1806-ig a legközelebbi fejezetet mondjuk el, ránk nézve elég érdekkel bír az
                  is.</p>
            </div>
            <div type="chapter">
               <head> XII. Az öreg lakat.</head>
               <p>A körmendi levéltárnak vas ablakain, vas ajtaján kívül három nagy lakatja volt,
                  hanem a legerősebb lakat mindenesetre az öreg Csapó volt, ki az uradalmi tiszteket
                  sem eresztette tovább, mint a folyosóra nyíló ajtóig, s inkább elácsorgott az ajtó
                  előtt beszélgetés végett, mint azt megengedje, hogy valaki az ajtón belül tegye
                  lábát.</p>
               <p>Minthogy éppen idáig jöttünk, elgondolják önök, hogy hiában nem jöttünk, tehát
                  adjunk számot róla.</p>
               <p>Tekintetes Csapó uram már korán reggel körüljárta a híres körmendi kertet, melynek
                  derekán áll az ódon kastély, s az ifjú lelkű öreg olyan nyugalommal járdalt,
                  mintha a kert éppen úgy az övé volna, mint a hercegé, minthogy a hercegi háznak
                  még a legutolsó íródiákja is mintegy családtagul tekintetik, s ezen viszonyból
                  magyarázható az a ragaszkodás, mellyel minden tiszt viseltetik hercegi ura iránt.
                  Csapó úr megfordult; mert zsebében rugódozni kezdett egy félökölnyi óra, s ütni
                  kezdé a reggeli hat órát, mi őt a levéltárba hívta; hanem midőn megfordulna,
                  észreveszi a vasmegyei első alispánt, ki az öregúr után ballagott a kertbe. A
                  találkozási szokott mondókát elengedvén, a beszélgetés fonalát ott vesszük föl,
                  hol az történetünkre vezet, úgy hisszük mindjárt odaérünk.</p>
               <p>- Alszik még a herceg, - mondja az alispán - tehát - nem akartam ilyen korán
                  alkalmatlankodni.</p>
               <p>- Hat óra! - felel Csapó, - eddig már bizonyosan ébren van.</p>
               <p>- Ilyen korán fölkél?</p>
               <p>- Mióta Bécset odahagyta, igen korán kel föl, s éppen tegnap mondá, hogy aludni
                  majd holta után is ráér.</p>
               <p>- Nem unja el magát a herceg?</p>
               <p>- Hogyan unná el, mikor minden után maga is elmegy, s a legutolsó káposztás kertet
                  is ismeri.</p>
               <p>- De nincsen jó dolga, hogy azt a sok tisztet tartja!</p>
               <p>- Hát ki tartsa, ha ő nem? - mondja Csapó némi bosszúsággal. - A herceg maga
                  beszélte nekem, hogy már más is mondott ilyesmit; mire ő azzal válaszolt, hogy őt
                  is megfogadja, s ha egyéb dolga nem akad, egész nap tartsa ki az ablakon az
                  ujját.</p>
               <p>Az alispán nem tudott felelni, és éppen szerencsére meglátta, midőn a komornyik az
                  ablakokat nyitogatta, mi világos jele volt annak, hogy a herceg csakugyan ébren
                  van.</p>
               <p>Csapó úr szokott lépésben tartott a kastélynak, vele az alispán lépdegélt közönyös
                  tárgyakról beszélvén s minthogy Csapó már a levéltár ajtaját is kinyitotta, az
                  alispán a tisztítóvashoz dörgölvén csizmáját, szintén be akart menni.</p>
               <p>- Bocsánatot kérek, - mondja Csapó, - ide már nem ereszthetek be senkit.</p>
               <p>- Még a viceispánt sem? - kérdi amaz némi nehezteléssel.</p>
               <p>- Még a nádorispánt sem! - mondja hivatalos
                  kérlelhetlenséggel, - kivévén, ha kegyelmes hercegemtől engedelmet nem hoz.</p>
               <p>- No hát majd megkérem a herceget! - véli az alispán annyi daccal, mennyi
                  szükséges annak megértésére, hogy egy alispán elegendő nagy hatalom arra, hogy
                  bemenetelt eszközöljön.</p>
               <p>Csapó föl sem vette duzzogást, hanem egy légyverővel a legyeket kezdé
                  meghajszolni, minthogy a szemtelen állatok nem elég, hogy ajtónyitáskor beszöktek
                  oda, hova alispánt rimánkodva sem eresztenek be, sőt ezenkívül még Csapó úr
                  pápaszemére is ráültek, hová még csak utánuk sem üthetett méltó haragjában.</p>
               <p>Az alispán azalatt fölért az emeletbe, s az előszobában lévő huszártól kérdi:</p>
               <p>- Fönn van a herceg?</p>
               <p>- Már fönn vagyok! - kiált ki a herceg, a félig kinyitott ajtón kinézve, és
                  fejbólintással üdvözölvén az alispánt, - negyedórai türelmet kérek, míg
                  felöltözködöm.</p>
               <p>- Szabad engedelmet kérnem, addig a levéltárt megnézegetni?</p>
               <p>- Oda lenn van Csapó úr? - kérdi a herceg, megbecsülve említvén egyik tisztjének a
                  nevét.</p>
               <p>- Éppen azért kérem az engedelmet hercegségedtől, mert ő éppenséggel nem akar
                  bebocsátani.</p>
               <p>- Azt elhiszem! - mondja rá a herceg mosolyogva, - hanem tessék megmondani, hogy
                  én megengedtem.</p>
               <p>Az alispán lesietett a lépcsőn, jól esett hiúságának, hogy a hivatalnoknak
                  makacssága némi megtorlásban részesül; azért neki készült tekintéllyel lépegetett
                  a levéltár ajtaja felé, honnét Csapó úr éppen kitekintett, és bevárta az
                  alispánt.</p>
               <p>- A herceg megengedte!... - mondja a vendég egész biztossággal lépve a küszöbre,
                  hogy a levéltárba lépjen.</p>
               <p>- Ezerszer kérek engedelmet - mondja Csapó.</p>
               <p>- Talán most sem akar beereszteni Csapó barátom? - kap a szóba amaz.</p>
               <p>- Még most sem tehetem azt.</p>
               <p>- Tehát nem hiszi, Csapó barátom, hogy a herceg nekem engedelmet adott.</p>
               <p>- Szóról szóra hiszem; hanem engedelmet kérek, - mondja odább a szigorú lakat, -
                  engem Csapónak hívnak, mikor otthon vagyok, hanem itt már levéltárnok is vagyok, s
                  annak semmi köze ahhoz, hogy Csapó ő kigyelme elhisz-e valamit, vagy sem? Hanem ha
                  alispán úr nem sajnálná a fáradságot, fölsétálni ő hercegségéhez és csak akkora
                  papíron is, mint a tenyerem, hozna egy kis írott engedelmet, akkor bizton
                  beeresztem.</p>
               <p>- Nem tréfál, Csapó barátom?</p>
               <p>- Nem én, uram; mert tetszik látni ezeket a kemény vasajtókat és iszonyú
                  lakatokat, ha azt akarná a herceg, hogy mindenki keresztül-kasul járhasson, akkor
                  ezek nem volnának szükségesek, főleg pedig én lennék itt a legszükségtelenebb
                  ember.</p>
               <p>- No hát majd hozok írást! - mondja bosszúsan az alispán, újra fölkullogván a
                  lépcsőzeten, míg Csapó úr fehér haját egy görbe fésűvel rendbe hozta, mentéjét
                  helyre rángatta, mintha saját szilárdságát méltányolni akarná, hogy hivatali
                  esküjének eleget tett; mert hisz eszébe jutott a kemény eskü, mit hivatalba
                  léptekor letett, és úgy eliszonyodott bele, hogy mikor már az esküt elmondá, a
                  három ujját mégis fönnfeledte.</p>
               <p>Az előszoba ajtaja kinyílván, a herceg is kinézett.</p>
               <p>- Nos, - mondja a herceg jó ízűt nevetve, - nincsen ott Csapó úr?</p>
               <p>- Dehogy nincsen, főméltóságú herceg, de akármit csinálok is, be nem ereszt; míg
                  hercegséged erre írásbeli engedelmet nem ad.</p>
               <p>- Legyen meg! - véli a herceg, rajzónnal egy kis szakadék-papírra írván az
                  engedelmet, mit az alispán nagy megelégedetten vitt le a levéltárig, s a becsukott
                  ajtón kopogtatni kezdett.</p>
               <p>- Mindjárt nyitom az ajtót! - szól Csapó az erős kulcsot megfordítván
                  belülről.</p>
               <p>- Hozom az engedelmet, - mondja az alispán. Csapó helyreigazítá a homlokára
                  föltolt szemüveget, s midőn az utolsó betűt is már harmadszor megnézte, kitárta az
                  ajtót, és nagy figyelemmel utat engedett az alispán úrnak, hogy a terembe
                  mehessen.</p>
               <p>Míg az alispán úr körültekintett a teremben, hova oly nagy kínnal juthatott be,
                  Csapó úr egy létrát mászott meg, s a herceg által adott engedelmet egy
                  gombostűvel, mint valami ritka pillét, vagy bogarat a fiókok egyikére tűzte.</p>
               <p>- Azt gondoltam, kedves barátom Csapó, hogy azt eldobja.</p>
               <p>- A világért sem! - mondja a levéltárnok, - ez
                  bizonyítványa annak, hogy kívülem más is volt itt benn.</p>
               <p>- A patvarba, barátom, Csapó, - csak nem viszek el valamit.</p>
               <p>- Ezt Csapó uram szóról szóra elhiszi! - mondja az öreg, s az alispán megnyugvék,
                  nem jutván eszébe, hogy Csapó nagyon megkülönböztette azt, amit ő maga, mint Csapó
                  hisz, attól, mit a levéltárnok elhinni köteles. Az alispán hátra tett kézzel járt
                  körül, s a nagy iratszekrények fiókjain levő föliratokat figyelemmel olvasta észre
                  sem vevén, hogy Csapó úr mindig szemmel tartja, s oldalt nem nézne a világ minden
                  kincséért sem; mert a sok kinn heverő iratok közt sok olyan van, mely minden
                  embernek való. Az alispán úr kíváncsian vizsgálódik szerteszét s
                     midőn már majdnem minden fiók föliratát megszemlélé, a legutolsónál tovább
                     maradt; mert a fiók kihúzva, alatta pedig egy nagy pörcsomó feküdt, mindkettőn
                     ugyanazon egy cím levén föltűnően vastag betűkkel: Baltay contra
                  Baltay.</p>
               <p>
                  - Ezt a pört jól ismerem - mondja az alispán.</p>
               <p>- Nem lehetetlen! - hagyja helybe Csapó némileg meglepetve, nem mintha a pörnek
                  fontos tárgyát ismerné, hanem mivel az iratcsomó hív megőrzésül adatott át.</p>
               <p>- Annyira nem lehetetlen, hogy dolgoztam is egykor a pörben, s mondhatom, hogy az
                  ifjabb Baltay-ág minden vagyonából kipusztulna, ha egyszer befejeztetnék;
                  mert...</p>
               <p>- Bocsánatot kérek, - nekem most nincsen időm. - jegyzi meg az öreg bosszúsan,
                  egyszersmind tűrhetetlenségének jeléül füle mellett vakaródzva, mit aztán alispán
                  úr is észrevett, és még egy körülpillantás után megcsinálta a lábvakarintást, és
                  elkövetkezett Csapó uramtól, ki ugyan rég szerette volna kilökni, hanem ez a
                  gondolat aligha nem késő.</p>
               <p>Dél felé lehetett az idő, Csapó már elvégzé dolgát, a Baltay-pört fiókjába tevé, s
                  egyszersmind ráadásul az alispánnak bemeneti jegyét előbbi helyéről a
                  Baltay-fiókra tűzte.</p>
               <p>- Beereszt Csapó úr? - kérdi a herceg kopogtatván az ajtón, mit emez rögtön
                  kinyitott, s a herceg a levéltárba lépett.</p>
               <p>- Engem is kegyelmes hercegséged eresztett be, még pedig erős eskü mellett, -
                  panaszkodék Csapó - de látom, hogy mától fogva olcsóbbért is be lehet jönni.</p>
               <p>- Na, ne haragudjék, édes Csapóm, - az alispán mindössze is csak egy ember.</p>
               <p>- Csak aztán meg ne bánjuk, hogy e szigorún őrzött helyen csakugyan egy emberrel
                  több volt, mint kellett volna.</p>
               <p>- Majd elfeledi azt, kedves Csapóm.</p>
               <p>- Nem hinném, kegyelmes uram, - és megengedi hercegséged, ha mondom, hogy az ilyen
                  ajtót nem jó nyitva feledni.</p>
               <p>A herceg valóban bánni kezdé a dolgot, s midőn a levéltárból kiment, bizonyossá
                  tette Csapó urat, hogy e helyre többé senkit sem ereszt.</p>
               <p>Csapó úr bezárta az ajtót, midőn a herceggel együtt elment, hanem van az ilyen
                  szörnyű pontos embereknek valami előérzetük, mely nekik az engedékenységet
                  megtiltja, - és ellenünkben ismét megvan az engedékenyeknek az a
                  szerencsétlenségük, hogy az engedékenységnek okvetetlenül rossz következése lesz,
                  mikor aztán a másik fél előáll igazságával, s megmondják: itt
                     van, ezt megjövendöltem.
               </p>
            </div>
            <div type="chapter">
               <head> XIII. Himfy.</head>
               <p>Ezernyolcszázhatodik esztendőben minden jóravaló tanító így adta elő Zalamegye
                  földleírását: Zalamegyében legnevezetesebb helyek 1-ör Keszthely...</p>
               <p>S ha már a diákgyerekek is így mondák, sőt ha nem mondák, abban az időben még jól
                  föl is fenekelték, kár volna háborgatnunk az olyan embert, ki 1806-ban tanulta
                  Magyarország földleírását, azért vállaljuk el, hogy Zalamegyében akkor csakugyan
                  Keszthely volt a legnevezetesebb hely, tehát nem kételkedhetünk, hogy a gróf
                  vendégszeretete temérdek embert vont a kis fészekbe, s így néhány ismerősünkkel
                  megint csak ott találkozunk.</p>
               <p>Azon időtájban történt az a nevezetes csoda, hogy “Kártigám kisasszonyt” minden
                  háznál az éléskamarába szórták, “Pokolkői Vendelt” eltépték, “Vassziklai
                  Fridolint” pedig tűzbe lökték: mert valami verses könyvnek szaladt híre, melyről
                  először beszélgettek, utóbb néhány verse szájról-szájra ment, azután szerelmes
                  ifiurak aranyos szélű papirosra egyes helyeket szépen megírva adogattak belőle a
                  kisasszonyoknak, végre elvetődött egy-egy példány minden vidékre, hol aztán egy
                  sajátszerű és csak Magyarországban ismeretes “olvasótársaság” kezébe
                  kerekedett.</p>
               <p>Engedelmet kérek egy kis kitérésért, de ezt az olvasótársaságot meg kell
                  magyaráznom már a jelenkor miatt is; - mert hála legyen érette az egeknek,
                  “olvasótársaságaink” máig sincsenek; hanem azért nem következik, hogy ezelőtt
                  ötven esztendővel éppen úgy nem olvastunk volna, mint ma; mert - egész
                  őszinteséggel legyen mondva, akkor is csak úgy lopták el egymástól a könyvet, mint
                  ma. Ez a legolcsóbb részvény, mellyel valaki tagja lehet egy
                  olvasótársaságnak.</p>
               <p>Minthogy a tisztelt közönségnek legnagyobb része annyi idő óta egész máig nem
                  veszi, hanem csak lopja a könyveket, - hadd lopjak én is egyszer, nem mástól,
                  hanem magamtól.</p>
               <p>Valahol, - jó lélekkel nem tudnám megmondani hol? elég az hozzá, valahol meg
                  emlékeztem én arról, miképpen szokás nálunk könyveket olvasni, - s ezen olvasási
                  módban a könyvön két igen furcsa jel marad, 1-ör a szamárfül (szóról szóra így nevezik) 2-or a bekörmölés.</p>
               <p>Valóban gyönyörű sors vár egy könyvre, midőn úgy kézről kézre adták, s minden
                  háznál újabb és újabb szamárfüleket kap, ami mindenesetre nagy megtiszteltetés az
                  íróra nézve; mert minél többen olvasták, és minél többször olvasták végig, annál
                  inkább szaporodik a fül.</p>
               <p>Ez az ősrégi méltánylása a munkának nagy veszedelemben forog, - most már itt-ott
                  akadnak kisasszonykák, kik hímzett jelezőt tartanak, azzal jegyzik meg, hol
                  hagyták az olvasást. - Így tehát a szamarak fülét nem veszik oly gyakran igénybe,
                  de annál biztosabb jövendője van még a bekörmölésnek.</p>
               <p>Méltóztassék kézbe venni egy viselt külsejű könyvet, tessék megszámlálni a
                  bekörmöléseket, és ha megengedik önök, okoskodjunk egy kissé. Íme, a legelső
                  bekörmölés a mondatnak kellő közepére esik: ebből bátran következtethetjük, hogy
                  ez szobalány, kit asszonya kiált, az asszony pedig zsarnok, hisz a kis cicusnak
                  alig marad annyi ideje, hogy vékony körmével a mondat közepén egy jelet rántson.
                  Odább mehetünk, a körmölés ritkábban fordul elő, akkor is a mondat, vagy éppen a
                  fejezet végén, az értelem, a párbeszéd, eszmemenet tökéletesen befejezve, - ez az
                  öreg mámi, őt már nem igen zavarják, - egész nap ruhákat foltoz, konyhára nem
                  megyen, - rendesen megkérdik, lehet-e tálalni? következésképpen tőle függ
                  kiszámítani, mikor fog a fejezet végére érni.</p>
               <p>Menjünk odább, a körmölések valamivel sűrűbbek, - s ha figyelmesek vagyunk,
                  észrevehetjük, hogy mindenik az elválasztó pillanat előtt, - a találkozás, a csók,
                  ölelés még ezután következik; azt a néhány sort ugyan még reá lehetett volna
                  olvasni; de nem, - ezt a menyecske olvassa, - kimegy, gondolkozik, - véli, hogy mi
                  következik, - bejő, - a könyvbe tekint, elpirul, mosolyog, fönnhangon mondja:
                  “tudtam!...” (Persze, hogy tudta.)</p>
               <p>Odább, odább, - a körmölések folytatvák, csakhogy mindenütt a találkozás, a csók,
                  az ölelés után... Semmi kétség, ez fiatal leány, - nincsen annyi türelme, hogy még
                  azt ne tudja, mi következik? Nagyobb igazság okáért egy helyütt két szamár fül,
                  hogy a kedvenc helyet máskor is fölkeresse s vagy tízszer elolvashassa.</p>
               <p>Furcsa, ez a lap még viseltesebb is, mint a többi?... Hogyne? Hisz ez az ismétlés,
                  aztán hány lánybarátnak olvasta ezt föl, és ki tehet róla, hogy a rózsaujjak is
                  megviselik a könyvet, egyébiránt is, kivált most már, oly átkozott vékony
                  papirosra nyomják.</p>
               <p>Még levelezhetünk, - néhány zsírcsöppöt találunk, - ah, ez már valami négylábú
                  állat, diák a gimnáziumból, szalonnát eszik a süldő, s minthogy eszik is és olvas
                  is, egy falat szalonna a könyvre pottyant.</p>
               <p>Valamivel odább rettentő sok karmolás, - ez megint a diák, oskolába vitte magával
                  a könyvet a gaz kölyök, a szerencsétlen tanár óraszámra pusztítja mellét, -
                  szigorún ügyel szerteszét, s a diák lopva olvasván a könyvet, minduntalan
                  bekörmöli, hogy a folytatást el ne tévessze.</p>
               <p>Jaj azon könyvnek, melyet be nem füleznek, és be nem vakarnak, mert ha aztán
                  legalább a táblán nincsen egy-két “saját kezével” jel; kedves írótársam vedd meg a
                  kötelet, vagy vágd el a nyakad.</p>
               <p>Azonban ekkora kitérés után, kegyes engedelmükkel, menjünk vissza, s mondjuk el,
                  hogy 1806-ik esztendőben valami nemes könyv járt kézről-kézre (nem akartam mondani, hogy lopták, ámbár akkor is
                  kézről-kézre ment volna), a könyvnek címe volt:</p>
               <p>Himfy Szerelmei.</p>
               <p>Rettentő figyelmet gerjesztett, - az öregurak mindjárt a Himfy szónál kezdék, boncolták, aztán lett belőle Hím és fej; de ezt a magyarázatot az y - betű rettentőn megzavarta, -
                  fi csak í-vel lehet írva; tehát nem him-fi, hanem ez név, Himfy; meglehet falunak a neve és prédikátum, s minthogy ypszilonnal van
                  írva: nemes ember. Azonban az már mégis szégyen gyalázat, hogy Himfynek szerelmei
                  is vannak, és így palam et publice nyomtatásban árulja. Dictum factum,
                  deliberatum, ez már hallatlan dolog, - higgyék amici, ha ez így megy, elsüllyed a
                  világ. Pokolba a könyvvel.</p>
               <p>A mamák ezt hallják, - náluk több a kíváncsiság, vajon mitől süllyed el a világ,
                  kezdik olvasni a könyvet, - a kesergő szerelemnek néhány
                  szakaszán végig mennek, fölsóhajtanak, hogy mért nem élt korábban a Herr von Himfy
                  (mert azon időben rettentőn járta a Herr von) bizony nem hagyták volna ennyit
                  siránkozni.</p>
               <p>A kisasszonyok csordultig sírták a zsebkendőt és selyemkötényt, és ha Himfy úr
                  abban az időben kurrentáltatta volna magát valamely újságban, hogy ilyen meg ilyen
                  termetű, idejű és szépségű kisasszonyt kíván magának házastársul, egy pár ezer
                  jelentette volna magát.</p>
               <p>Az úrfiaknak malmára jó víz volt a “kesergő szerelem”, -
                  betanultak néhány fejezetet, s midőn már a vízbeugrás, főbelövés nem használt
                  (katonává nem akart lenni senki ijesztésből, - mert úgy is azzal ijesztettek
                  mindenkit, hogy elviszik), tehát elnyögött néhány verset, és a kedves majdnem az
                  ablakból esett le az úrfi karjai közé.</p>
               <p>Minden ember megzavarodott, csak néhány ember vette észre
                  azt is, hogy “Kártigám kisasszonyt” a kamarába szórták, “Pokolkői Vendelt” széttépték, “Vassziklai Fridolint” pedig éppenséggel megégették, s midőn az a néhány ember ezt észrevette, hálát adott a magyarok istenének, hogy
                  elhozta a napot, midőn egy eddig nem hallott nevű magyar ember olyan könyvet írt,
                  hogy az ő nevét jobban ismerik, mintha már a hetvenhetedik apja Árpád idejében
                  bennült volna azon szilvásban, melynek szilvafái közül mai napon alig van meg több
                  hét darabnál s ha éppen nagyon fújja a füstöt a pipájából, a hét fa közül a füst
                  minden oldalról kiér a szomszédok tanyájáig.</p>
               <p>Az ország minden zugából visszhangozék a név, s az emberek itt-ott gondolkozni
                  kezdének, hogy hát lehetséges volna az, hogy egy embert egyetlenegy könyvért
                  országszerte megemlegessenek? - s íme azon ország, melyben poétának csak Ovidiust
                  hitték, mert hiszen az akkor is versben beszélt, mikor az apja versírásért
                  megcsépelte, és megfogadtatá vele, hogy versét soha sem ír; - s íme,
                  Magyarországon egy ember egy egész könyv verset tud komponálni; - ez már isten csodája!</p>
               <p>A keszthelyi kertben járkál az a kopasz homlokú fiatalember, tekintetes Kisfaludi
                  Kisfaludy Mihály uram, nyolc élő gyermeke közül az egyik gárdista volt, katona
                  volt, országot világot látott, hanem azért megelégedett azzal a kis porcióval
                  Sümegen, megírt egy kötet verset, de nevét nem meri ráírni, - mert önkéntelenül
                  érzi, hogy Magyarországban lakik, és ha a dolog rosszul üt ki, halálos holtig a
                  falu vagy város csúfja marad, - tehát isten veled dicsőség, - hadd menjenek a
                  szegény dalok árván, - kénytelen az apa megtagadni őket, hogy apagyilkosokká ne
                  váljanak.</p>
               <p>Találj ki akármit, lódulj el vele a földnek másik oldalára, meg ne mondd itthon,
                  hogy okosabb akarsz lenni az öreg bírónál; - vigyázz magadra, kalodába tesznek,
                  vagy bolond nevedet költik és elvesztél, ha az ég csodája meg nem ment.</p>
               <p>Nézd, az első siker nem bírja még felbátorítani az ifjút, - egy csomó papírt cipel
                  a hóna alatt, éppen most ül le egy fapadon, hogy még egyszer helyrerángassa
                  gyermekein a pongyolának látszó ruhát, itt egy szó, amott kettő, - itt az eleje,
                  amott a hátulja,... megint odább, - beszélget saját érzékével, elragadja végre egy
                  hely, mely magától kínálkozik olvasás alá:</p>
               <p>
                  A boldogult két öreget Hogy szívük még dobogott, És az arany
                     billikomban
                  Ó somlai csillogott.
               </p>
               <p>
                  Összeülvén s összehordván Harcaik egy rakásra, Könny gördülve
                     agg szemökből, Igy köszönték egymásra:
               </p>
               <p>
                  Adja Isten, hogy a magyart A fél világ uralja, S vérrel szerzett
                     szabadsága Soha kárát ne vallja.
               </p>
               <p>Ah, az apaszeretet győz, nem bírja tovább a szigorúságot, összecsapja az
                  iratcsomót, a címet rajzónnal írja a külső lapra, már e szót is oda jegyzé:
                  írta...</p>
               <p>Mégsem lehet, - hisz ha egyszer kiröppen ajkán a név, többé vissza nem tagadhatja,
                  s akkor egy bekövetkezhető sikertelenség esetében az ország csak oly szűk leszen
                  neki, mint Sümeg.</p>
               <p>Hánykolódik az érzelem, az ifjú odább-odább megyen a keszthelyi kertben, hol ő mai
                  napig is csak mint az egykori katona van vendégképp, - és idáig üldözé a
                  határozatlanság, sőt tovább, mert már a kerten kívül csavarog valahol.</p>
               <p>Dunay gróf jő Bowring úrral, a regék egyikét olvassa az angolnak, ki dagadó képpel
                  hallgatja, s éppen az elhagyott pad előtt állnak meg, s minthogy a hosszú séta
                  után éppen jókor kínálkozik üléssel, mindketten helyet foglalának.</p>
               <p>- Uram, - mondja Bowring - olvasta ön Himfyt?</p>
               <p>- Igen természetesen.</p>
               <p>- Ezt a két munkát egy ember írta.</p>
               <p>- Magam is azt vélem, - felel Dunay.</p>
               <p>- Ez a Himfy név bizonyosan álnév? - okoskodik Bowring úr.</p>
               <p>- Szja, barátom, - nálunk könyvet írni félig szégyen, félig vakmerőség, - nálunk
                  oly kevés író van, hogy megcsudálják mint a jeges medvét, - s valóban nem igen
                  szeretnék hinni, hogy csak úgy megeszi a kenyeret, mint más közönséges ember.</p>
               <p>- Barátom! - mondja az angol némi gondolkodás után, - ez a nemzetnek
                  önbizalmatlansága.</p>
               <p>- Fájdalom, az! - hagyá helybe Dunay.</p>
               <p>- Nem lehetne rábírni Kisfaludyt, hogy megnevezze magát?</p>
               <p>- Talán. - mondja Dunay a padon feledt iratcsomót meglelve, egyszersmind
                  megösmerve, hogy a munka a szerző kézírása s éppen kiadás alá van készítve.</p>
               <p>- Nézze barátom, - itt van a munka, egészen kész, csak a név hiányzik reá.</p>
               <p>- Adja ide, kérem, - mondja Bowring, s oldalzsebéből egy rajzónt húzott elő, aztán
                  pedig az üres helyre kitűnő bötűkkel fölírá: Kisfaludy Sándor.</p>
               <p>Kisfaludy már éppen visszatérőben volt, és messziről látá, hogy kézirata Bowring
                  kezében van, s a lángvörössé sült arcra kiült a szín, hisz egy mívelt idegen
                  kezében pehelykönnyűvé válik a papírcsomag.</p>
               <p>- Valamit itt feledett ön? - kérdi Bowring.</p>
               <p>- Egy iratcsomót! - mondja Kisfaludy.</p>
               <p>- Ez az? - kérdi Bowring fölmutatva a címet a névvel.</p>
               <p>- Ugyanezt! - felel amaz lecsöndesültebben.</p>
               <p>- Ezzel a névvel? - kérdi a másik.</p>
               <p>- Talán!</p>
               <p>- Hagyja ön e nevet e papíron, - megérdemli ez a név, hogy minden magyar tudja, -
                  önök irodalmának kezdete e névtől indul ki. Isten önnel, s most már lesz
                  Magyarország!</p>
               <p>1807-ben látta a magyar olvasóközönség e nevet: Kisfaludy
                     Sándor.
               </p>
            </div>
            <div type="chapter">
               <head> XIV. “Such’s verloren.”</head>
               <p>Volt valaha egy uraság, kinek tót jobbágyai mindenre megesküdtek volna, hogy az
                  ördög minden éjjel megjő a faluba, s ami több, látták, hogy - hajdú képében jár.</p>
               <p>Én ugyan nem akarok megesküdni arra, amit egy tót ember hisz; de annyi
                  mindenesetre gyanús, hogy miért nézik a hajdút is ördögnek?
                  s ha tán önök éppen ebből bővebb magyarázatot tudnak kihozni, úgy igen könnyű
                  bebizonyítani, hogy az ördög csakugyan sűrűn meglátogatja ezt a nyomorúságos
                  földet, s ha már kénytelenek vagyunk éppen e korrajzban ördögöt citálni, - úgy a
                  tót jobbágyok némi példájára mondjuk, hogy e korrajzban az ördög prókátor képében jár, igaz néven pedig Galiba Pál
                  tens úrnak hívják.</p>
               <p>Minthogy pedig az ördögöt feketének mondják, kísértsük meg a rajzot, és minél
                  feketébbre lehet, annál feketébbre fessük.</p>
               <p>Különböző nemű, rendű és rangú olvasóink kedvéért a befeketítésnek is különbözőnek
                  kell lenni, s e tekintetben nem maradhatunk általánosságoknál, ámbár istenben
                  boldogult kedves anyám szerint a prókátorok egy szálig mind pokolba mennek.</p>
               <p>Az édes mamák kedvéért csak annyit mondunk, hogy Galiba Pál tens úrnak, dacára
                  azon ötvenöt esztendőnek, mely ő fölötte, ő meg annak alatta elsétált, nem volt
                  felesége; pedig roppant vagyont összepörölt, s egy feleséget és tizenkét gyermeket
                  minden gond nélkül eltarthatott volna. Ilyen fontos oknál fogva nem is kételkedem
                  azon, hogy a szavazati többség szerint Galiba Pál - “Pokol
                     pozdorjája.” Az édes papák véleményének megnyerésére döntő befolyással
                  leend az édes mamáké; ámbár a papák kedves kisasszonyainak nagy számánál fogva
                  néha különösen fölszólalásokat tesznek, s magam valék egyszer szem- és fültanú,
                  mikor egy nyolc leánnyal megáldott (valóban áldásnak is igen bőséges áldás)
                  édesapa nem bírván egyet is férjhez adni, végre e szavakra fakadt: - nem bánnám, ha az ördög jőne, még annak is adnék egyet.
               </p>
               <p>Aki valaha felperes volt, és eszébe jut, hány tojás,hány
                     sonka, hány font írósvaj fér egy
                  tabularis prokurátor gyomrába, valamint az is, hogy hány tallért kell asztala
                  sarkán feledni (átkozott feledékenység) és mégis mennyi perköltséget liquidál, az
                  hamar készen lesz szavazójegyével. - Mit is kételkedtünk? ezret teszünk egyre, a
                  szavazójegyre ez lesz írva: a prókátor még az ördögnél is
                     rosszabb.
               </p>
               <p>Az alpereseket kár is megkérdezni, - mert ha a prókátort az nem küldi pokolra, kit
                  exekválhat, - akkor bátran állítom, hogy az exekució a legszebb diákszó, még a
                  porció és kontribuciónál is milliomszorta szebb.</p>
               <p>Saját meggyőződésünknél fogva Galiba Pál úr annyiból ördög, hogy pénzért mindent
                  megtesz, értsd ami nem jó; - nála igazság, méltányosság, keresztényszeretet,
                  felebaráti érzelem még annyit sem nyom, mint a mészárszékben a tüdő, máj, lép és
                  dagadó, mit a mészáros nyomtatéknak vet a szakácsné kosarába, s ha már éppen az
                  ember nem eszi is meg szívesen; de néha tart varjút, szarkát, vércsét, vagy Mátyás
                  madarat és Szarka Gábort, annak aztán jó ízű eledel.</p>
               <p>Galiba Pál úr egy pesti nagy házért mindazt megteszi, mit hamis tanúkkal,
                  kézirat-utánzással, veszekedéssel, rágalommal és megvesztegetéssel megtenni lehet,
                  s minthogy az ígéretet írásban bírja, rendkívül ösztönzi valami, hogy az ígéret ne
                  maradjon írott malaszt, hanem az ige váljék testté.</p>
               <p>A kurrens megjárta az országot nagy hiában, azonban Galiba Pál úr korán sem esett
                  kétségbe; mert a kurrenst részeg kántorok, ostoba falusi bírák olvasták, - tehát
                  csak annyi a való, hogy ezek hírét sem hallották, s így nem veszett le a kocsiról,
                  különben valamelyik helységnek házánál okvetetlenül beadták volna, mint
                  haszonvehetetlen portékát; - mert ha sonka lett volna, bizonyosan megeszi az, aki
                  megtalálja.</p>
               <p>Följebb kellett tehát kereskedni, ügyvédek, fizetéses táblabírák, főjegyzők és
                  alispánok körül, hol a nevezetesebb pörökben hol egyiknek, hol másiknak
                  okvetetlenül akad valami dolga, tehát itt-ott könnyen akad ember, ki az eltévedt
                  juhot csavarogni látta.</p>
               <p>Galiba Pál úr megvette a legszebb hintót, mit akkor Pesten árultak, elébe a
                  legszebb négy lovat fogatta, mintha leánynézőbe menne, ámbár nem oda ment, de
                  mégsem csekélyebb fontosságú ügyben; s minthogy Galiba Pál úr jártas-keltes ember
                  az ilyen dologban, jól tudja, hol mit kell tenni és adni; és ha már éppen emberére
                  akad, nem tehet úgy, mint a baranyai ember, ki sokat hallott arról, hogy a bírót
                  meg szokták kenni, tehát egy csomó hájat vitt magával, és a tekintetes szolgabíró
                  uram markát egy darab hájjal, a szónak szoros értelmében, kenegetni kezdé.</p>
               <p>Az előkészületeket megtette, hogy a legközelebbi törvényszünet alatt elmehessen, -
                  egyébre nem volt szükség; mert a néma falak legfölebb egy jó meszelő után
                  áhítoztak, mert ami füstöt Galiba Pál kifújt egy nagy fejű pipából, valóban még a
                  füstfaragónak is adott volna dolgot.</p>
               <p>Egy nőtelen embernek szobája mindig megérdemli, hogy egy pillanatra betekintsenek,
                  látni azt a rendetlenséget, melyen minden meglátszik, csak az nem, hogy valaki
                  rendbe akarta volna hozni.</p>
               <p>A nőtelen embernek senki sem mondja: “Menjen ki az úr, csizmáján az utcai sár,
                  vakarja le ott kinn; mert nem érünk rá minden nap újra sikálni!” S minthogy ezt
                  nem mondják, nagyon meglátszik, hogy csak minden harmadik hónapban sikálják; de
                  csak úgy, hogy a tintafoltok megmaradnak, mint az eredendő bűn, - s a nőtlen ember
                  változatosság kedvéért más helyet keres, hova kifröccsentse a tintát.</p>
               <p>Egy leütött vállú kályhán pipahamu rakások közül emelkedik ki egy gipszalak, - még
                  tán jurátuskori maradvány, fején egy elviselt házi sapka, - valamely kezdett, de
                  nem folytatott viszonynak szomorú emléke.</p>
               <p>A szobának sarkai, mint leghaszonvehetőbb részei a háznak, rendkívül igénybe
                  vannak véve; ah, hisz mi lett volna a cigányokból, ha az isten a falu végét nem
                  teremtette volna. A pipaszárak, botok, esernyők, ruhaporzók, a szobának azon
                  sarkában vannak, mely legszembetűnőbb, - egyéb holmi, rossz papír, egy csizma
                  darab, elvagdalt toll a homályosabb sarkokba húzódik, oda söprik, oda vetik, oda
                  rúgják, és semminemű néven nevezendő cseléd nem meri érinteni; mert ha valamit
                  rendbehoznak, s a nőtelen ember hirtelen azt a kabátot akarja magára venni, mely
                  már úgyis rajta van, a szórakozott ember dühbe jön, és esküdözik, hogy megint
                  hozzányúltak az ő portékájához, s íme már a kabátját sem leli, pedig már a
                  sarkokat mind összekereste.</p>
               <p>A cseléd eleinte saját magáért, utóbb gazdájáért szégyenli el magát; de végre
                  megadja magát ura rendetlenségének, melyből ura néha bámulandó ügyességgel kapar
                  ki valamit, és bebizonyítja, hogy a rendetlenség rend, tehát ne nyúljon senki a
                  sarokba, mert utóbb még a teinsurunk nagy farkasbundáját sem lelik, pedig az már
                  akkora objektum, hogy még a legkisebb molyféreg is meglátja, - hanem le is rágja
                  ám úgy, hogy két-három szűcs össze nem toldozza többé.</p>
               <p>Az ablaknak egyik gombján lóg egy kézitükör, melybe emberemlékezet óta ugyan egy
                  borzas fej néz, tekintetes Galiba Pál úr, és elvétve az inas, ki urának
                  kabátjairól mind lekefélte azt, amit le lehet kefélni, - többet nem lehet kívánni
                  tőle, így is alig marad meg a zsinór az attilán, és nagy szerencse lesz, ha a
                  legközelebbi keféléskor a zsinórt és az attilát külön nem hozza be a tekintetes úr
                  elé.</p>
               <p>De minthogy a naptárnak is megvannak az ő vörös betűs napjai, s minden negyedik
                  esztendő egyet ugrik, mert egy egész nappal meghosszabbodik a lába; Galiba Pál
                  úrnál is megtörténik a csoda, s bejő egy polgári szabómester, ki ugyan járkált már
                  a Váci utcában, de ott még sohasem lakott, sőt hogy valaha odakerüljön, még esze
                  ágában sincs, - mondom ez a tisztelt úr Galiba Pál urat a szoba közepére állítja,
                  ott tetőtől talpig megméri, - s ezen műtét után egy nagy posztótömeget csap hóna
                  alá, és megesküszik, hogy a legközelebbi törvényszünet kezdetén mindennel készen
                  lesz.</p>
               <p>Az utasítás tartott fél óráig, hogy szűk ne legyen, bő ne
                     legyen, meg lehessen fordítani, zsebek erősek legyenek, a posztót szálával
                     fölfelé ne fordítsa; mert Galiba Pál úr olyan embert választott, kinek még
                  ezt is meg kellett mondani; hisz a jámbor nem rég jött Kecskemétről, ott pedig
                  éppen akkoriban találkozott egy ilyen ruhaművész, ki egy “Bon-jour” féle kurta kabátnak őt rőf posztót kért, mert amint mondá,
                  előbb hosszú kabátot kell belőle varrni, s aztán annak a hosszából annyit vág le
                  az ember, amennyi a tulajdonosnak tetszik.</p>
               <p>Galiba Pál úr mikor valami okosat akar gondolni, rendesen a homlokát vakarja, ha
                  pedig valamely gazságon töri a fejét, akkor füle mellé vakar, - éppen most is azt
                  cselekszi; mert a sok költséget bolondjában nem akarná megtenni; de minthogy
                  meglehetős nagy mértékben fölizgatta a pesti ház, tehát még nem akar a végsőre
                  gondolni, azaz, nem osztja föl kliensei közt a veszteséget, hisz arra majd
                  legutolján is ráér.</p>
               <p>Végre eljő a várt törvényszünet, az utazásra minden készen van, az új hintóra
                  fölrakják a szükséges útikészletet, Galiba Pál úr irományait egy vasas ládába
                  zárja, körülnéz, valamit nem feledt-e el? minthogy egy pár légyen kívül semminemű
                  élő állat nincsen a szobában, hogy őt figyelmeztesse, - nincsen egy pára, mely
                  sírna, vagy nyöszörögne, mikor távozik, - a gipszalak félrecsapott házisapkájával
                  minden megindulás nélkül néz a távozóra, - Galiba Pál pedig maga is szintén oly
                  egykedvű, mintha ő maga is részben gipszalak volna; s midőn a szobaajtót bezárja,
                  belakatolja, utoljára mosónéját és inasát csupa elővigyázatból összeszidja, s
                  ezekben elfojtja a legtermészetibb ösztönt, hogy legalább szokásból kívánjanak
                  neki “szerencsés utat”, - hanem veszekedve ül a kocsiba, s
                  midőn a négy táltos már az utcán van, még akkor is beszéli cselédjének a mérget és
                  bosszúságot, amiből a cselédek szerencsére vagy szerencsétlenségre egyetlenegy
                  szót sem értenek.</p>
               <p>- “Vigye el az ördög!” - mondja a goromba inas, - ki most
                  legalább azt a véleményt nyilvánítá, amit leginkább érez; de minthogy neki ez
                  emberre szüksége van, megemlékszik róla, kivált midőn a fizetésnek ideje is eljő,
                  - s akkor újra eszébe jut gazdája, kinek legutóbbi szidalmai most is fülében
                  hangzanak. Tehát a hazavárás méltó lesz az elbúcsúzáshoz, mert éppen most
                  mondja:</p>
               <p>“Bárcsak már egyszer hazahozná az ő - ördög!”</p>
               <p>Ennyi becsülete van Galiba Pál úrnak, ki nyakába vette az országnak azon részét,
                  mely dunántúli kerületnek neveztetik, hogy terjedelmes
                  ösmeretségénél fogva nyomába juthasson a Baltay-pörnek.</p>
            </div>
            <div type="chapter">
               <head>XV. Hogyan fog némely ember csizmadiát?</head>
               <p>A pécsi nagy kórház felügyelője megdöbbent, midőn Budáról a vizsgálat
                  elrendelteték; azonban ily roppant intézetben oly tömeg ember és annyi segéd közt
                  a hiba addig ment kézről-kézre, hogy végre elmosódék.</p>
               <p>A felügyelő egy pillanatra sem tagadá a kiadott bizonyítványt, mely az elkövetett
                  hibának igen természetes következménye lőn, azonban mielőtt bevárná az
                  elbocsátást, megsúgták neki, hogy állomásáról mondjon le, s menjen minél messzebb,
                  hogy további vizsgálódásoknak tárgyává ne legyen.</p>
               <p>Sehogy sem bírt a szerencsétlen ember tisztán visszaemlékezni, azt ugyan nem
                  feledte el, hogy valami végakaratot írt alá, melyet azonban nem kapott kézbe, mert
                  a végrendelkező és tanú közül az egyik, nem tudja melyik, életben maradt.</p>
               <p>De végre is hasztalan tűnődik már a dolgon, azért összeszedvén ingóságait, elment,
                  hogy minél előbb kiérjen az országból, hol többé megmaradni nem akart ilyen
                  szerencsétlenség miatt, mely akármikor méltó szemrehányásra adna okot, ámbár ő
                  magát bűnösnek érezni sehogy sem tudta.</p>
               <p>Már Vasmegyét is elérte, s az akkori viszonyok miatt az alispánnál kelle magát
                  jelentenie, hogy a megyén át a szomszéd országba mehessen.</p>
               <p>Éppen azon időben az alispán mindenfelé fogdostatta az orvosokat, minthogy a
                  hadjáratok, kivált az országszéli megyék orvosait szerfelett igénybe vették, -
                  tehát az alispán minden áron lebeszélni törekedett az orvost az elmenésről, hogy a
                  környéknek megtarthassa.</p>
               <p>Szép szó, ígéret és rábeszélés nem akartak eredményre vezetni; - utóbb az alispán
                  azt mondja:</p>
               <p>- Nem eresztem el az urat.</p>
               <p>- Én legjobban szeretném, ha maradhatnék, - mondja az orvos.</p>
               <p>- Akkor meg hát éppen nem eresztem el az urat.</p>
               <p>- És ha mégis el akarok menni? - okoskodik az orvos.</p>
               <p>- Akkor vasra veretem az urat, mégpedig mindaddig, míg ide nem szokik.</p>
               <p>- Adja ezt írásban az alispán úr!</p>
               <p>- Egy példányban akarja az úr vagy százban?</p>
               <p>- Egyben is elegendő lesz. - végzi be az orvos megnyugodva, s midőn így erőnek
                  erejével elhelyezteték, erősen föltette magában, hogy hivatásának szentelendi
                  magát egész buzgalommal, s ha már egy hiba követteték el az ő rovására, de az ő
                  tudta nélkül, legalább másodikra nem ad okot.</p>
               <p>Az orvos nem sok idő múlva nagy tekintélyre vergődött, s az alispánnal egy helyütt
                  lakván, nemsokára az alispánnak testi-lelki barátja s egyszersmind asztali rendes
                  vendége lőn.</p>
               <p>Már az orvos tökéletesen megnyerte mind a környékbelieknek, mind az alispánnak
                  becsülését, midőn egy napon jóval alkonyat előtt négy táltos állított be az
                  udvarra s a csinos hintóból Galiba Pál uram lépett ki az alispánnak nagy
                  csodálkozására, minthogy Galiba Pálnak egykor jurátus barátja volt és az egykori
                  pajtás ily váratlanul s ily gyönyörű fogaton hajtat be.</p>
               <p>A szokásos ölelkezések után a vendéget megjártatták a gazdaság körül, s az alispán
                  megmutogatván mindenét, nem győzte mutogatás közben is dicsérni a gyönyörű
                  fogatot, s mindjárt ajánlkozott akár cserére, akár pedig vevőnek, ha Galiba Pál az
                  alkut nem utalja vissza.</p>
               <p>Az orvos éppen otthon volt, s tanúja volt az elfogadásnak, valamint az egész
                  beszélgetésnek, s minthogy az alispán nagy kedvet mutatott a megvételhez, az orvos
                  is mindent elkövetett, hogy Galiba urat eladásra bírja.</p>
               <p>Midőn az alispán egy pillanatra bement, hogy vendégének ellátásáról
                  gondoskodhassék, az orvos még mindig a lovakról beszélt és utóbb azt mondja:</p>
               <p>- Saját kedvéért válogatta össze őket a tekintetes úr?</p>
               <p>- A világért sem, - felel Galiba, - nekem mindegy, ló vagy ló, csak magam ne
                  legyek kénytelen a kocsit húzni.</p>
               <p>- És mégis oly makacsul ragaszkodik hozzájuk?</p>
               <p>- Ajándéknak szántam őket.</p>
               <p>- Az már más! - mondja az orvos, - így nem unszolom önt többé; fejezi be a
                  beszédet, minthogy éppen jött már az alispán is, ki aztán egészen más tárgyra tért
                  át.</p>
               <p>- Rég eljöttél Pestről, barátom? - kérdé az alispán.</p>
               <p>- Még a törvényszünet elején.</p>
               <p>- S mikor mégy vissza?</p>
               <p>- Minél előbb, hogy a törvényszünet végére megint otthon legyek; mert tudod
                  barátom, - mondja a prókátor - hogy mi szegény prókátorok mások bolondjai vagyunk,
                  mások összevesznek, aztán nekünk kell helyettük is civakodnunk.</p>
               <p>- Nos, ki helyett kell legtöbbet civakodnod?</p>
               <p>- Száz, meg száz helyett, barátom; képzelj magadnak néhány száz ypszilonnal
                  végződő nevet, melynek ismét ugyanannyi száz ypszilonnal végződő nevű ellensége
                  van, aztán keverd őket össze úgy, hogy egyik ypszilon alul a másik fölül legyen s
                  készen van az egész perpatvar, legfölebb még ha az volna, hogy a-b-c rendben
                  mondjam el a sok ypszilont, - például Almásy, Agárdy, Aggfalvy, Bakay,
                  Baltay...</p>
               <p>- Megállj barátom, - mondja az alispán, - Baltayt mondál?</p>
               <p>- Igen, Baltayt, értem a senior Baltay-ágat, én vagyok az öregnek tabuláris
                  prókátora.</p>
               <p>- A Baltay-család valami rokonságban van a Batthyányiakkal?</p>
               <p>- Legfölebb Ádámról, - mondja Galiba, - minthogy Noéig vissza tudom vinni a
                  Baltay-család genealogiáját.</p>
               <p>- Furcsa - mondja az alispán - a Baltay contra Baltay pör
                  mégis a körmendi levéltárban van!</p>
               <p>- Ha ott van! - mondja Galiba egész hidegvérűséggel, mintha csak egy legyet akarna
                  megfogni.</p>
               <p>- Saját szemeimmel láttam! - bizonykolja amaz - egy külön fiók előtt láttam
                  heverni az egész nagy pörcsomót, még beszéltem is róla Csapóval a
                  levéltárnokkal.</p>
               <p>Ennyi elég volt Galibának s minthogy visszamenőben éppen az istállók előtt mentek
                  el, Galiba azt mondja az alispánnak:</p>
               <p>- Barátom, csakugyan annyira megszeretted azt a négy lovat?</p>
               <p>- Ha eladó szándékod van, én könnyen megalkuszom, tehát mi az áruk?</p>
               <p>- Tied a négy ló! - mondja Galiba, kezet nyújtván az alispánnak.</p>
               <p>- Ha megalkuszunk, barátom! - mondja az alispán.</p>
               <p>- Megalkudtunk, ki is vagyok fizetve, - vigyorog amaz, - még a hintót is itt
                  hagyom.</p>
               <p>- Nem addig van az, - véli a másik, - ilyen négy lovat nem adnak ingyen.</p>
               <p>- Te nem is gondolod, barátom, hogy előbb nekem minő fontos dolgot mondtál.</p>
               <p>- Azt mondám, hogy a Baltay-pör a körmendi levéltárban van.</p>
               <p>- Nekem ez a hír, édes barátom, éppen egy pesti házat ér, s így átlátod, hogy e
                  tudósításért igen könnyen adhatok négy lovat és egy hintót.</p>
               <p>Éppen jött a megyei huszár, hogy vacsorára hívja az urakat, kik a meghívásra a
                  belső osztályokba mentek, hanem az alispán végtelenül elkedvetlenedett; mert
                  érezte, hogy meggondolatlan beszédével a prókátor kezébe bizonyosan igen drága
                  fegyvert adott akárki ellen és akárki mellett, egyszersmind visszaélt azon
                  szívességgel, hogy a levéltárba bocsátotta a herceg.</p>
               <p>Az orvos tanúja levén a beszélgetésnek, hirtelen észrevette, hogy az alispán
                  elkedvetlenedett, s éppen ennek elpalástolása miatt az orvos végtelen bőbeszédű
                  lőn, s az ügyvéddel hosszú vitába keveredett, hogy az alispán kedvetlensége a
                  vendéglátást meg ne zavarja.</p>
               <p>Galiba szenvedélyes veszekedő lévén, kapott az alkalmon, minthogy éppen saját
                  mesterségét kelle védelmeznie, egyszersmind megtámadta az orvosi tudományt, melybe
                  minden vénasszony belekottyan.</p>
               <p>- Az nem bizonyít semmit, - mondja az orvos, - mert a vénasszonyok veszekedni is
                  tudnak, éppen úgy, mint valamely kitanult prókátor.</p>
               <p>Ez jó helyen talált, Galiba kénytelen volt más kerülőt csinálni, hogy tüzelése
                  sikeresebb legyen; mert úgy látszik, az orvos elszánta magát a veszekedésre, még
                  ha gorombaságra kerülne is a dolog, pedig Galiba nem igen szerette volna, hogy egy
                  falusi orvosság-kotyvasztó kifogjon egy híres pesti prókátoron, - azért tovább
                  folytatta az ostromot.</p>
               <p>- Nos, amice, mit akar adni az orvos?</p>
               <p>- Az életet! - viszonzá a másik.</p>
               <p>- Haszontalan munka, - felesel a prókátor, - végtére is minden ember meghal, előbb
                  vagy utóbb, kevés a különbség, hanem az igazság, drága barátom, az igazság, azt
                  keressük mi.</p>
               <p>- Pörrel, - és pedig minden pörben ketten keresik, - beszél amaz, - egyik fölül
                  keresi, a másik alul, - aztán jaj neked szegény igazság; mire meglelnek, csakugyan
                  letépnek rólad minden ruhát a prókátorok.</p>
               <p>- Végre mégis megtaláljuk!</p>
               <p>- Meztelenre vetkőztetve, - nevet az orvos.</p>
               <p>- Ó, domine, - levegőből nem élhet a prókátor, - véli az ügyvéd megértve a
                  célzást, - a pap az oltárról él.</p>
               <p>- De csak azzal, mit áldozatul hoznak, s az áldozóknak torkára nem teszen
                  kést.</p>
               <p>Galiba Pál uram nagyon megszorult az orvos körmei közt, és nagyon megörült, hogy a
                  vacsorának vége lett, különben az orvos irgalmatlanul megmelleszti; - hanem a
                  beszélgetés a vacsora végén befejezteték s midőn a mellékterembe értek, az alispán
                  karonfogá Galibát, mire az orvos elmaradt.</p>
               <p>- Barátom! - szólal meg az alispán, - én elég meggondolatlan valék kimondani olyan
                  dolgot, minek tudomásához véletlen juték, - és csak most tudom, hogy annak nagy
                  behatása leend, mint saját szavaidból gyanítom. Édes barátom! - mondja az alispán,
                  - szavamat visszahúzni nem áll hatalmamban; de egyet kérek tőled.</p>
               <p>- Mi lenne az? - kérdé Galiba.</p>
               <p>- Beteges ember vagyok, - nem hiszem, hogy nagyon sokáig vigyem, míg élek, ne
                  keressétek e pört, - nem akarnám, hogy a herceg szemrehányásokat tegyen önmagának
                  énmiattam.</p>
               <p>Galiba nem tehetett egyebet, - kezet adott, és megfogadta becsületszavára.</p>
               <p>Az orvos bejött, s minthogy előbb úgyis tanú volt, az alispán ismétlé a dolgot az
                  orvos előtt, hogy némileg e bizonyság által lekötve legyen Galiba, ki előbbeni
                  ígéretét az orvos előtt is ismétlé.</p>
               <p>Galiba könnyen beláthatta, hogy ő most már kellemetlen vendég a háznál, másnap
                  menni akart, csak annyit várt, hogy az alispántól elbúcsúzhassék; de nagyon sokáig
                  kelle várnia, mert az alispán nem hagyhatá el ágyát, hova a tegnapi fölindulás
                  fektette, s így Galiba csupa kénytelenségből is várakozott.</p>
               <p>A kis udvari kertben járkált szórakozás kedvéért, hova később az orvos is
                  leérkezett.</p>
               <p>- Nos, hogy van az alispán? - kérdi Galiba.</p>
               <p>- Elég rosszul! - felel az orvos.</p>
               <p>- Orvos úr, - mondja a prókátor, - beláthatja, hogy én átkozott bolond ígéretet
                  tettem!</p>
               <p>- Jó, tehát ne tartsa meg.</p>
               <p>- Azt mondja ön?</p>
               <p>- Én ezt nem preskribálom, - mondja az orvos, hanem tehet ön, amit tetszik, ha a
                  becsületszónak korlátja nem akadályozza.</p>
               <p>- Barátom! - mondja Galiba, - én prókátor vagyok...</p>
               <p>- Én meg orvos... - szól közbe a másik.</p>
               <p>- Tehát ön nem is tudja megítélni, hogy én principálisomtól nem arra vagyok
                  megbízva, hogy ügye ellen tegyek; hanem ügye mellett kövessek el mindent.</p>
               <p>- Ezt értem!</p>
               <p>Annál jobb, úgy megítélheti ön a dolgot, hogy én principálisom ellen tettem; éppen
                  azért mielőtt határozottan tehetnék valamit, kérdem orvos urat, - meddig élhet ez
                  az ember?</p>
               <p>- Én orvos vagyok, uram, és nem kártyavető.</p>
               <p>- Vigye patvar a tréfáját, orvos úr,... nem akarom én, hogy kártyából beszéljen
                  nekem; hanem amint tegnap mondám, én e puszta tudósításért egy pesti házat
                  kapok.</p>
               <p>- Tehát önnek érdekében van, azt mielőtt megkapni?</p>
               <p>- Természetesen!</p>
               <p>- Ugyan miért nem mondta ezt mindjárt? - mondja fölkacagva az orvos.</p>
               <p>- Ah, orvos úr az én emberem.</p>
               <p>- Tessék velem parancsolni! - szól az orvos egészen neki engedvén magát a
                  derültségnek.</p>
               <p>- Orvos barátom, - mondja Galiba, - ön okos ember.</p>
               <p>- És mivel tudnám azt leginkább bebizonyítani?</p>
               <p>- Ha megmondaná, mennyi időig kellene nekem várnom!</p>
               <p>- Vagy tizenöt esztendeig! - mondja az orvos elég érthetőleg, mire Galiba majd
                  hanyatt vágta magát, hanem az orvos hozzáteszi még: kivévén,
                     ha...
               </p>
               <p>- Mit, ha? - kap a szóba egész mohósággal a prókátor,
                  egyszersmind folytatja: orvos barátom bizonyosan valami okosat gondolt?</p>
               <p>- Tehát én tőlem várja ön azt a szót, mely a pesti házba fogná önt beültetni?</p>
               <p>- Barátom, - mondja Galiba karon fogva az orvost, - az alispán végtére is nagy úr,
                  s nekem sok alkalmatlanságot csinálhat, ha akarata ellenére nyúlnék a
                  dologhoz...</p>
               <p>- Az igen hihető, - véli az orvos.</p>
               <p>- Éppen azért kérem, mi volna a kivétel?</p>
               <p>- Ha előbb meghalna.</p>
               <p>- Orvos barátom nagyon szereti a tréfát, pedig én igen komolyan beszélek.</p>
               <p>- Hasonlóképp azt cselekszem!</p>
               <p>- Annál jobb, - mondja az ügyvéd, - én most elmegyek, esztendeig várok, ha addig
                  meg nem hal,... nem őrzöm a titkot.</p>
               <p>- Bizony nagy szívességet tenne önnel az alispán, ha addig meghalna, mire ön haza
                  ér.</p>
               <p>- Bíz, én nem haragudnám érte, - mondja Galiba, - mert azt csak át méltóztatik
                  látni, hogy engem ilyen bolond föltétel nagyon megkárosít.</p>
               <p>- Na, ha meghal egy évnél előbb, megírom önnek.</p>
               <p>- Ezer darab aranyat kap ön azért a levélért, - értette orvos barátom?</p>
               <p>- Szóról szóra! - mondja az orvos, elnyomván indulatát, bekísérvén a prókátort, ki
                  minthogy az alispán aludt, kocsira ült, de a legközelebbi városból visszaküldé a
                  négylovas fogatot az alispánnak.</p>
               <p>Az orvos elbeszélé az alispánnak, min töri Galiba uram a fejét, egyszersmind
                  fölháborodván azon, hogy neki ajándékul hagyja lovait, újra lázrohamba esett, de
                  mielőtt ez állapot válsága elkövetkeznék, megbízá az orvost, hogy Baltayt
                  körülményesen tudósítsa, hogy ha már Galiba tudja is a titkot, legalább az árát ne
                  élvezhesse és Baltay ne Galibától tudja meg.</p>
               <p>Egyszersmind elküldi a négy lovat tekintetes Galiba úrnak Pestre, legalább ha nem
                  nyer semmit, ne is fizessen rá.</p>
               <p>Az orvos kitűnő gonddal ápolá betegét, s midőn a rohamok némileg megszűntek, s a
                  beteg csendes álomba merült, az orvos egy kurta levélben tudatá Baltayval, hogy a
                  pör a körmendi levéltárban fekszik.</p>
               <p>Nem lévén egyéb magyarázat a levélben, Baltay el nem tudta gondolni, hogy mi
                  körülmények nyomán jut ő a pörnek felfödözéséhez, azért semmi sem tartóztatá
                  vissza, hogy egy biztos emberét Körmendre küldje átvenni az irományokat. Galibának
                  pedig következő levéllel kedveskedett:</p>
               <p>
                  Ügyvéd úr!
               </p>
               <p>
                  Ma kaptam tudósítást, hogy a Baltay contra Baltay-pör a körmendi
                     levéltárban fekszik, - tehát most már ne vesződjék a kereséssel, hanem küldje
                     vissza az iratomat, mely szerint a pör fölkutatásáért pesti házamat odaígértem.
                     Ami eddigi költségeit illeti, azokra nézve adjon hiteles kimutatást, egy
                     fillérig megtérítem.
               </p>
               <p>
                  Maradtam jóakarója
               </p>
               <p>
                  Baltay m. k.
               </p>
               <p>Midőn a levél Pestre megérkezett, Galiba már otthon volt, még pedig a legnagyobb
                  örömben; mert az orvos éppen most írta, hogy az alispán meghalt s így a
                  titoktartás többé nem kötelezi, - de még a lovakat is visszaküldi, valamint az
                  orvos sem számol az ezer aranyra; mert neki hasonló ajándékra semmi szüksége
                  sincs.</p>
               <p>- Annál jobb! - mondja Galiba körültekintvén a házban, hol eddig konvencióból,
                  ezután pedig már tulajdoni jogánál fogva lakik, s éppen levélírásra szánta magát,
                  midőn a levélhordó betoppan egy másik levéllel, mely Baltaytól jött.</p>
               <p>A két különböző levél elolvasása közt csak annyi idő telt el, mennyi éppen elég
                  arra, hogy az ember a padlásról a pincébe érjen, - hanem mire a levél olvasásnak
                  vége lett, Galiba Pál éppen olyan furcsán érezte magát, mintha csakugyan a
                  padlásról a pincébe esett volna; és már várta, hogy most mindjárt megüti a
                  guta.</p>
               <p>A várt vendég azonban elmaradt, s bár egyelőre elveszté étvágyát, mert egész
                  huszonnégy óráig semmit sem evett, utóbb azonban addig harangozták a delet, hogy
                  Galiba úrnak is eszébe jutott az evés, és mint tudjuk, elvitázhatlanul javulás
                  útján van az olyan beteg, ki egy rendes ebédet étvággyal tud megenni gyomorfájás
                  nélkül.</p>
            </div>
            <div type="chapter">
               <head> XVI. Két szomorú ember.</head>
               <p>Baltaynak embere Körmendre ért, és átadta a levelet Csapó úrnak, ki először saját
                  szemének sem akart hinni, hanem szóval is kérdé a megbízottat.</p>
               <p>- Hát miért is jött édes jó barátom?</p>
               <p>- A Baltay-pörért jöttem! - mondja a megbízott elég világosan, mire aztán megint
                  elolvasta Csapó a levelet s midőn tökéletesen meggyőződött, hogy jól látott, jól
                  hallott, s fölül reá nem is álmodik, tehát mint afféle tapasztalt ember tudta,
                  hogy itt hasztalanul kötekedik, hacsak az egyik bajból többet nem akar csinálni, -
                  s minthogy a jószágkormányzó, az öreg Hegedűs is jelen volt szobájában, rövid
                  tanácskozás után nyugtatvány mellett és tanúk előtt a pört átadták Baltay
                  megbízottjának.</p>
               <p>A fiók üresen maradt, Csapó a rátűzött engedélyt levette és a fiókba helyezé, hogy
                  egykori utódjának intő például szolgáljon arra, hogy valakit, még a legjobb
                  barátját is óvakodva eressze be arra a helyre, melynek erős zárai nemcsak őrei,
                  hanem bizonyságai annak, hogy féltett tárgyakat őriznek.</p>
               <p>A megbízott haza ért, Baltay végig nézé az irományokat, s meggyőződék, hogy
                  valóban meg van az egész pör, s rögtön rendelkezést tett, hogy tovább
                  folytattassák és Galibának írt Pestre, hogy az átvételre jelenjen meg.</p>
               <p>András Keszthelyen volt, egy nagy kocsi terével ment az ifiúr után, ki néhány
                  esztendő múlva már megnőtt és szedte magába a tudományokat, még pedig oly nagy
                  szorgalommal, hogy osztályában legelső volt; nemcsak azért, mert a tanítók az
                  öregúrnak kedvezni, de mert a szorgalomnak meg kellett adni megérdemlett
                  bérét.</p>
               <p>Midőn András hazajött, alig várta, hogy a kocsiról leszállhasson és a nagyságos
                  úrnak elmondhasson minden jót az ifjúúrról, kit a tisztelendő urak nem győztek
                  eléggé dicsérni.</p>
               <p>- Megjött kend András?</p>
               <p>- Hála istennek, itthon vagyok! - hagyja rá András, - látom a nagyságos urat is
                  friss egészségben találom.</p>
               <p>- Látta kend a gyereket?</p>
               <p>- Hát nem azért küldött nagyságos úr, hogy megnézzem?</p>
               <p>- Tudom sovány, szegény gyerek.</p>
               <p>- Ejnye, nagyságos uram, hát hizlalni küldte Keszthelyre?</p>
               <p>- Adott kend neki a kalácsból?</p>
               <p>- Én csak meg nem ettem előle, - dünnyög András.</p>
               <p>- Persze meglátszik rajta a városi levegő!</p>
               <p>- Hiába kérdezkedik a nagyságos úr, - azt nem mondom, hogy megárt neki a tanulás,
                  pedig ugyancsak legelső ember ám valamennyi között.</p>
               <p>- Tudtam! - mondja Baltay duzzogva, - hogy azok a... barátok kenyér helyett
                  betűvel tartják.</p>
               <p>- Olyan egészséges, mind a makk, - kövér, mint a duda; ezt láttam; hanem hogy
                  megméressem, azt nem parancsolta a nagyságos úr, mondja András kiterítve az
                  oskolai sorozatot, és vastag ujjával odabökött, hol az úrfinak neve osztályában
                  legelöl áll.</p>
               <p>- Mi ez?</p>
               <p>- Itt az úrfinak neve legelöl, - hanem nem is tették ám oda hiába.</p>
               <p>- Hátrább is jó lett volna.</p>
               <p>- De nem lett volna - mondja András - kérdeztem én azokat a tisztelendő urakat,
                  hogy már mi lesz az olyanokból, kik itt hátrább vannak - mutatja András a
                  sorozatnak derekán levő neveket - de bíz, elhiheti nagyságos uram, azok a
                  tisztelendő urak nem igen beszéltek fölebb a vargaságnál, hacsak az apa készre nem
                  akarja haza vinni.</p>
               <p>- No hát mit tud a gyerek?</p>
               <p>- Mindjárt megmondom, nagyságos uram. 1-ör is kivetette nekem krétával, hogy mióta
                  élek, mennyi napot, hány órát és hány minutumot éltem.</p>
               <p>- Ezt piros kukoricán maga is kiböködhette volna kend.</p>
               <p>- Igen, ha nagyságos uram el nem téveszteti velem egy nap ötvenszer; - hanem az
                  úrfi alig tett egy-két rántást, mindjárt kivetette.</p>
               <p>- Hát még?</p>
               <p>- Azt is megmagyarázta nekem, hogy a föld forog a nap körül.</p>
               <p>- Tudhatta volna kend a bibliából, hisz ott van, hogy Józsue megállította a napot,
                  az pedig nincsen ott, hogy megint odább indította volna.</p>
               <p>- Nojsz kiabálhat most Józsue uram amennyit akar - véli András - tudom nem indulna
                  meg a nap ítélet napig sem; mert hisz, nagyságos uram, megmagyarázta nekem ezt az
                  úrfi szépen, - példának okáért elmondá, mennyiszer csal meg a szem, hisz
                  holdvilágos éjjelen néha egyik felhő a másikat kergeti a hold alatt, s majdnem
                  megesküdnék az ember, hogy nem a felhő szalad, hanem a hold.</p>
               <p>- Bizony meglódította kend alatt a földet.</p>
               <p>- El is vitt az úrfi egy gömbölyű jószágon a világ másik oldalára is.</p>
               <p>- Ott is volt kend?</p>
               <p>- Bárcsak lettem volna, nem adnám, isten tudja miért.</p>
               <p>- De most már csak nem indul meg kend?</p>
               <p>- Nojsz itthon maradok, ne féljen a nagyságos úr - vígasztalá András - nem nekem
                  való már az olyan mesterség, hanem ha mostani eszemmel olyan fiatal lehetnék, mint
                  az ifiúr...</p>
               <p>- Hohó! - vág közbe Baltay - talán az a gyermek mondott valamit.</p>
               <p>- De még mennyit! - válaszolt András - még azt is mondta, hogy oda is szeretne
                  elmenni, ahol a fehér medvék vannak.</p>
               <p>- No csak azt lesse - mondja az öreg - hogy én medvék után eresszem, bolond ember
                  az, ki az után mászkál, amit helyébe hoznak, hisz én ezelőtt tíz esztendővel
                  Pesten egy húszasért néztem meg.</p>
               <p>- Talán festett volt.</p>
               <p>- Üsse meg a kő, legalább a fösték árába én is fizettem valamit, és ingyen nem
                  néztem, hanem azért az ifiúr is megelégedhetik vele, ha festett medvét lát is.</p>
               <p>- Dejsz az majd megnézi, hogy mit mutatnak neki.</p>
               <p>- Gondolja kend?</p>
               <p>- Nemcsak gondolom, hanem tudom; mert elhiheti, nagyságos uram, jobb lesz, ha
                  tisztelendő úr sem kérdezget tőle annyit, mint eddig szokott, mikor az ifiúr
                  hazajött; mert a tisztelendő úr is csak azt kérdezi, amit maga tud; hanem már is
                  azt mondja ám az úrfi, hogy majd ezután ő kérdezi ám ki a tisztelendő urat.</p>
               <p>- A manót? - mondja nevetve Baltay, ki nem igen bánta volna, hogy a pap
                  belesüljön; mert nagyon szeretett kérdezősködni, aztán ilyenkor Baltay úr is adós
                  maradt a felelettel; - de utóbb mégis meggondolta, hogy a fiú egy lyukkal odább
                  megy, s aztán urabátyját is kérdőre veszi. Éppen e miatt némileg elgondolkodván,
                  később azt mondja:</p>
               <p>- András!</p>
               <p>- Tessék parancsolni!</p>
               <p>- Hisz nem bánom, hogy az a gyerek nem lesz valami tökkel ütött fejű, - hanem én a
                  hordómba sem töltetek többet, mint ami belefér, azaz hogy melléje nem folyatok;
                  hanem azok a barátok agyontömik azt a gyereket, mit gondol kend?</p>
               <p>- Sohase féljen, nagyságos uram, azoknak a kanaluk is csak olyan nagy, mint a
                  mienk, az sem nagyobb, mint a mekkora befér az ember szájába.</p>
               <p>- Én a könyveket értem, hallja kend, nem a gombócot.</p>
               <p>- Nem is a gombócért vittük oda; mert gombóc itthon is van, hanem a
                  könyvekért.</p>
               <p>- A kellene még, hogy a csibe tanítsa a kotlóst. - aggódék Baltay.</p>
               <p>- Már nagyságos uram, pedig az úgy lesz, - hanem azért se baj, - mert én láttam
                  elég tyúkot, midőn a récefiakat vezette, - eleinte féltette a tyúk, hogy a vízbe
                  fúlnak, és röstellte, hogy utánuk nem mehetett; de utóbb volt annyi esze, úgy
                  tetette magát, mintha maga is utánuk mehetne, ha akarna, de nem megy.</p>
               <p>Baltay elhallgatott, a szó értelmesen lőn mondva, s addig gondolkozott rajta, hogy
                  András nem kapván feleletet, körülnézett, s meglátta a pört.</p>
               <p>- Hát ez mi, nagyságos uram?</p>
               <p>- Jó, hogy szól kend, tegye zár alá, hogy megint el ne tévedjen.</p>
               <p>András hirtelenében nem tudott szólni, hanem fölnyalábolta a pört, s elvitte a
                  szomszéd terembe, - de érezte, hogy szívén nehezebb a fájdalom, mint amennyit a
                  pör nyom, pedig azon is van mit megemelinteni.</p>
               <p>Ugyanez órában és e percben lépett be a herceghez Csapó, - arcán mély bánat ült,
                  érezte, hogy nem a legkellemesebb hírt hozza, - de eltitkolni úgy sem lehetett
                  már.</p>
            </div>
            <div type="chapter">
               <head> XVII. Béke hamvaira.</head>
               <p>Nagyot fáradt a természet, hogy visszakívánta az erőt az élőtől, és kiéhezte
                  magát, midőn olyan ember hullájával kívánt táplálkozni, mint herceg Batthyányi
                  Lajos.</p>
               <p>Nem bír ágyától menekülni a nagy ember, kinek szívében annyi szeretet fért el, és
                  most már csak bizalmasan kereshetik meg a kórágynál, hogy búcsúzatlanul ne menjen
                  el a más világra.</p>
               <p>Rég vár az ajtó mellett egy ősz ember, az öreg Csapó, ki fontos mondanivaló nélkül
                  bizonyosan nem vásítná a küszöböt; de türelmesen várja, míg a beteg előinté, mi
                  nem sokára be is következett.</p>
               <p>- Öreg barátom, - mondja a herceg, - búcsúzni jött ön?</p>
               <p>- Kegyelmes uram, miért búcsúznék? - válaszol Csapó, - én már csak arravaló vagyok
                  a földön, hogy izenetet vigyek el a más világra az után, aki nemrég előttem ment
                  oda.</p>
               <p>Megszorítá a herceg a becsületes szolgának kezét, - jól esett neki a hűség, mely
                  még holta után is szolgálni akar, mintha mondani akarná, - ne félj, nemsokára hírt
                  viszek utánad azon szeretteidről, kiket a földön hagyál.</p>
               <p>- Valamit akar mondani Csapó barátom!</p>
               <p>- Kegyelmes uram, kár volt a levéltárba ereszteni az alispánt.</p>
               <p>- Nem remélem, hogy valami eltévedt volna utána?</p>
               <p>- Csak a szemével ártott, kegyelmes uram!</p>
               <p>- Bizony még a boszorkányokat hiszi, kedves öregem. - mosolyga a beteg.</p>
               <p>- Kegyelmes uram, én a boszorkányoknak söprűnyelet fogok, hanem mikor az ördög
                  viceispán képében hoz be valakit, annak a szemeit nem foghatom be.</p>
               <p>- Nos, mit látott meg a vicispán? - kíváncsiskodék a herceg.</p>
               <p>- Amit legkevésbé kívántam volna, mert emberségemre volt bízva: Baltay contra Baltay.
               </p>
               <p>- Nos?</p>
               <p>- Ez kegyelmes uram, egy elátkozott pör, melynek, ha maholnap vége lesz, úgy az
                  ország legderekabb fiainak egyikét fogja tönkre verni.</p>
               <p>- Gróf Dunayt? - kérdi a herceg, remegve támaszkodván föl a vánkosra.</p>
               <p>- Nincs különben! - hagyá helybe Csapó.</p>
               <p>- Hibáztam, nagyon hibáztam, - mondja a herceg keserűen, - sem megőrizni nem
                  tudtam e szerencsétlen pört, sem megakadályozni Baltayt, midőn azt tán tehettem
                  volna.</p>
               <p>- Mondtam én azt, kegyelmes uram, hogy az olyan ajtót nem kell nyitva feledni.</p>
               <p>- Barátom, ön mindent megtett; hanem most segélje megtenni az utolsót.</p>
               <p>- Mindent, kegyelmes uram.</p>
               <p>- Adjon tollat és papírt, - mondja a herceg összeszedve a végerőt, - talán ez
                  elfáradt kéz meg nem tagadja meg a végső szolgálatot.</p>
               <p>Csapó mindent elkészített egy levélnek megírásához, - az ágy szélére ült
                  olyanképpen, hogy a beteget fönntartani bírja, ki is ezen segedelemmel nagy
                  lassúsággal a következő sorokat írta:</p>
               <p>
                  Kedves Baltaym!
               </p>
               <p>
                  Érzem, hogy az utolsó tollvonásokat teszem azon az ágyon,
                     melyről felkelni többé nem fogok. Szerencsétlen öcséd hagyta nálam megőrzés
                     végett a Baltay-pört, melynek tartalma előttem máig ösmeretlen volt, különben
                     tudtam volna kötelességemet.
               </p>
               <p>
                  Barátom, egy fáradt utasnak még marad annyi ideje, hogyha
                     rászorult, valami okosat gondoljon; én azonban nem egy rövid útban, hanem az
                     élet hosszában fáradtam el, s nem tudom, a legjobbat gondoltam-e, midőn alábbi
                     kérésem teljesítéséért esedezem.
               </p>
               <p>
                  A emberek legszívesebben megcselekszik azt, amit tőlök
                     legelőször kérnek; - barátom, én legelső kérésemet legutolsó óráim egyikében
                     intézem hozzád, s így még attól sem kell tartanod, hogy valaha második kéréssel
                     alkalmatlankodjam, tehát hallgass meg...
               </p>
               <p>
                 .....................................................................................................................................................
                     .....................................................................................................................................................
                     .....................................................................................................................................................
                     .....................................................................................................................................................
               </p>
               <p>
                  Igaz barátod a sírig és azon túl
               </p>
               <p>
                  Herceg Batthyány Lajos m. k.
               </p>
               <p>A levél címezve lőn, és Csapó úr szentül megfogadá, hogy kézbesíteni fogja, miről
                  kételkednünk éppen nem is lehet.</p>
               <p>A levélnek kipontozva hagyott részét annak idejében közlendjük, tehát türelemért
                  esedezünk, és maradjunk, a hercegnél kinek néhány nap múlva megnyílt a boldogok
                  hazája.</p>
               <p>Minő könnyen szakad el a fonál, - s az erős lélek, mely megtörhetlen volt a földi
                  harcban, elvégződik, mint egy fuvolahang, melyre csak a körüllevők emlékeznek
                  vissza.</p>
               <p>A ravatalon fekszik az elfogyott lélek hüvelye, ki folytatása volt egy család
                  nyolcszáz éves történetének, életében hatalom, most hulla, mely némán fekszi
                  halálos álmát, és csak egy hideg kövön áll majd a név, melyet emlékezetessé
                  tőn.</p>
               <p>Álljunk meg egy kissé, nézzünk körül, tán lesz annyi vigasztalódásunk önmagunkért,
                  hogy az utolsó lehelettel csakugyan végképp meghalunk-e, úgy marad annyi nyom,
                  mely becsületes embernek ad annyi vigasztalást, hogy tetteit holta után
                  megemlegetik.</p>
               <p>Én, kit születésem órájában nem várt megaranyozott bölcső, s kit mindössze is az a
                  szellő üdvözölt, mely szülőföldemen, a fürgedi pusztán
                  gazdátlan lóként szaladgál, - és keresztanyám öle védett meg tőle, míg bekísért
                  bennünket Ozorára, hogy egy kis szentelt Sió-vízben megkereszteljenek, - mondom
                  én, ki megéheztem szeretetre, barátságra, de címre soha,
                  melyért egy ütetnyi taplót adnék, még akkor sem, ha tudniillik csakugyan rászántam
                  volna magamat arra, hogy naphosszat egy hosszú botot rágjak, melynek végén holmi
                  cserép, vagy sajtfazékban sütik a dohányt, - s mondom én, ki az emberben az embert
                  szeretem legjobban, - előkerestem két regényemben a legméltóságosabb nevű embereket és olthatatlan szenvedéllyel emlékezem
                  róluk.</p>
               <p>Megálljatok, - számot adok róla.</p>
               <p>Volt idő, midőn egy vigyázatlan szóért könnyen rákiálthatták volna az emberre: üsd agyon! én a legnyugodtabb kedéllyel mondám az egész
                  ország minden szűrös polgárjának, hogy az igazság nemcsak akkor igazság, mikor a szűrnek, - hanem akkor is, mikor a kaputnak kell; mert az igazság nem olyan, mint a süveg, hogy a nagy
                  helyett kicsiny, a kicsiny helyett pedig nagyot választ az ember, - de nem is
                  olyan, mint a nóta, hogy magának minden ember azt hegedülteti, amelyik neki
                  legjobban tetszik.</p>
               <p>Nem azért vettem a tollat a kezembe, hogy a méltóságos uraknak címeit rőföljem
                  össze; - én a múlt időknek embereit kerestem föl, s ha egyiknek vagy másiknak
                  emlékénél levett kalappal állok, kegyeletből teszem, s azon
                  vággyal, bárha végigjárhatnám az országot s benne annyi jelest találnék, hogy
                  födetlen fővel mehetnék végig rajta.</p>
               <p>Megvan a nemzeteknek is saját hét kövér és hét sovány esztendejük, - mit
                  siránkozunk vissza a nem kövér esztendőkre? Ráérünk, szellőztessük a múltat, fél
                  század elég arra, hogy a nagy érdemeket nagyoknak ösmerjük, tegyünk valamit egy
                  kis megösmerésért, mert ha késünk a megösmeréssel, a hálásabb utódok száz esztendő
                  múlva - szentekké avatják őket.</p>
               <p>Nem akarok tovább időzni e gondolatnál, - megyek alakjaim után s legelőször is
                  Baltayt keresem föl, ki éppen most olvassa el a levelet, s még nem tudja, hogy a
                  herceg éppen azon órában halt meg, melyben a levelet olvassa, azaz 1806. június
                  6-dikán, s az öregurat a levél éppen a legkellemetlenebb hínárból húzza ki; mert
                  az öreg régóta tűnődik azon keserves helyzeten, melybe félig meggondolatlan, félig
                  pedig a körülmények által indokolt gyanúja Dunay irányában besodrá; de azóta olyan
                  dolog történt, mit megváltoztatnia nem lehet, nem tud és nem is akar: - pedig
                  érzi, hogy e helyzetből valami okos módon mégis menekülnie kell, mert mióta
                  Holvagy Pistával találkozott, Dunaynak csak annyi vétke van ő irányában, hogy két
                  rovása van, s az öreg annyira András uralma alatt áll, hogy maga is tökéletesen
                  hiszi, hogy a másik két vonást le fogja vakarni, de hogy ingyen azt nem fogja
                  tenni, arról is jót merünk állni.</p>
               <p>A levélnek előttünk ösmeretlen sorai irányt adának gondolkozásának, - s mint
                  minden magyar ember, úgy Baltay is rettenetes módon szeret - megbékélni, csak
                  módja akadjon hozzá; s minthogy a herceg levele irányt adott, a jó lelkű ember még
                  könyűre is fakadt bánatában, hogy egy jó barátjának csak utolsó kívánságát
                  teljesítheti; örömében pedig azért, hogy egyszer mégis a szomszédokkal jó napokat
                  tölthet.</p>
               <p>Néhány nap múlva délelőtt megszólamlanak a toronybeli harangok, s Baltay úr kérdez
                  egy a kapu előtt elmenő parasztot:</p>
               <p>- Atyafi!... ki halt meg a faluban?</p>
               <p>- Senki, nagyságos uram! - mondja a paraszt, levévén nagy szélű kalapját.</p>
               <p>- Csak nincsen tűz - véli az úr - hisz akkor félrevernék?</p>
               <p>- Azt tartom, nagyságos uram, nekünk annyi, mintha tűz volna, - bizony tán félre
                  is verhetnénk.</p>
               <p>- Beszéljen kend okosabban, mert ennyi szó közül úgy sem válogathatnám ki, hogy
                  kend mit akar?</p>
               <p>- Annyi az egész, nagyságos uram - mondja szomorúan a paraszt, - hogy az enyingi
                  herceg meghalt.</p>
               <p>- Nos aztán? - kérdi Baltay még odább, minthogy ő maga úgyis reggel óta tudta,
                  csakhogy azt nem érti, miért harangoznak itt is?</p>
               <p>- Nagyságos uram - felel - urunk volt az nekünk, - ott is dolgoztunk mi sokszor
                  nagyságos uram, aztán annyi jó voltával éltünk, hogy bizony nagyon olcsóért
                  köszönjük meg, ha a harangot meghúzzuk utána.</p>
               <p>
                  .....................................................................................................................................................
               </p>
               <p>Baltay némán maradt egy darab ideig, s midőn a paraszt ember látta, hogy a
                  nagyságos úr nem szól többet, még egyszer meglebbenté nagy szélű kalapját e
                  szóval:</p>
               <p>- Az isten jóvoltába ajánlom a nagyságos urat.</p>
               <p>- Jó szerencsével járjon kend! - feleli utána Baltay, fölébredvén a köszöntésre,
                  azután pedig rendelést tett, hogy a másnapon Enyingen tartandó gyászmisén minden
                  mozdulható ember jelen legyen, csak annyi ember maradván otthon, mennyi a
                  házőrzésre okvetlenül megkívántatik.</p>
               <p>Másnap Baltaynak négy lova Enyingig kénytelen volt lépésben menni, mert a kocsis
                  már nem győzte kerülgetni a sok kocsit és gyalogolót, tehát mentek, ahogy
                  mehettek; de még egészen jókor a gyászünnepélyre, mely népesebb lőn, mint bármely
                  országos vásár, és kétségtelen bizonyítványa volt annak, hogy Magyarországon a
                  földesurat legtöbbször a jobbágy siratta meg.</p>
               <p>Abban az időben Enyingen éppen azon a helyen, hol most a ritka szép katholikus
                  imaház egy gyönyörű kertnek facsoportozatai között áll, volt a temető egészen a
                  helység közepén, ugyanott pedig egy kis kápolnaféle imaház, ami az akkorban ott
                  lévő katholikus híveknek nagy szűken elég volt, búcsúkor tehát, és egyéb ünnepély
                  alkalmával a hívek meggyülekezvén, a tisztelendő úr a szószéket kitétette, s úgy
                  beszélt a népnek.</p>
               <p>Látom a roppant tömeget, a szószéket ma is kitetette, és a hallgatóknak szívéig
                  beszélvén, tán nem volt egyetlenegy ember, kinek könnyei ki ne csordultak volna, s
                  a református tiszteletes úr legjobban törölgette a szemét.</p>
               <p>- Nézze kend, - súgja egyik paraszt a másiknak, - még a kálomista emberek is
                  sírnak, pedig a mi papunk prédikál.</p>
               <p>- Mert igazat beszél! - mondja Bocsor gazda, a mostani pápai tanárnak édesapja,
                  kihúzván kendőjét, hogy lefolyó könnyeit föláztathassa, mert érezte a becsületes
                  ember, hogy egykönnyen el nem állíthatja.</p>
               <p>Vége lőn a szent beszédnek, s imát kezdének a hívek a megboldogultnak lelki
                  üdvösségéért, s midőn már mindenik keresztül levelezte saját imádságos könyvét,
                  önkéntelenül nézett a szomszédba, ha ott tán még egy másik imádságot lelne.</p>
               <p>Kajári Pál, Holvagy Pistának édesapja, éppen most végezte el az utolsó, mit saját
                  könyvében talált, tehát áttekint egy református atyánkfiának könyvébe, s abból
                  akar imádkozni.</p>
               <p>- Hisz kend pápista! - mondja a másik.</p>
               <p>- Az vagyok édes jó barátom, - felelé Kajári.</p>
               <p>- Éppen azért mondom - jegyzi meg a szomszéd - mert én meg református vagyok.</p>
               <p>- Nem tesz az semmit - nyugtatja meg őt az öreg Kajári, - hátha a kelmed könyvében
                  is találkoznék valami szép imádság, azt gondoltam, sokkal tartozom én ennek a
                  hercegnek, s ha már meg nem fizethetem neki másképp, - legalább imádkozom érte, -
                  aztán nagyon nem szeretném, ha valami szép imádságot - elmondatlan hagynék.</p>
               <p>*</p>
               <p>Sorsom azon boldog körülmények közé vezetett, hogy gyermekkorom legelső emlékei e
                  nagy név említésével vannak kapcsolatban, - meglehet, mások elfeledik a múltat, -
                  én legboldogabb vagyok, midőn azt megemlegethetem, és elmondhatom:</p>
               <p>
                  “Akit holta után így siratnak meg, az nem halt meg!”
               </p>
            </div>
            <div type="chapter">
               <head>XVIII. Az újabb nemzedék.</head>
               <p>A tizenkilencedik századnak eleje csak olyan zajos volt, mint a tizennyolcadiknak
                  vége, s míg az ostoba varjúk hírbe keveredtek, hogy egyik varjú a másik varjúnak
                  szemét nem vájja ki, addig az emberi faj egészen más munkába fogott, s az volt a
                  legderekabb ember, aki legtöbbet vert agyon.</p>
               <p>Lehetetlen kikerülnünk azon időket, mert embereink e korban éltek, hanem azért
                  kerültünk a legegyenesebb útra, hogy történetünk folyamát szétágazóvá ne tegyük, s
                  éppen azért írjunk ide néhány sort abból a vastag könyvből, melyben Kisfaludy
                  Sándor életírása leghitelesebben meg van.</p>
               <p>“Midőn Himfy szerelmeinek első kötete: “A kesergő szerelem” megjelent, soha, sem
                  előbb, sem utóbb nem okozott Magyarországon könyv oly sensatiot, (amint ott van)
                  mint ez. A Himfy név hirtelen elterjedt az egész hazában, s a nagy ösmeretlen
                  közfigyelem tárgya vala.”</p>
               <p>A második kiadásban nevezi meg magát Kisfaludy, s attól fogva nincsen egyetlen egy
                  kabátos ember, ki ezt a nevet ne ismerné, s a zalai hegyek csak oly ismeretesek,
                  mint “Pusztaszer”, hol eleink Árpádot pajzsra emelték.</p>
               <p>A csatazajnak kellő közepéről nem hozott senki zöldebb babért, mint amelyet egy
                  ország nyújta Kisfaludynak legelső műveiért, s ebben az országban nem volt meg a
                  “Mi atyánkon” kívül imádság is, melyet könyv nélkül annyian tudtak volna, mint a
                  regéket, melyek hirtelen járták be nagy Magyarországot.</p>
               <p>Mint a várt vendéget kapták mindenfelé a regéket, és egy csoportban harminc ember
                  is hallgatta, midőn a harmincegyedik fölolvasta nekik.</p>
               <p>Baltay házánál ki- s bejárt a sok vendég, még a cselédek közt is közszájon forgott
                  a híres történet, s midőn Imre úrfi hazajött Keszthelyről, hol addig tanult, hogy
                  már az iskolából is kifogyott, András maga maradván az úrfival, addig kérte, hogy
                  a fiú Kisfaludyt neki könyv nélkül elmondá.</p>
               <p>András az öregúr aranyos mentéjének gombjaival vesződött, Imre pedig egyre-másra
                  mondá a sok verset, és csak annyi időt vett, míg az öreg egy-egy könyűt, eldörgölt
                  a képén, vagy a lelkes ifjúnak arcát nézé, s azöreg cseléd gyönyörködött benne,
                  hisz a jó mag nem szóródott ki az útra, hanem a jó földben szépen megeredvén, erős
                  hajtásokat kezdett ereszteni.</p>
               <p>- Nincsen több? - kérdi András, midőn a fiú megnyugvás végett megállt.</p>
               <p>- Még felét sem mondám el.</p>
               <p>- Hej, kedves úrfi, már hol fér el a fejében az a tenger sok tanulság?
               </p>
               <p>
                  - Ott, ahol a többi, András bácsi, - válaszol a fiú, ne
                  mondjak már többet?</p>
               <p>- Majd lemegyünk a kertbe, - kedves úrfi, - mikor az öregúr a délutáni álmát
                  alussza, ott majd nem háborgat senki, - ott aztán elhallgatom estig! mondja András
                  az aranyos mentét a szomszédterembe cipelvén, hanem midőn ő az egyik ajtón bement,
                  mintha a másik éppen akkor záródott volna, - s már majdnem azt gondolta András,
                  hogy az öregúr hallgatózott; de aztán azt hitte András, hogy a nagyságos úr nem
                  állta volna meg szó nélkül a dolgot; mert még mindig jobb szerette, ha a fiú a
                  fára mászott, mintha könyvet látott a kezében.</p>
               <p>András nem sokáig tűnődött, mert hisz az is meglehet, hogy nyitva volt az ajtó, s
                  mikor ő az egyiket kinyitotta, akkor a másik becsapódott, tehát nincs miért tovább
                  firtatni a dolgot; hanem mivel mi bizonyosan tudjuk, hogy az öreg Baltay csakugyan
                  a szobában volt, azt is megmondhatjuk, hogy az öreg régóta hallgatózott, s ámbár
                  néhányszor már megsokallta a szavalást, és be akart nyitni a szobába, mégis
                  mindannyiszor valami hátrahúzta, s utóbb maga sem bánta, hogy a gyermek nem fárad
                  ki, sőt jól esett neki, hogy András a gyereket bámulja, - tehát nem zavarta őket,
                  hanem midőn hallotta, hogy légyottra rendelte András a fiút, ő is eltávozott.</p>
               <p>Pipára gyújtott az öreg, föl s alá járkált a szobában, a fiúnak jövendőjéről
                  gondolkozott, s ez volt a legelső eset, hogy a fiúnak eszét sem feledte ki, s nagy
                  megelégedésére szolgált, hogy András megbámulja a gyermeket, tehát föltette
                  magában, hogy a délutáni alvást elengedi s ő maga is elsompolyog utánuk a
                  kertbe.</p>
               <p>Mielőtt oda mennénk, álljunk meg egy szóra.</p>
               <p>Sokféle alakban jött már le a földre a nyomorúság, de ha visszagondolunk a
                  jelenből az elmúlt tíz esztendőre, bátran azt mondhatjuk, hogy a “nagyságos és tekintetes” nyavalyában sínylődött a nemzet. Elátkozott
                  ember volt, ki a tekintetes uraságig föl nem vergődhetett, - és boldogtalan volt a
                  leány, ki egy tekintetes urat nem foghatott, pedig végtére már annyi volt az
                  ügyvéd, orvos, mérnök, hogy ahol a verebeket akarták kővel dobálni, ott is a tekintetes ügyvéd urat találta el a kő.</p>
               <p>Még a falusi kutya is úgy elfajzott, hogy nem a koldust, vagy a zsidót ugatta meg,
                  hanem azt a boldogtalant, ki a tekintetes címig föl nem vergődhetett s még a
                  legélhetetlenebb cigány is azt mondogatta, ha megharagudott: nem
                     is tekintetes, hanem csak nemzsetes.
               </p>
               <p>A gyöngeség végtére nyavalyává fajult, s jaj volt a cselédnek, ha a tekintetes
                  címet meg nem szokta, - végtére cselédfogadáskor valóságos leckét adtak a
                  cselédnek csupa titulusból.</p>
               <p>A kenyér megfogyhatott a háznál, - kértek a szomszédból, vagy néha koplalással
                  győztek, csak a tekintetességből nem engedtek alább, s még
                  a házaló zsidóval is könnyebben megalkudtak, ha egy címmel fölebb beszélt; ámbár
                  eközben a rőföt mindig kurtábban ereszté.</p>
               <p>Fölment az ifjú úr a tanodába, nem azért, hogy ott fölszedjen a tudományból; de
                  hogy elkószálja az esztendőt; mert az édes mama rég megsúgta neki, hogy akár
                  tanul, akár nem, azért itthon mégis tekintetes úr lesz.</p>
               <p>Míg a tanár tüdőfáradtig lármázott, addig hortyogott az úrfi; pedig ha nem alszik,
                  még akaratlanul is ragadt volna rá valami, s jó hasznát veheté, mikorra csakugyan
                  már belenőtt a tekintetes címbe; de a vagyon otthon
                  rettentőn megfogyott; mert tíz esztendő alatt az ujjnyi széles szalag tenyérnyire
                  nőtt meg s ez a kis különbség először a rétet, azután a búzaföldet ette meg, s
                  ámbár a sok mosott szalag és tekintetes cím mind megvan, de
                  a rétet és búzaföldet a szomszédéhoz mérték, és az úrfi hiában vakarja a fejét,
                  mert bíz abban sincsen, pedig ugyan jó volna a jó tanács, mert a tekintetes
                  titulust nem lehet betálalni, s amellett fölkopik az álla.</p>
               <p>Persze, most már az ifjú úr is belátja, hogy jobb lett volna valamit tanulni; de
                  már késő és szégyen tanuláshoz fogni; tehát megkísérti a tekintetes címet, mi hasznát lehetne még venni. - Házról-házra kujtorog
                  most, atyafiságba keveredik az egész világgal, és minden ismerőstől kölcsön kér,
                  amennyit adnak. Korhely pajtások közt hűséges jó barát, jó pénzért bolondnak is
                  beáll - ennyi maradt meg a régi vagyonból: - tekintetes úr
                  most.</p>
               <p>Szomorú kép, - sokkal rongyosabb, mint mutogatni kívánná az ember, és jaj annak,
                  kit az apai és anyai gőg idáig vitt; pedig számosan vannak még a józanabbaknak
                  szomorú például.</p>
               <p>Baltay féltette a fiút, de midőn az eleven eszű gyermeknek előmenetelét látta,
                  végig gondolt terjedt birtokain s neve becsülete mellé, azt gondolá, nem rosszul
                  illenek, ha a fiút okos embernek mondaná mindenki.</p>
               <p>Ebéd alatt engedékenyebb volt, mint máskor, és eltűrte, hogy a gyermek a maga
                  eszéből beszéljen valamit, s föltette, hogy délután nem alszik, ha kínjára esik
                  is, hanem lemegy a kertbe.</p>
               <p>Az álom oda nehézkedett a szempillákra, Baltay mindenkép erőlködött, hogy elverje
                  a megszokott vendéget, de az végtére is erősebb volt, s az öregúr a zsölleszékben
                  uzsonnáig aludt.</p>
               <p>András azalatt a lugasban üldögélt, s a fiú egyre-másra mondta a sok történetet, s
                  már az uzsonnaidő is elérkezett, mikor az öregúr kidörgölvén szemeiből az álmot, a
                  kövér fűben oldalt került a lugasnak, s már messziről hallgatta, mikor a fiú
                  javában mondta a verset:</p>
               <p>
                  A magyarnak már szokása, Hogy a jussát nem hagyja; De ha vele
                     bánni tudnak, Az inget is odadja.
               </p>
               <p>András két könyökére dűlve hallgatta a fiút, az öregúr pedig mindinkább
                  közelgetett, s édes örömmel telt meg, hogy a fiú máris mennyit összetanult.</p>
               <p>Baltay szerette volna a fiút összeölelgetni; de ezt szégyenlette András előtt;
                  hanem elment a kertnek csavargó utain, szűntelen a verseket mondogatván, melyek
                  emlékéből többé ki nem mosódának.</p>
               <p>Szívén találta az egyszerű kis versszak, s ő nem kérdezvén igaz urát, megtanulta,
                  és szinte vágyott az alkalomra, hogy illő módon elmondhassa, s e buzgóságban
                  annyira ment, hogy valóban megéhezte az alkalmat, hogy az ingét is odaadhassa;
                  csak már jőne valaki és kérje.</p>
               <p>Nem kellett sokáig várakozni, az 1809-diki fölkelést kezdték mindenfelől sürgölni,
                  s a büszke magyarnak jól esett, hogy a megyei alispán díszes környezettel őt is
                  megkereste, hogy vagyonához képest részt vegyen a haza védelmében.</p>
               <p>A szomszédos megyék vegyes küldöttségben egyesültek az erőt felkölteni, s a többi
                  közt őrnagyi ruhában látjuk Kisfaludyt, kinek neve éppen ezen időben szaladta meg
                  az országot.</p>
               <p>Baltay előtt bemutattaték a küldöttség, hanem ez a bemutatás oly futólag történt,
                  hogy a nevek közül a Kisfaludy név Baltayt éppen nem érinté, annál inkább: mert az
                  alispán nem annyira az írót, mint az őrnagyot mutatá be, ki
                  éppen most vette a parancsot, hogy a nádor mellett segédtisztképpen
                  foglalkozzék.</p>
               <p>Az alispán a háborúra vitte a beszédet.</p>
               <p>- Megint közelít a francia! - kezdi az alispán.</p>
               <p>- De hegedűszóval csak nem fogadjuk őket! - mondja Baltay.</p>
               <p>- Attól függ, - okoskodik az alispán, - hogy a nemzet milyen erőt fejt ki.</p>
               <p>- Aki eleven, az az ellenség elé megy!</p>
               <p>- A megye reméli, hogy nagysád hazafiúi áldozatát nem vonja meg, - itt van a
                  nádori levél, melynek szavai szerint ő fensége érettünk jót állt, tehát megvárja,
                  hogy szavát ő is beválthassa.</p>
               <p>- Beváltjuk, alispán úr, - mondja lelkesülten az öreg, - háromszáz lovam van, -
                  mindenikre ülhet egy ember, - írja fel alispán uram...</p>
               <p>Az alispán írta.</p>
               <p>- Ezeknek persze ennivaló is kell, - tehát ennivalóval is én látom el őket, - írja
                  föl alispán úr ezt is.</p>
               <p>Az alispán írta.</p>
               <p>Amennyi készpénz a pénztárban van, megszámláljuk, - azt is odaadom, - írja föl
                  alispán uram a többi után.</p>
               <p>Az alispán már sokallani kezdé a dolgot.</p>
               <p>- Zabom is termett bőven, hála istennek - hagyunk vetni valót, - a többit el lehet
                  vinni a katonák után, - ezt is írja fel a tekintetes alispán úr.</p>
               <p>- Isten úgyse, sok lesz, - mondja az alispán, - ennyit nem kívánunk.</p>
               <p>- Alispán úr! - mondja Baltay, - ki van rám vetve, hogy mennyit adjak?</p>
               <p>- Nincsen olyan törvény, mely e tekintetben kényszeríthetné nagysádat.</p>
               <p>- Én is azt gondoltam, - teszi hozzá Baltay - mivel nem parancsoltak, hát annyit
                  adok, amennyi tőlem kitelhetik.</p>
               <p>- Ennyi mégis sok lesz, nagyságos uram!</p>
               <p>- Én meg azt mondom, hogy nem sok, - szép szóért többet megteszen az ember, mint
                  erőszakért, mert:</p>
               <p>
                  A magyarnak már szokása, Hogy a jussát nem hagyja; De ha vele
                     bánni tudnak, Az ingét is odaadja.
               </p>
               <p>Meghatotta a környezetet a háziúrnak lelkesedése, s egymás kezét szorongaták a
                  küldöttség tagjai, Kisfaludy pedig egy ablakmélyedésbe húzódva kinézett a
                  szabadba, lelkét beárnyékozta egy édes érzelem, hisz élő tanúja most, hogy lelkes
                  gondolatai mint terjednek szét, s a lelkesülés órájában a szorongó honfi kebel, az
                  ő szavainak segedelméhez menekül.</p>
               <p>Andrásnak éppen akkor dolga volt a teremben s midőn Baltay az alispánnak rendre
                  számolá az adományt, szerette volna a nagyságos úrnak kezét megcsókolni s amint az
                  úr egyik ajánlatát a másik után tette, azonképpen gondolá ő is, hogy most a jobb
                  kezét, most meg a balt csókolná meg, s mikor az úr az adományokból még sem fogyott
                  ki, azt gondolja András, hogy még a lábát is megcsókolná, végre midőn a versekhez
                  ért az öreg, nem talált egyéb megcsókolni valót, mint azt a nyomot, ahova az
                  öregúr letenné a lábát.</p>
               <p>Becsületet hozott a szakácsné a házra; mert a vendégeket illendőn ellátta, s midőn
                  a vendégek elbúcsúzának, András az udvaron csinált rendet az előjáró kocsik közt,
                  s hol az őrnagynak szürke köpönyegét látta, kiváló gondoskodással nézett meg
                  mindent, hogy az utazónak kényelméből mi se hiányozzék.</p>
               <p>Imre még ekkor nem vett részt a nagyobbak társaságában, mert a régi magyar
                  házaknál a gyereknek nem engedtek szót az öregebbek között, hanem András úgy
                  intézte a dolgot, hogy Imre kéznél legyen, midőn a vendégek kocsikra ülnek.</p>
               <p>- Csak itt maradjon az úrfi, - mondja András Imrének, - jól vigyázzon, messziről
                  is megismerheti, kopasz feje van, egyik sem hasonlít hozzá, nem is tudom mitől
                  kopaszodott volna meg a többi!... okoskodik András,... ahun a!... most már
                  jőnek.</p>
               <p>- Csak közelről megláthassam! - sóvárog a remegő fiú.</p>
               <p>- Mindjárt meglátjuk úrfi! - bíztatja András az érkezők felé nézve, kik közül
                  éppen Kisfaludy vált ki legelőször, s rögtön a kocsi felé tartott.</p>
               <p>András annyira meglepeték, hogy hirtelenében nem tudott szólni, hanem a karjába
                  kapaszkodó fiút könyökével érinté, s midőn Kisfaludy a kocsihoz ért, s a hágcsón
                  fölkapaszkodék, András oldalt súgja a meglepett fiúhoz:</p>
               <p>- Most nyúljon a ruhájához!</p>
               <p>- Már érintettem! - felel a fiú kegyelettel, ifjú lelkesedésében érezvén a
                  boldogságot, mi az ilyen nagy embernek közelségéből kiárad.</p>
               <p>Kisfaludy leült, de amint hirtelen elhelyezkedék, meglátta a lelkes arcú fiút, ki
                  egészen rábámult, s e tekintetet nem tudta kérdés nélkül kiállni.</p>
               <p>- Kié ez a szép fiú?</p>
               <p>- Én Baltay Imre vagyok! - felel a gyermek elpirulva.</p>
               <p>- Kedves fiam, - kövesse bátyja nyomdokait, - mondja Kisfaludy a még gyermek
                  ifjúnak kezet nyújtva, ki azért egész félénkséggel nyúlt.</p>
               <p>- Csókolja meg! - mondja hirtelen az öreg András úgy, hogy Kisfaludy is
                  megértette. Kisfaludy későn akarta visszahúzni kezét; de már akkor az ifjúnak
                  ajkai érinték, éppen midőn azt mondja Kisfaludy egészen tréfálva:</p>
               <p>- Kedves fiam, - talán püspöknek nézett?</p>
               <p>- Kisfaludy Sándornak csókoltam kezet! - magyarázza a gyermek kisugárzó arccal, -
                  mi a költőre sem téveszté el a hatást, s e sajátszerű tiszteletadót beszámolá a
                  kegyeletnek, mi olyan jutalom, mit arannyal fölmérni még eddig nem tudtak.</p>
               <p>A költő fölvoná a fiút a hágcsóra, homlokát megcsókolá, s egy pillantást váltva
                  még vele, a többi után indult, de még a távolból is néhányszor
                  visszaintegetett.</p>
               <p>Amint a vendégek elmentek, Imre a kertbe ment el, Baltay pedig Andrással maradt a
                  nagy udvaron, hol növendék fák bokrosíták meg a térséget, s az uraság szívesen
                  elbabrált az új hajtású fák közt, melyeknek nagy részét maga ültetgette.</p>
               <p>- No, András, elfáradt kend? - kérdi az uraság.</p>
               <p>- Ilyen embereknek szívesen szolgál az ember akár meddig volnának itt.</p>
               <p>- Szeretem, hogy nem kerülték el a házat, - jegyzi meg az úr, - nagy örömöm telt
                  bennük; hanem az a katona, az az őrnagy nagyon szótalan ember.</p>
               <p>- Pedig annak legtöbb elbeszélni valója volna, ha megszólamlanék.</p>
               <p>- Tapasztalt ember lehet, - hagyá helybe Baltay, nem gondolván az igazi okra,
                  hanem az elválási körülményekre célozva mondja, - láttam, Imrét megcsókolta.</p>
               <p>- Szép becsület az ifiúrnak, hanem meg is érdemlette, - bizonykolá András, -
                  legalább olyant mond, amit nem úgy súgnak neki.</p>
               <p>Hallja kend András, - most az a fiú már tanítja kendet? - tréfála az öreg.</p>
               <p>- Nojsz az még nem nagy csoda, nagyságos uram, - én rólam könnyen lemosta egy
                  zápor az iskolaport, hanem azt tartom más is tanult már attól valamit. - Az öreg
                  elvörösödött, hanem megint összeszedte magát, hisz legbizalmasabb embere előtt
                  nincs mit eltagadni, tehát azt mondja:</p>
               <p>- Észrevette kend, mikor a lugasnál a gyereket hallgattam?</p>
               <p>- Már messziről láttam, - s amit akkor hallott nagyságos uram, tudom nem feledte
                  el.</p>
               <p>- Azt is hallotta kend?</p>
               <p>- Jobban megörültem neki, mintha lakodalomba hívnának.</p>
               <p>- Bíz az, hallja kend, olyan mondás, hogy megtanulhatja az ember, akárki
                  csinálta.</p>
               <p>- Én megmondom, ki csinálta.</p>
               <p>- No ugyan ki?</p>
               <p>- Az az őrnagy, ki az úrfit megcsókolta, - Kisfaludy Sándor a neve.</p>
               <p>- De bánom, hogy ezt előbb nem tudtam! - kiált föl Baltay fejét megcsóválva, - már
                  mégis szerettem volna megkérdezni, hogy ehhez a vershez van-e még több?</p>
               <p>- No még mennyi! nagyságos uram, - Imre úrfi mindjárt elmondja könyv nélkül.</p>
               <p>- Mit gondol kend András, - én kérdezzek ilyent a gyerektől?</p>
               <p>- Jobb lesz most elkezdeni, nagyságos uram, mert ha ez a gyerek úgy elhalad, ahogy
                  most megindult, - véli András - attól félek, majd messze
                     maradunk el tőle.
               </p>
               <p>*</p>
               <p>Baltay addig gondolkodott, hogy Andrást még sem tudta letorkolni; hanem rászánta
                  magát, hogy ha nem tanul is a fiatalabbtól; de legalább meghallgatja, mit tud?</p>
            </div>
         </div>
         <div type="group">
            <head> HARMADIK RÉSZ</head>
            <div type="chapter">
               <head> I. 1809.</head>
               <p>Ne kerüljük el az évszámot; ha azt akarjuk, hogy a jó vérű paripa ne féljen az
                  ároktól, úgy az árokhoz kell vinni!</p>
               <p>Betört országunkba a francia, kiáltványait minden ház előtt elszórta, de a nép
                  ösztönszerűleg tépte szét, mert annyi volt az ígéret, hogy ígéretnek is sok
                  volt.</p>
               <p>A franciák megeléglék a keresztülvonulást, utánuk őrizet nem maradt, s éppen ezért
                  utánuk egy másik kéz nyúlt, mely az elszórt kiáltványokat mindenütt összeszedte, s
                  éppen ezért most már aki eddig el nem olvasta többször, mint egyszer: elolvasta
                     négyszer.
               </p>
               <p>Ezért kár volt összeszedni.</p>
               <p>Terhes szekerek érkeztek Tatába, hol a nádor szállást tartott, és a kísérő
                  hivatalnok rohant a nádorhoz, hogy jelentést tegyen a dologról, egyszersmind
                  eldicsekedhessék, mennyit szedett össze.</p>
               <p>- Mind itt van, amit ön összeszedett?</p>
               <p>- Három társzekérrel hoztam, fönséges uram, - mondja a buzgó hivatalnok, - hanem
                  remélem, hogy még ennyit összeszedetek.</p>
               <p>- Ments isten! - szól közbe Kisfaludy, a nádornak közelébe jutván, - ki észrevevén
                  Kisfaludynak aggodalmát, az ablakmélyedésig jött, hogy a beszédet csak egymaga
                  hallhassa.</p>
               <p>- Mit mond ön? - kérdi figyelemmel a nádor Kisfaludyhoz hajolva.</p>
               <p>- Azt, fönséges uram, - hogy ha már magunk nem akarjuk millió számra szétosztani,
                  legalább mi ne szedessük össze, - mert csak akkor leszen a papírnak hatalma, ha mi
                     hatalomnak hisszük.
               </p>
               <p>- S ez a temérdek ígéret?</p>
               <p>- Nem magyar ember gondolta ki, fönséges uram, - véli amaz, - különben tudta
                  volna, hogy magyar ember ily nagy ígéretnek nem hisz.</p>
               <p>A nádor eleget hallott, visszafordult a hivatalnokhoz, s hirtelen tájékozván
                  magát, semmit sem kételkedett Kisfaludy szavain, azért kérdi a hivatalnokot:</p>
               <p>- Honnét kapta ön a megbízást?</p>
               <p>- Egyenesen Bécsből, - felelt a kérdett - onnét indultam ki, s követtem azon
                  irányt, melyben a franciák elvonultak, s amit értem, kötelességem szerint szekérre
                  rakattam.</p>
               <p>- Fölmentem önt ezen veszélyes foglalkozástól, - tudatja a nádor, - ha kipihente
                  magát, rögtön visszamehet. E szavak után pedig a mellékterem felé indult.</p>
               <p>- De... fönséges uram, én Bécs...</p>
               <p>- A nádor őfensége parancsolatjának engedelmeskedjék ön - mondja a szóba kapva
                  Kisfaludy egész katonai szigorral, mire a jámbor ember elnyelte a többit, hanem
                  megfogadta, hogy ezt megbízójának okvetetlenül elmondja.</p>
               <p>A nádor egész nap nyughatatlankodék, zavarta őt az, hogy hatáskörébe más intézőnek
                  keze is elér, s midőn ügyességgel kellene elütni egynémely dolgot, - az értetlen
                  túlbuzgóság az ellenség kezére játszik.</p>
               <p>A sok tűnődés után asztalhoz ült a nádor, s illető helyre gondos részletezéssel
                  megírta, hogy a nemzetet egészséges fölfogásában meg ne zavarják, s ne szedjék föl
                  az utcáról féltett dologként azt, mit azok szemétnek szórtak ki. Hagyják e
                  kísértést, - legfölebb annyit tegyenek meg, hogy nyomassák újra azon
                  kiáltványokat, melyekkel azelőtt Olaszországot bolondíták, - s
                     akit egy hazugság meg nem térít, megtéríti kettő.
               </p>
               <p>Nem mondhatom el e helyütt, hogy a nádor levelére mit mondtak, - elég az hozzá,
                  hogy Károly főhercegnek kelle védelmére kelni, - s éppen
                  azért meg nem akadályozhatá azt, mit nélküle végeztek el a magyarok ellen éppen
                  úgy mint a birodalom ellen.</p>
               <p>A tanácskozmány számos egyénből állt, - hanem itt is beteljesedett, hogy jaj annak
                  a levesnek, amit sok szakács főz, mindenik megsózza, aztán ember legyen, aki azt
                  megeszi.</p>
               <p>Megettük jó részét mi, hanem azoknak is maradt még belőle, akik megcsinálták.</p>
               <p>A napóleoni kiáltványt nem tudták utolsó példányig beszedni, tehát amit a francia
                  császár egyenes úton nem tudott elérni, tudniillik, hogy az osztrák sereget
                  végképpen szétszórja, s a békét önmaga írja meg, - azt megszerezte neki a
                  haditanács, mely következőkép okoskodott:</p>
               <p>- Itt árverés van, - szól az egyik szavazó, - itt ígérnünk kell, amennyit
                  lehet!</p>
               <p>- Elhibázott okoskodás - mondja a másik szavazó, - szét kell az inszurrekciót
                  verni, s ha egyszer megfutott a francia elől, bizonyosan inkább hazaszalad, mint a
                  francia táborba, honnét a golyókat szórják.</p>
               <p>Ez lőn határozat, - s nem gondolá meg senki, hogy egy tábort szalasztanak szét,
                  melynek üres helyén oly térképet csinálnak, hogy kevesebb könnyek csordulnak ki
                  láttára, mintha a megfutamított sereget egy lábig levágatták volna.</p>
               <p>Két alakot látunk oldalt, alig áll néhány emberből a kíséret, s a nádor fehér
                  köpenyegében áll a Ménfőig nyúló táborhoz közel, s Kisfaludyt nézi néha, minthogy
                  az mély elkeseredéssel nézte a tábort, melynek rendeltetését már tudta.</p>
               <p>Kevés prófétaiság kellett annak belátásához, hogy itt megalázás készül, melyre
                  szükség nincsen, s minek eredményét ma még ki nem számolja senki, de hogy az drága
                  lesz, oka volt elhinni.</p>
               <p>- Kisfaludy! - mondja a nádor, közelebb mozdítván a lovat, - ön mindent tud!</p>
               <p>- Szeretném, ha csak úgy álmodtam volna.</p>
               <p>- A csata elején nem tudja az ember, hogy megéri-e végét, - magyarázá a nádor, -
                  ön megígéri nekem, hogy e napról egykor tanúságot teend, hogy a nemzeten e goromba
                  kísérletet megakadályozni akartam, - de nekem az nem sikerült!</p>
               <p>- Az ég legyen tanúm! - fönséges uram.</p>
               <p>- Nem a francia itten az ellenség, hanem hogy e népet kevesen ismerjük - szól
                  megint a nádor.</p>
               <p>- Pedig ha látták volna, fönséges uram, - mikor egyik-másik szíve melegültében még
                  az inget is lehúzta volna, hogy a sereg után küldje.</p>
               <p>- Meg nem akadályozhatunk semmit, - fejezi be a nádor azon keserűséggel, mely neki
                  osztalékul jutott az egészből, s midőn aztán a csapás elérkezett, megint azt
                  mondja:</p>
               <p>- Kisfaludy! - Magyarország nem itt végződik el, - hanem itt kezdődik; teremteni
                  fogjuk!</p>
               <p>Midőn az osztrák sereg a Rábán átlépett, hogy a győri oldalra támassza magát, a
                  sorezredek tisztei a fölkelő sereget lassankint gúnyolgatni kezdék, s előjelei
                  látszának annak, ami következendő volt.</p>
               <p>A súrlódás fokonként élesebb lőn, tehát siettetni kelle a menetet, hogy a
                  kiszabott helyre érjen a hadsereg, hol a sorezredek föláldozása nélkül oldathassék
                  meg a csomó, de azért a két elemű nép sehogysem bírt egymással megférni, s az
                  elkeseredés kitörő félben volt.</p>
               <p>A fölkelő seregben volt akkor egy elhírhedt bátorságú ember, kivel ugyan
                  találkozánk egy pillanatra, anélkül, hogy megneveztük volna, ez a szabadosok
                  kapitánya, most pedig már őrnagy, Püspöky vala.</p>
               <p>Zala megyei születésű, és Kisfaludyval rég ismerős levén, midőn a nádor a táboron
                  keresztül léptetett, Püspöky nem állhatta meg, hogy Kisfaludyt meg ne állítsa egy
                  szóra.</p>
               <p>- Sándor! - mondja a kemény katona, - én csak verekedni tudok, nem értem a
                  politikát - mondd meg nekem, miért megyünk mi oly nyakra-főre vissza? Hisz már
                  annyian vagyunk, hogy bátran szemközt fordulhatnánk.</p>
               <p>- Barátom! - szól nehéz szívvel a kérdett - nem bíznak bennünk.</p>
               <p>- Hát eresszék haza a fölkelősereget, - azután vége.</p>
               <p>- Még útravalót is adnak, Püspöky barátom, egy kis gyalázatot, hogy otthon ne
                  jusson eszébe senkinek háborúba menni.</p>
               <p>- Barátom, - engem meg nem szalasztanak, - ezért jót állok, - Isten veled! -
                  mondja Püspöky félbeszakasztván a beszélgetést, minthogy a fővezér közelgett, s
                  mindenkinek saját helyére kellett sietnie, hanem a mogorva katona alig várta az
                  alkalmat, hogy valami alkalmas emberbe belekaphasson, ami nem sokáig hagyott
                  magára váratni.</p>
               <p>Elindulás előtt más hadosztályba helyezték Püspökyt embereivel együtt, amidőn az
                  elhelyezés megtörtént, a ménfői szőlőhegyen levő pincék egyikéhez vágtatott az
                  őrnagy, hogy a dandárparancsnoknál bemutassa magát. A parancsnok nem volt a
                  szálláson, hanem egy táborkari tiszt fogadá Püspökyt, ki az elfogadással
                  tökéletesen megelégedett, mert a tiszt oly pokróc goromba volt, mint azt Püspöky
                  kívánta.</p>
               <p>- Kinek a hajdúja? - kérdi a táborkari tiszt minden tartózkodás nélkül gúnyolódván
                  s végig nézvén a rendes ezredektől eltérő sújtásos ruhát, minő az őrnagyon
                  volt.</p>
               <p>- Jobban nézzen meg az úr, - veti vissza Püspöky, - őrnagy vagyok az
                  önkénteseknél.</p>
               <p>- Kinek a hajdúja volt előbb? - mondja újabb gúnnyal amaz.</p>
               <p>Erre Püspöky felkapott egy fazékszedő botot, mire a táborkari tiszt kardot
                  rántott, hanem Püspöky nagy hirtelen olyant vágott a markolatot fogó kézre, hogy a
                  kardot amaz rögtön elejtette. Midőn a meglepett tiszt a feldühödt embertől kész
                  halálát várta, - akkor Püspöky leereszti a botot, s egész nyugalommal mondja:</p>
               <p>- Most megmutattam az úrnak, hogy egy jóravaló hajdú mindig többet ér, mint egy
                  hitvány tiszt; - vesse le az egyenruhát, vagy összevagdalom.</p>
               <p>A hadosztályparancsnok lépett a szobába, s a felforrt vérű őrnagy katonás
                  rövidséggel beszélte a dolgot, mire a parancsnok átlátta, hogy nagyobb botrányt
                  nem lehet a dologból csinálni, a táborkari tisztnek egy jó tanácsot adott, hogy
                  tisztuljon a hadseregtől, Püspökynek pedig azt mondja:</p>
               <p>- Holnap megkapja ön a parancsot!</p>
               <p>Püspöky elment, tökéletesen megelégedve, s alig várta, hogy Kisfaludynak elmondja
                  a dolgot, az osztályparancsnok pedig jelentést tett a fővezérnek, ki nem látott
                  alkalmasabb módot, minthogy Püspökyt; legelőször kell másnap megfuttatni, s
                  minthogy a francia vasasok a balszárny felé törnek, e rémítő csapatnak látása rettentő példának legalkalmasabb lesz.</p>
               <p>Alig pihent a tábor, a legelső szürkületkor megszólamlának a francia ágyúk, s a
                  felső vonal már a várost lövöldözte. A várparancsnok utasítva lőn a
                  legkétségbeesettebb védelemre, hogy a leendő zavarban a sorezredek födözve
                  legyenek, míg a kis Dunán átvergődnek, - s éppen ezért a fővezér a polgárságot is
                  fegyverre szólítá, s aki fegyvert tudott fogni, adtak neki dolgot.</p>
               <p>A csata reggelén még a papok is fegyverben álltak a vár szélén, s egy jámbor barát
                  remegve mondja szomszédjában álló főnökének.</p>
               <p>- Lehetetlen embert ölnöm, reverendissime.</p>
               <p>- Hátha minket lőnek agyon, domine fráter? - vígasztalá a főnök egymásután
                  sütögetve a puskát.</p>
               <p>- Az az ő lelkükön szárad, nekem reverendissime, ahhoz semmi közöm, - de én mit
                  csináljak?</p>
               <p>- Lőni fog, amice! - mondja megadva magát a másik, látván, hogy az ellenség a
                  várárokhoz nyomul a futamodók nyomában, s erre már a félénkebb ember is
                  elhatározóbb lett:</p>
               <p>- Ha már ennyire vagyunk, nem tehetünk róla, - mondja bánattal a barát, és a
                  franciák felé fordítván a puskát, midőn elpukkant a fegyver, fejét hátra kapta,
                  hogy ne lássa, kit ölt meg, aztán áhítattal mondja: “requiescat in pace.”</p>
               <p>A szakaszok sebesen húzódának vissza, s a menekülésre uszított nép rémülten szórta
                  el a fegyvert, mellyel dolgot nem engedtek neki; hanem mielőtt végképp
                  megfutamodnék a sereg, tekintsünk másfelé, ha még Püspökyt meglelnők a harcolók
                  között.</p>
               <p>- Látja ön a francia vasasokat? - kérdi az osztályparancsnok Püspökyt.</p>
               <p>- Alig vannak hatszáz lépésnyire innét.</p>
               <p>- A franciák közt ezek a legbátrabbak, hadd lássam, hogy ön mit tud? - mondja a
                  parancsnok egész dühösséggel, nem is kételkedvén, hogy e vértezett sereg szeletre
                  vagdalja valamennyit, mert nem volt rá eset, hogy e lovasságon két hadjáratban
                  egyetlen egyszer is kifoghattak volna.</p>
               <p>Püspöki jól ismerte, kikkel van most dolga, s hogy a könnyű kard a legügyesebbnek
                  kezében is csak mestervágásra való, mely legfölebb az arcot érve, árthatna
                  valamit; de azért nem esett kétségbe az őrnagy, hanem hogy ez emlékezetes napot a
                  franciák se feledhessék el, végig nyargalt a soron, s a parancsszóra elővette a
                  legénység a csákányt akard helyett, így rohant a nehéz
                  vasasokra.</p>
               <p>A hullámzó tömeget nem várta be a francia lovasság, hanem büszkén mozdult ki a
                  kevély lovasság, hogy megalázza a rohanó tömeget, mely önveszedelmére jött el.</p>
               <p>Fénylett a francia sisak, melyre kemény ütéssel szállt le a könnyű nyelű csákány,
                  s a győzhetlen vasasok eszeveszetten fordultak vissza az ismeretlen fegyver előtt,
                  mely csak a vértet keresé, hogy annak horpadása ölje meg az embert.</p>
               <p>Megállt a franciák balszárnya, midőn a legbátrabb lovasságot megfutamodva látta, s
                  a francia parancsnok nem merte üldözőbe venni a sereget, melynek egyik szárnyáról
                  ily kemény csapást kelle kiállnia.</p>
               <p>A vérteseket nem lehet többé tűzbe szorítani, mert aki sebet kapott, okvetetlenül
                  meghalt, mire a behorpadt sisakot fejéről leszedték, - és legtöbbet ez a munka
                  biztosabban megölt, mint maga az ütés.</p>
               <p>Az osztályparancsnok bámulva állt meg előbbeni helyén, s ha csak annyi embert
                  állíthat föl a támadó lovasság után, mennyi elég arra, hogy a sorokat mutassa,a kudarc helyett fényes győzelemről írhatnánk most, és
                  nem lett volna szükség azon békére, mely harmadfélmillió alattvalót és egy
                  nagydarab földet szelt le a térképről egy kis bizalmatlanságért.
               </p>
               <p>Már minden késő, a megriasztott nép nem jő vissza többé, s még nézője is alig akad
                  Püspökynek, ki szétszórta a vasasokat, s minden ember külön vállalkozik egyre,
                  hogy azt agyoncsákányozza, mi a rémületnek még csodásabb képet adott.</p>
               <p>Püspöky minden irányban űzette a hátráló népet, s egy vasas nem tudván egyenesen
                  menekülni, addig forgolódott, míg az osztrák tábor felé rohant, de egy fekete képű
                  ember minden nyomon űzte, s nem messze az osztályparancsnoktól leverte a
                  lóról.</p>
               <p>Rég láttuk ezt a sötét képű embert, kiért Holvagy Pista száz botot vállalt föl
                  magára, amit azért szántak neki, hogy a Lajtán átmenni nem akart, - hanem azóta
                  megőrzé az a régi közmondás, hogy a cigány nem hal a vízbe,
                  - de sőt még az ágyú sem fogta meg, pedig sohasem maradt leghátul, nehogy kárát
                  vallja.</p>
               <p>Lehullott a vasas a lóról, s a fáradt cigány körülnézett, hogy merre van a többi?
                  hanem mielőtt tájékozná magát, a szaladókat látta, és a táborikart:</p>
               <p>- Nem szaladsz gazember? - riad rá egy tiszt az osztályparancsnok
                  környezetéből.</p>
               <p>- Akad nekem még itt dolgom, - okoskodik a cigány, - minek szaladjak el?</p>
               <p>- Száz botot kapsz gazember, ha nem futsz! - mondja megint a tiszt, mire aztán a
                  cigány is megereszté a kantárt, hanem futás közben is ráért gondolkozni, utóbb a
                  nagy gondolatok kifértek belőle, és elég hangosan azt mondja:</p>
               <p>- Jaj, be nagy bolond ez e világ, - egyszer azért ígértek száz botot, mert el akartam futni; most meg azért ígérnek százat, mert nem akartam futni!
               </p>
               <p>*</p>
               <p>A nap leáldozott, de mielőtt végső sugárát elvetné, észrevették a hibát a vezérek;
                  hanem már oly nagy volt a hézag, hogy tartományokkal kelle betapasztani, azon
                  kívül pedig meg volt törve a bizalom, s ennek foltját nem találta senki.</p>
               <p>A kis Dunán Csallóköznek takarodott a rendes katonaság, melynek utócsapatát
                  Püspöky képezte, ami untig elég volt arra, hogy a francia lovasság ne háborgassa
                  őket: mert lángként futott végig a hír a francia sorokon, hogy a magyar lovasság
                  új fegyverrel küzd most.</p>
               <p>A francia vezér nézvén a rút sebeket, azt mondja környezetének, mely a francia
                  kiáltványok eredményére várt:</p>
               <p>- Uraim, - itt van a felelet Napóleon császár új kiáltványára!</p>
               <p>Ez az egyetlen nép, mely az ígéretnek nem hisz! - mondja rá
                  valaki.</p>
               <p>*</p>
               <p>- Ne szomorkodjunk, - régi történet ez, vigasztalásul azt is mondhatnánk még, -
                  hogy tán nem is igaz!</p>
            </div>
            <div type="chapter">
               <head> II. A kezdetnek eleje.</head>
               <p>A keszthelyi utcák megnépesedének, az ország különböző részeiből érkezett egy-egy
                  fiatalember, hogy az intézetbe járjon, azonkívül kíváncsiak közül is akadt ember,
                  ki már mégis meg akarta látni, hogy a kapát eresztik-e itt a földbe, vagy csak a
                  nyelével böködik a hantot? hogy azt már könyvből kell tanulni, s a nagy embernek
                  híre nem hiába futotta meg az egész országot.</p>
               <p>A fáradhatlan gróf nem röstell a tiszti széken ülni s órákig mázsálja és fontolja
                  a széna és szalmacsomókat, bizony már annyira szőrszálhasogató, hogy már azt is
                  akarja tudni, hogy egy esztendős borjú mennyit eszik naponkint, s uram fia, még
                  azt is kiveti a számvető táblán, hogy mennyi trágya marad, s mennyi hasznát
                  veszik?</p>
               <p>A régiek ezt mind nem tették, - meghízott az agyaras, jól esett neki a kukorica, s
                  mikor már éppenséggel nem akart enni, meghítták a jó ismerősöket, megölték az
                  agyarast, - de nem kutatta senki, mennyi kukoricát evett? elég az hozzá, hogy volt
                  kolbász, volt hurka, - váljék egészségére a tisztes vendégeknek, máskor is legyen
                  szerencsénk, ha megint ölünk egyet, hisz termett elég kukorica, - ez éppen
                  sörtéseknek való.</p>
               <p>Egy nagy könyv feküdt a gróf előtt, ki éppen most nézi végig, vajon
                  teljesítették-e mindazt, mit a múlt héten megrendeltek? mi a nagy könyvnek egyik
                  oldalán akképp volt beírva, hogy a megfelelő oldalon be lehessen írni,
                  teljesíttetett-e, vagy hogy miért halasztották el?</p>
               <p>Egyetlen egy tételt nem téveszt el a gróf, s közben hagyja a tiszteket beszélni,
                  amint az igazgató sorban kikérdezi őket, s a gróf a tételekre vigyáz, hogy amint
                  az igazgató minden tételt külön kikérdez, ne csak azt lássa, hogy be van írva, de
                  azt bővebben is tudja.</p>
               <p>Újabb tétel következik, - ugyanazt a múlt tiszti széken a gróf maga véleményezte;
                  de most világosan látja, hogy az igazgató valami vastag orrú tollal kitörölte s a
                  tentavonalak alól alig lehetett kiismerni egyetlen szót, - hanem a gróf azért jól
                  tudta, hogy az ő rendelete nyugszik eltemetve a vastag tollrántások alatt.</p>
               <p>Az igazgató észrevette, midőn a gróf e tételhez ért, s odasúgta a grófnak, hogy ő
                  húzta ki a rendeletet ez és ez okból.</p>
               <p>Más ember talán az igazgatónak fejéhez vágta volna a könyvet, hogy saját urának
                  rendeletét elfirkálja, Festetics azonban egész nyugalommal mondja:</p>
               <p>- Igenis, kérem alázatosan, tudom én, hogy én vén szamár vagyok, igen is, az ilyen
                  okos embereknek csak akadályuk vagyok, igenis, kérem alázatosan, - hanem kár volt
                  mégis ilyen vastagon kihúzni, igenis, talán vékonyabb húzásokkal is jó lett volna, igenis!</p>
               <p>Az igazgató észrevette az ügyetlenséget, azonban a gróf is mindjárt más tárgyat
                  választott, hogy az igazgatónak zavarát észre ne vegye senki, minthogy e kis
                  szóváltás sokkal csöndesebb hangon ment végbe, mint azt a tisztek észrevették
                  volna; így aztán szent lett a béke, tiszti szék után pedig addig el nem szabadult
                  tőle az igazgató, míg valami lekötelező szóval a kis vágásnak mérgét el nem
                  oszlathatá.</p>
               <p>Levelet adtak a grófnak kezébe, de alig tudta elolvasni a nagy izgatottság miatt.
                  Miután elolvasta, rendelést ad, hogy egy könnyű kocsi már éjfél után két órakor
                  készen legyen, s másnap ugyanazon órában már föl is ült, s Keszthelytől távolabb
                  eső gazdaságainak egyikére hajtatott, hogy az elolvasott levélnek tartalma szerint
                  egy elárult tisztnek hanyagságáról meggyőződhessék.</p>
               <p>A szürkületen áttört már az első világosság; lecsapolt rétek, egyenes csatornák,
                  árnyékos utak váltogaták egymást, s a nagy ember pillanatra feledé, miért kelt föl
                  ily korán, s elégülten nézte a nyomokat, melyek holta után sokáig megmaradnak, s
                  vagy ösztönző például szolgálnak az utódoknak, vagy bizonyságul, hogy nagy emberek
                  is voltak már, csak követőjük legyen.</p>
               <p>Az alatt a fogat azon határba ért, hova éppen szándékozott; tehát parancsolá a
                  kocsisnak, hogy térjen le az országútról, menjen a dűlők közé, honnét belátott az
                  egész gazdaságba.</p>
               <p>Sűrű kepesorok közé fordult utóbb a kocsi, s midőn a legelső napsugár végigszaladt
                  a láthatáron, egy vidám kis paripán ugratott elő a kerületi ispán, ki meg sem
                  álmodta, hogy a grófot ily korán itt lelje.</p>
               <p>A gróf maga mellé ültette az ispánt, végignézte vele a gazdaságot, útközben pedig
                  kérdi:</p>
               <p>- Szokott ispán úr dohányozni</p>
               <p>- Gazda embernek megszokott dolga, méltóságos uram! - feleli az ispán.</p>
               <p>- Itt van a pipája?</p>
               <p>- Nálam van, méltóságos uram! - felel újra a kérdett, nem tudván mire vélni a
                  dolgot.</p>
               <p>- Ha nála a pipa, ne tartózkodjék; hanem gyújtson rá. - unszolá a gróf az ispánt,
                  ki aztán elővette tűzszerszámát, s néhány perc múlva eregette a füstöt.</p>
               <p>A gróf aligha meg nem bánta az engedelmet, mert a lengedező szél mindig ráverte a
                  füstöt, s már néha oly kínosan nyeldekelt, mintha a légből is kifogyott volna;
                  hanem azért csak tűrte a kellemetlen szagot. A kocsi azonban könnyen ment a
                  dűlőkön végig, s az ispán szerencsésen kiszívta a pipát, minek a gróf legjobban
                  megörült, de midőn meglátta, hogy az ispán megint rá akar gyújtani, nem tudta szó
                  nélkül megállni.</p>
               <p>- Mit gondol, - ispán úr, - termesszünk-e dohányt?</p>
               <p>- Megkísérthetnénk, méltóságos uram, talán megadnák az árát.</p>
               <p>- Nem bánom, ispán úr, - termesszünk néhány holdat, ha nem használ, nem árt.</p>
               <p>- Amint parancsolja méltóságos uram, - mondja az ispán, - majd gondoskodom
                  magról.</p>
               <p>- Én meg választóvizet hozok, - mondja a gróf.</p>
               <p>- Minek választóvíz, méltóságos uram? - kérdi csudálkozva az ispán.</p>
               <p>- A dohánymagot megöntözni, ispán úr, - mert ha ilyen dohány teremne rajt, mint
                  amilyent most szítt ispán úr, - úgy jobb lesz, ha a magot választóvízben mossuk
                  meg.</p>
               <p>Az ispán rögtön eltette a pipát, hanem a gróf képén látta, hogy tréfál, tehát nem
                  volt mit röstellni a dolgon, hanem némi mentegetés okáért mondá:</p>
               <p>- Méltóságos uram, olyant szívok, amilyen az erszényemből telik.</p>
               <p>- Igaza van ispán úr, - mondja a gróf mentéjének oldalzsebéből kihúzván egy százas
                  bankót, mit azon levélbe takart, melyben az ispánt föladták, hogy délig szokott
                  ágyában heverészni, mit azonban a gróf nem hitt; s éppen azért némi vigasztalásul
                  az ispánnak odanyújtván, azt mondja: “Addig is, ispán úr, míg jobb dohányunk
                  terem, itt van néhány forint, vegyen rajt jobb dohányt; aztán akkor dohányozhatik,
                  ha majd mellettem ül.”</p>
               <p>Az ispán csak akkor bontá ki a levelet, mikor a gróf az országútra fordult, és
                  bámulva látta a százast, de még inkább a levelet, melyben ártatlanul vádolta
                  valaki, - és ha nem Festetics György lenne az, bizonyosan
                  kérdés nélkül hánynák ki az útra.</p>
               <p>A gróf tökéletesen nyugodt volt, hogy a százas bankjegy nem volt elveszett pénz, -
                  hisz egy becsületes tisztnek ébersége egyetlen egy napon visszapótolhatja; azért
                  derülten ment haza, hol már vendégektől népesedett meg a kastély.</p>
               <p>*</p>
               <p>Amint az intézetből a kastélykertbe vezetett egy kapu, annak sarkánál ült egy
                  megvásott cigány, majdnem kidűlve a ruhájából, - ölében egy fakó cimbalom hevert,
                  s a cigány nagy búsan kereste elő belőle azt a szomorú nótát, melyet azért
                  tartogatott, ha talán mégis akadna egy ember, ki az ilyen szomorúságért pénzt
                  ejtene a kalapjába, mely lábainál hevert.</p>
               <p>A kertnek belsejéből Baltay jött a kapu felé, a zenét közelebbről is kívánván
                  hallani, s midőn a cigány észrevette, hogy hallgatóra tett szert, nem röstellte a
                  fáradságot, olyan keserves nótát vert, hogy már magának is nehezére esett.</p>
               <p>Baltay nem röstellte a dolgot, megdülleszkedett egy vastag fához, és jóízűen
                  nézte, midőn a cigány keze föl s alá járt a cimbalmon, mely alig bírta már a
                  keserűséget, s talán elrepedne fájdalmában, ha a cigányt meg nem állítja egy
                  lázsiás tallérral, mely oly kevélyen hullott a kalapba, hogy a benne levő
                  krajcárok ijedten ugráltak ki a kalapból a porba.</p>
               <p>Midőn Baltay odább ment, a cigány a tallért még egyszer megnézvén, rákapott egyet
                  a frisséből, s midőn a “csípd meg bogár az ingét!” harmadszor verné el, Baltay
                  megint visszafordult:</p>
               <p>- Hová való vagy cigány?</p>
               <p>- Ne kérdezze méltóságos uram, - magam sem bánnám, ha elfeledném.</p>
               <p>- Mi a patvar, csak nem úgy lopott az apád?</p>
               <p>- Akkor inkább egy süldő malacot lopott volna méltóságos uram.</p>
               <p>- No hát mond meg hamar, hova való vagy?</p>
               <p>- Jaj, méltóságos uram, - nem mondhatom meg.</p>
               <p>- Ha megmondod, megint kapsz egy tallért.</p>
               <p>- Akármennyiért sem mondhatom meg, drága méltóságos uram.</p>
               <p>- Örökös kenyeret adok, ha megmondod, - kötekedik Baltay a cigánnyal.</p>
               <p>- Én is attól félek, nagyságos uram, hogy örökös kenyeret kapok, - hanem attól
                  félek, hogy azt nem hagynák megérnem, hogy egyem is belőle.</p>
               <p>Mielőtt a cigány kivallaná, hova való, a kert belsejéből Püspöky jött ki, s
                  minthogy Baltayt meglátta, a kapuig hozzáment.</p>
               <p>- Oda vagyok! - ordít a cigány, meglátva az őrnagyot, kit a győri ütközet óta nem
                  látott a boldogtalan, s most már szentül hitte, hogy nyársba húzzák.</p>
               <p>- Hát te cigány, élsz még? - kérdi az őrnagy megismerve egykori közlegényét.</p>
               <p>- Akasztasson föl a nagyságos őrnagy úr, - de mindjárt.</p>
               <p>- Bolond ember, mért kötnélek föl?</p>
               <p>- Azért, hogy nem mentem megint vissza a győri ütközet után.</p>
               <p>- Megsebesültél? - volt az újabb kérdés, mire a cigány csak az igazat felelte.</p>
               <p>- Egy zöld tollas tiszt rám parancsolt, hogy fussak; különben száz botot veret
                  rám!</p>
               <p>A cigány szavain Püspöky kételkedett legkevésbé, ezért Baltaynak azt mondja
                  Püspöky:</p>
               <p>- Nos, kételkedhetik-e valaki, hogy a győri ütközetet számításból vesztették el
                  velünk?</p>
               <p>Baltay éppen egy órával előbb hallgatta végig Püspökyt és Kisfaludyt, ki éppen
                  adatokat gyűjtött össze, hogy ez ügyet az utókornak hitelesen fölvilágosíthassa,
                  Püspöky tehát kapott az alkalmon, hogy a cigányt Kisfaludynak élő bizonyságul
                  előmutathassa.</p>
               <p>- Nem akasztanak föl, őrnagy uram? - kérdi a cigány, saját bőre mellett nem
                  sajnálván a szót, mire megnyugtatásul mondja Püspöky.</p>
               <p>- Még obsitot is adunk cigány, - csak jer velünk a kertbe!</p>
               <p>Hátára vette a cimbalmot a cigány, s illő távolságra ballagott az urak után egész
                  ama szobáig, melyben Kisfaludy dolgozott, s el nem tudta gondolni, mi lelte az
                  urakat, hogy egy cimbalmossal kísértetik magukat idáig, s már rá készült, hogy a
                  jó tréfát komoly képpel el ne rezzegesse.</p>
               <p>- Itt egy bizonyítvány! - mondja Kisfaludynak a bejövő Püspöky, - saját embereim
                  közül való, jót állok érte, hogy nem hazudik, - mert száz botnál alább el nem jött
                  volna, mert ugyanannyit már azért is ígértek neki, ha elmegy!</p>
               <p>- Ma is emlékszem rá, vitéz őrnagy uram, szegény Pista, nem tudom hol nyugszik a
                  csontja, ha az nincs, végig verik rajtam a száz botot.</p>
               <p>- Meghalt? - kérdi Kisfaludy.</p>
               <p>- Bizonyosan meghalt, - mondja Püspöky - hisz emlékezhetel még, ugyanaz, kit az
                  erdőszélre állítottál ki ágyúfödözetre.</p>
               <p>- Tudtam, hogy meg fog halni mind a kettő, és én háládatlan még a nevüket sem
                  kérdeztem meg tőlük, pedig az egyik megígértette velem, hogy ha még meglátnám az
                  életben, megszólítsam, - s íme még a nevüket sem tudom.</p>
               <p>- Bíz én már magam is elfeledtem, - mondja Püspöky - csak azt tudom, hogy
                  csúfnéven az egyiket Meddig Józsinak, a másikat Holvagy Pistának hítta minden
                  ember.</p>
               <p>- Az egyikre már én sem emlékszem, - mondja a cigány, - hanem Holvagy Pistát az
                  édesapjáról Kajárinak hívták.</p>
               <p>Kisfaludy rögtön följegyezte, hogy el ne felejtse többször e nevet, ámbár egészen
                  megnyugtatá magát, hogy ezen az árnyékvilágon nem fogja meglátni; de a nádor is
                  tudván a dologról, annak akarta a két nevet megmondani.</p>
               <p>*</p>
               <p>Míg a jó barátok a múltakkal vesződtek, a gróf megérkezett. Rendre ölelte
                  vendégeit, s minthogy a katonákat rég nem látta, végigvezette őket a gazdasági
                  intézeten, hol most már tizenkét évnek szorgalma gyülekezett össze.</p>
               <p>Az egész világ küzdött, - az ágyúk ölték el az emberek szorgalmát s midőn
                  mostanában mindenfelé csak pusztulásról hallott beszélni az ember, jól esett a
                  szemnek megnyugodni egy ember szorgalmán, mit ugyan ötven ágyú hamar
                  összerombolhatna egy pár óra alatt, de semmiből előteremteni csak egy nagy
                  embernek kitartó szorgalma tudhatta.</p>
               <p>A vendégek néhány óra óta járják már az intézetet - kivévén Baltayt, ő már nem
                  bírta meg azt a csavargást, hanem elment a könyvtárba, mert az egész házban az a
                  leghűsebb hely, s minthogy a könyvtár asztalán hevertek a Kisfaludy regék, előbb
                  csak egy ujjal lebbentette föl a könyvet, s a széken olyanképpen ült, mintha esze
                  ágában sem volna az asztalhoz fordulni, már csak azért is, mert a lábát az
                  asztallábak miatt nem hintálhatná úgy, mint ahogy most teszi, - hanem látom,
                  megint fordít egy lapot s fordítás közben leveszi az egyik lábát a másikról, s a
                  széket valamivel közelebb húzta az asztalhoz.</p>
               <p>Kínálta magát a betű, az öreg elővette pápaszemét, hogy jobban lássa a betűt, -
                  mert éppen most gondolja magában, hogy de csak nem jó ez az olvasás a szemnek,
                  mikor annyira öli a szemet az apróbb betű, - hanem a kéz addig meglelte a
                  pápaszemet, a betűk hirtelen meghíztak s előbb bár messziről, lassankint
                  közelebbről hajolt a könyv mellé.</p>
               <p>Már egészen az asztalnál ül, már könyökére támaszkodik, s ámbár rég elharangozták
                  a delet, nem bír megválni a könyvtől, s minél inkább közeledett a tálalás ideje,
                  annál inkább fészkelődött, mert az olvasástól nem tudott megválni.</p>
               <p>András és a fönnjáró cselédek mindenütt keresték az öregurat, sehol sem találták;
                  csak a könyvtárban nem kereste senki.</p>
               <p>Harangoztak a szakácsok.</p>
               <p>- Bújjék beléd az ördög! - kívánja Baltay úr a harangozónak, ki a kötelet sokáig
                  nem eresztette el, s Baltay önkéntelenül letette a szemüveget, hogy a házi rendet
                  meg ne csonkítsa; de azt gondolta, míg a sok vendég az étterembe megyen, a levest
                  széthordják, addig is elmúlik vagy tíz perc; tehát a szemüveget megint föligazítá,
                  s a megízlelt olvasmányt tovább is folytatta.</p>
               <p>Festetics aggódva keresé maga is az öregurat, s amint az emeleten minden szobába
                  benyitott, a könyvtárra szolgáló emeleti karzatra is betekintett, hogy még ott is
                  keresse, ahol készakarva nem kereste senki, - s íme az öregúr két könyöke közé
                  helyezvén el fejét, úgy olvassa azt a könyvet, mintha éppen abból adták volna föl
                  neki a leckét, s neki még azt leves előtt szóról-szóra elmondania kellene
                  valamennyi előtt.</p>
               <p>A gróf igen jól ösmerte ez embert, és semmit sem kételkedett, hogy a szokatlan
                  élvezet megrészegítette, nagyobb bizonyságért pedig ott maradt néhány percig,
                  inkább várakoztatván ötven vendéget, csak láthassa ezt a makacs embert, mikor a
                  könyvtári molyoknál is mohóbban kapja már a könyvet.</p>
               <p>Várhatott volna a gróf akár vacsoráig, mert Baltay már azt is elfeledte, hogy ő
                  ebédet nem evett; hanem utóbb a gróf unta meg a várakozást, és egy szédelgő
                  inasnak súgta meg, hogy a nagyságos urat hívja enni a könyvtárból, ő pedig még
                  mindig leste a karzatról.</p>
               <p>Az inas bement az első ajtón, s Baltayt ebédre szólítá.</p>
               <p>Ha az inas ott nem marad a nyakán, bizonyosan még most is ott ülne a széken; de
                  már nem szabadulhat meg az ebédtől, meg kell enni, hisz vendég, - tehát hol is
                  hagytuk el az olvasást? be kell gyűrni a könyvnek sarkát, hogy a befülezett
                  oldalon ebéd után tovább olvashasson.</p>
               <p>Megindult, már három lépést tett is, mi közben a pápaszemet tartójába dugta; de
                  hisz ebéd után úgyis olvasni fog, visszamegy, a pápaszemtartót a fülezett lapok
                  közé teszi, s úgy megy ebédelni.</p>
               <p>Lassan! lassan! a Szent Gellérthegy olyan magas, azt mondja a cigány, hogy
                  egyszerre nem is látja meg az ember a végét, hanem kétszer kell fölnézni.</p>
               <p>Festetics indulni látván az öreget, midőn az a könyvtárnak ajtaját maga után
                  húzta, sietett a vendégekhez, megkérvén őket, hogy ne kérdezze senki az öreget,
                  hogy hol volt; mert ő a folytatásra vágyott.</p>
               <p>Ebéd után a játszóterembe mentek a vendégek, s egy tisztes társaság várta az
                  öreget, hogy az “ultimót”kergessék; de az öreg addig mentegette magát, hogy
                  végtére még a fejfájáshoz folyamodott, csakhogy kimeneküljön a többi közül, s
                  lecsavarodott a nagy lépcsőn egyenesen a könyvtárba, meg sem gondolván, hogy a
                  háziúr a karzaton lesi már, sőt midőn a teremből kiment, azt mondá magában:</p>
               <p>- Minden jól van, kész inkább hazudni, de mégis olvas, - örvend a gróf, - ezen az
                  úton többen is beférnek! - mondja, benyitván a könyvtár karzatára, s alig hogy
                  belépett, már az öreg is cammogott, s délelőtti helyén folytatta a regék
                  olvasását.</p>
               <p>Szép csöndesen kiment a gróf anélkül, hogy az öreg észrevette volna, vendégeit
                  mulattatta, hanem szüntelen azon tűnődött, hogy válik meg az öreg a könyvtől?
                  minthogy másnap reggelre már rendeletet adott a tovább utazásra.</p>
               <p>Baltay estelig készen volt az olvasással, - apróra megolvasott minden szót, midőn
                  már gyertyagyújtás ideje volt, és szemének erőltetése nélkül a sötétülő
                  könyvtárban nem maradhatott meg tovább, sokáig tűnődött magában, miképp lehetne a
                  könyvet elvinni az útra?</p>
               <p>A keszthelyi könyvtár csinos gyűjtemény volt, Baltay végignézvén a sorokat,
                  elgondolta, hogy Festetics rég kiolvashatta már ezt a könyvet, s ha éppen úgy
                  elunta magát, annyi ezer könyv közül könnyen válogathat, tehát egy könyvvel több
                  vagy kevesebb.</p>
               <p>- Elkéri tán? - vélik olvasóim.</p>
               <p>Az még nagyon korán volna, hogy ő könyvet kérne attól kit ő könyveivel annyiszor
                  kigúnyolt - és miért tennénk kivételt Baltay kedvéért? ki roppant gazdagsága
                  mellett is éppen olyan ember volt mint mások, kik különben a legbecsületesebb
                  emberek a földön, és mégis a könyvet nem veszik meg, hanem ahol elérhetik, - szépen zsebre teszik, magyarul: ellopják.
               </p>
               <p>Vacsoránál együtt volt a vendégsereg, csak Kisfaludy hiányzék, hanem mire
                  észrevették, már ő is bejött s mielőtt az asztalhoz ülnének, a házigazdának derült
                  arccal mondja:</p>
               <p>- Már nincsenek ott a könyvek!</p>
               <p>- Nem adom száz lóért, - mondja a gróf - aki a könyvet ellopja, nem lehet egészen
                  rossz ember, az legalább bizonyosan elolvassa, - s ez még, vigyázzunk rá - még
                  pénzen is megveszi.</p>
               <p>*</p>
               <p>Bizalmasabb körben később azt mondja Festetics:</p>
               <p>- Nem bánom, barátim, - Keszthelyt én a nemzet dicsőségére emeltem föl, - nem
                  bánom, ha ellopják is mindenemet, csak hasznát tudják
                  venni!</p>
            </div>
            <div type="chapter">
               <head> III. A szomszédház.</head>
               <p>Borunk is volt, búzánk is volt, békesség is volt s ráadásul még urak is voltunk, -
                  jaj de régen volt az.</p>
               <p>Az országúton messziről látszik vagy tizenkét ember, némelyikről - a köpönyeget
                  akarja lekapni a szél, de jól meg van kötve a nyakán, s ámbár félölnyire maradozik
                  a gazda után, még a vörös bélés is kifordul, de csak követi az urat, ki lustán
                  szédeleg a többi után. Dolguk nincsen, s a gyöpös úton rendetlenül mennek, mint a
                  varjak; csak egyetlen egy alak tartja meg rendes helyét leghátul, s alig tudja az
                  ember kitalálni, hogy mi lehet az a csodaalak, mely vadászpuska helyett, messziről
                  éppen úgy látszik, mintha valóságos ágyút vinne, pedig dehogy ágyú, dehogy ágyú;
                  hanem egy egész bőgő, mely egymaga ád olyan vastag hangot, hogy a többi szerszám
                  alig tud kiadni mellőle egy irgalmas nótát.</p>
               <p>Századok óta meg van velünk e nép, mely ha nem védelmezte a hazát, de nem is
                  árulta el; hanem segített búsulni. - Meglakott folyvást a falu végén, sem földet,
                  sem konstitúciót nem kért; ha nagyon megéhült, téglavetésre és lólopásra is
                  elvetemedett, ennél alább nem ment; ha pedig a vonó árát jól megfizették, egy pár
                  ezüstgombbal és egy veres nadrággal úgy megelégedett, hogy óraszámra is elállt a
                  vízparton, hogy édes magát meglássa a vízben, melynél nagyobb tükröt a grófnak sem
                  csinálnak.</p>
               <p>Fíról fira marad a hegedülés, s a dádét soha meg nem búsítja, hogy tizenkét
                  magzatját itt kell feledni a földön, - neki az csak annyi gond, mintha mindenik
                  helyett egy varjú maradna itt, mely vagy csibét fog, vagy egy verébfiút, s ott az
                  orra, ott a körme, mint bármely ragadozó állatnak, kopozza meg vele.</p>
               <p>Tizenketten csavarognak az országúton, a legközelebbi faluba szándékoznak, hanem
                  be kellene még várni a naplementét, hogy éppen alkonyat után álljanak meg az ablak
                  alatt, mert az özvegy nagyságos asszony még mindig eltűrte a cigányköszöntőt, s
                  egy-két nótáért éppen úgy megfizetett a cigányoknak, mint hajdanában, mikor Baltay
                  uram maga is élt, s ezen a napon még annak is megbocsátott, ki azt merte hazudni,
                  hogy az ő négy lovát gyalog is elkerüli.</p>
               <p>Azóta csöndesebben végződött el a mulatság, a cigányok megálltak a ház végében,
                  néhány nótát elhúztak, köztük a “Cserebogár, sárga
                     cserebogár”-t,melyet istenben boldogult Baltay uram maga szokott hegedű
                  kísérettel elénekelni, - s a jó asszony édesen megkönnyezte most a keserves nótát;
                  pedig mikor kedves férje még életben volt, s a cigányokat maga állította rendbe,
                  hogy a kedves nótát kedvére elmondhassa minden vendégének gyönyörűségére, hej,
                  akkor a nagyságos asszony de sokszor meglökte a gazdát, hogy már nem röstell annyi
                  ember szeme láttára hegedűszó mellett danolni? - s íme most oly jó ízűen
                  elsiránkozik rajta, mintha ő volna Baltay, aztán a nótát neki hegedülnék.</p>
               <p>A cigányokat lassankint elkerülte egy úri fogat, s a cigányok gyanítani kezdék,
                  hogy az özvegy-háznál több dolog leszen ma, mint máskor; azért fölkerekedtek, s az
                  eddigi szédelgés helyett kiválaszták a legegyenesebb utat a dűlők közti átjárókon,
                  és torony iránt egyenesen a falunak tartottak, nehogy valamiképp őket is egy más
                  cigánycsapat zeneszóval fogadja; mert hiában, a cigánynak is csak az a nóta
                  tetszik legjobban, melyet maga húz.</p>
               <p>Előzzük meg a vendégeket, s mielőtt a vendégnép telezajogná a házat, nézzünk be az
                  öreg nagyságos asszony szobájába, hol az ódon bútorok rendkívül tisztára vannak
                  csiszolva, maga egy nádfonásos székben ül, meg akarván kímélni a bélelt üléseket,
                  hova többnyire csak asszony-vendégeket eresztett, a férfiaknak pedig rendesen a
                  nádüléses székeket mutatta ki; nehogy a nyughatatlan vérű nép a bélést egészen
                  félre nyomja, mi az öreg asszony szemét rendkívül bántotta.</p>
               <p>Midőn megszokottabb vendég jött a házhoz, azaz olyan, kit a nagyságos asszony csak
                  emberségből tűrt meg, már mikor az ablakból meglátta, türelmetlenkedni
                  kezdett:</p>
               <p>- Már megint hozza az ördög. - beszéli magában, - minden székemet agyonüli, - csak
                  már a kanapémon maradna veszteg, míg valaki leszorítaná.</p>
               <p>Így töprenkedik a nagyságos asszony, de mire az ajtó kinyílt, olyan barátságos
                  képet csinált, mintha az édesanyját ölelgetné, s alig találta helyét a
                  vendégnek.</p>
               <p>- Ide üljön,... ide mellém, édes lelkem, - áradozik a háziasszony, - jaj de ritka
                  vendég édes galambom, bizony százszor meghalhatna miatta az ember,... tegye le már
                  azt a nagy kendőt!... bíztatja még odább, - csak nem akar már megint menni? -
                  isten úgy segéljen, úgy megharagszom, hogy soha sem békít meg... maradjon ma
                  nálam, hadd beszélgesse ki magát az ember.</p>
               <p>Ez mind egyhuzamban, s oly áradozó szeretettel, hogy már azt várná az ember, hogy
                  a legszebb selyemruháját is a lába alá teszi a kedves galambom vendégnek, pedig
                  mikor elmegy, megint morog és egy álló óráig rángatja helyre az ülőhelynek
                  félrenyomott bélését, közben pedig mindig azt beszéli:</p>
               <p>- No, csakhogy elment a nyakamról, ki nem állhatom, mikor valaki annyit darál, -
                  mondja fönnszóval, aztán hogyan ül azon a kanapén? hogy elfészkelődte ezt a
                  párnát! csodálom, hogy még a matériát is le nem mászta, - alig győzöm az ülést
                  helyrerángatni.</p>
               <p>Kérem a tisztelt olvasót, kivált ha férfi-ember, meg ne ítélje őt, tekintse úgy,
                  mintha saját édesanyja volna, kit szeretni és tisztelnie kell, s ezt a kis
                  jelenetet számítsa be az asszonytermészetnek, mely egyetlen szúnyogra elsüti
                  minden ágyúját; hanem azért senki sem hal meg, sőt mire a füst eloszlik, még azt a
                  szúnyogot is meglátjuk, melyre az ágyút kisütötték. Ez már asszonyi gyöngeség.</p>
               <p>- Te Trézsi! - mondja a kulcsárnénak, - nyitva legyen a szemed, megláss mindent, -
                  melegágyakra idején dobd a gyékényt, - zabot adj ki a vendég-lovak számára, a
                  padlásajtót bezárd, hogy valami bolond föl ne tévedjen, - aztán meg ne lássam,
                  hogy a majorság a másik udvarról átszökjék, látod azt a kanpulykát az udvaron, -
                  mindjárt kergesd át; a teheneseknek pedig megmondd, hogy a sót a borjúknak adtam,
                  nem ő nekik!... Most elmehetsz! - mondja tovább, de el ne felejtsd, hogy
                  hálóvendég is lesz elég, minden ágybeli újra legyen felhúzva, a felső ablakokat
                  pedig bezárasd, hogy a levegő ne csapjon, mert én sem szeretem a csúzt, meg más
                  sem! Na,... mért nem mégysz már? - kérdi a fülelő cselédet, - nincsen dolgod? mit
                  álldogálsz itt? Teremtettét, mikor én ilyen fiatal voltam, mint te, tizet
                  fordultam addig, míg te egyet! - mondja ki nem fáradtan, - jaj, mi lesz már ebből
                  a világból, ha ez így megy?</p>
               <p>De a kulcsárné már ekkor csakugyan eszeveszetten szaladt; nekünk elegendő okunk
                  van hinni, hogy a nagyságos asszony csak egy lépéssel sem ment volna hamarább,
                  mint a kulcsárné; de már hiába, a nagyságos asszony azt gondolja, hogy az a cseléd
                  lárma nélkül nem hiszi, mit parancsoltak neki.</p>
               <p>Alig nyugodott egy negyedóráig, a kulcsárné hatszor is összenyargalta az udvart, s
                  éppen megint új fordulót tett az emeleten is, midőn a nagyságos asszonynak szeme
                  elé kerül a nagy folyosón, s igen természetes, hogy megint kézre kerül, mint a
                  mosott vászon.</p>
               <p>- Hova szaladsz? - van-e a melegágyakon gyékény?</p>
               <p>- Az volt a legelső dolgom, nagyságos asszonyom, - felel a cseléd, - magam raktam
                  minden fiókra.</p>
               <p>- Hát a vendéglovaknak kiadtad-e a zabot? - tudom elfeledted?</p>
               <p>- Dehogy feledtem el, nagyságos asszonyom, - most vitte ki a mindenes az utolsó
                  zsákot.</p>
               <p>- De a kanpulykát én kergessem át a másik udvarra, úgy-e? - kérdi harmadszor is,
                  hogy már valami ürügy legyen egy-két szóra, hogy a vászon mosatlan ne menjen ki a
                  kézből.</p>
               <p>- Az is helyén van már, majdnem szemközt ugrott, midőn erővel kikergettem.</p>
               <p>- Jobb lett volna, míg azt a pulykát kergetted, húztad volna fel az
                  ágyruhákat.</p>
               <p>- Mikor nagyságos asszonyom parancsolta, már akkor régen megvolt.</p>
               <p>- Úgy, de a felső ablakok mégis nyitva vannak, - mondja a hibakereső, meglátván,
                  hogy az ablakok még nincsenek betéve, - pedig mondtam úgy-e, hogy tedd be?</p>
               <p>- Éppen oda akartam menni, - mentegetőzik a derék cseléd, - hanem nagyságos
                  asszonyom megállított.</p>
               <p>- Szja persze, hogy az ilyen kisasszonyoknak mostanában semmi sem tetszik, ha csak
                  egy szóval mondják is; hanem az asszony tegyen meg mindent! - patvarkodik a
                  nagyságos asszony egymagában, minthogy a cseléd az ablakhoz szaladt, s azt már nem
                  hallotta, mikor a nagyságos asszony a megszokott toldalékot elmondá, hogy t. i.
                  mikor ő leány volt, így volt, úgy volt, meg amúgy volt; mire némely olvasóm már
                  kész volna ezt a könyvet is földhöz verni; mert azt mondja, hogy ily veszekedő
                  teremtést sohasem látott még.</p>
               <p>Lassan, lassan! nem kell mindent szóról-szóra venni, - nézze meg akárki azt a jó
                  húsban levő tisztes matrónát, hát hol látszik meg rajta a bú és a bánat, ha
                  csakugyan komolyan venné mindazt, mit hirtelenében elmond? Egyetlen egy szó nem
                  jött onnét, hol az epe lakik; ez a kis fegyvergyakorlat
                  őnála csak annyi, mint az énekesnél a skála, melyet napközben néhányszor eldúdol,
                  néhány ácsorgó meghallgatja, s ha nagyon föl vagy nagyon lemegy, megbámulja, de
                  ária gyanánt nem veszi senki, hanem hamar megunván, dolgára megy.</p>
               <p>Hej! ha ez a derék asszony a tüdejét kímélgeti férjének hirtelen halála után, nem
                  sokára fejére dűl a kastély, s nem volna tele minden búzatartó verem; mert amiben
                  az egyik cseléd megbotlott volna, azt a másik odább rúgná, s nem akadna egy is,
                  aki maga jó szántából fölvévén, igazi helyére tenné; hanem a nagyságos asszony ezt
                  nem várta, hanem aki miben megbotlott, annak azt mondá, hogy: szamár vagy, s aki odább rúgta, azt meg fölpofozta, mielőtt mérgében az
                  epéje fölforrhatna; így vigyázott ő az egészségére.</p>
               <p>Természetes, hogy végtére megszokta a dorgáló szót, - neki nem esett nehezére, ha
                  elmondta, s annyi esztendei tapasztalás után meggyőződött, hogy ez nem árt, s
                  valamint más ember rászokik egy vagy más szóra, például egyik azt mondja minden
                  hatodik szó után, hogy izé: ő meg úgy tett, mint a diák,
                  kitől midőn azt kérdi a tanító, hogy hatszor hat mennyi? nem tudja hirtelen
                  rámondani, hogy harminchat; hanem az egész egyszeregyet
                  legelölről kezdi, s a többit is addig mondja, míg az igazira talál.</p>
               <p>Ez egy kissé hosszadalmas, de biztos út, - és a sikerért sok kényelmetlenségre
                  kell vállalkoznunk s minden embernek megvan saját házi egyszeregye, mely szerint
                  az ösmeretlen számot kitalálja, s nagyobb igazság kedvéért azt a példát hozzuk
                  föl, mikor az egyszeri falusi tanító harminc tanítványa közöl nem tudván, hogy a
                  falra melyik rajzolta a szamarat, és az alá az ő nevét ki írta? tehát mind a
                  harmincat végig vágta, mert így bizonyos volt, hogy az igazi is megkapta
                  részét.</p>
               <p>Aztán ez már halavány árnyéka csak a réginek, midőn a megrémült asszony elfogott
                  egy jó részt az éjszakából, s hozzátoldá a nappalhoz, hogy gyermekének, jobban
                  mondva unokájának meghagyja azt a kényelmet, mit egykor az öreg anyja megszokott,
                  s midőn már a zsák tellett, valamint alább hagyott a nagy zajból, s ma már csak
                  olyan mint az óra ingája, mely meglódulván, egyszerre nem tud; hanem enged annak a
                  súlyerőnek, mely útra indította.</p>
               <p>Egyetlenegy percre sem ereszté ki kezéből a kormányt s a sok vásott cseléd
                  akármily messziről megérezte a féket, melyet a kérlelhetlen asszony keményen
                  tartott, - s ezen nyomás alól Dunayt és nejét kivévén, még az unoka sem lőn
                  kivéve, s a gyermek úgy állt öreg anyja előtt, mintha ítélő bírája tekintene
                  rá.</p>
               <p>- Itt legyen az eszed, - látod, ez a kalács, ez a lisztnek a java, a feketéjét a
                  cseléd eszi meg, pedig nem búsulna, ha ebből is megkínálnák, - okoskodik az öreg
                  anya, - látod, ez az egyik porhanyóbb mint a másik, mert az a lusta pára állt
                  mellette, az Ágnes, - hanem ördög sem lesz belőle, ha valami bolond beleakad
                  valaha (mert piros a pofája, aztán a falattal nem marad adós a bélének) - de
                  tudom, hogy az a valaki végig veri, ha ilyen dagasztatlan kenyeret szeg eléje, -
                  aztán nem tudom, meddig állja ki! - (folytatja az asszony magyarázatot, még pedig
                  olyan tűzzel, mintha most mindjárt meg akarna valakit pofozni) - uram s én
                  istenem, mi lesz már ebből a világból? ha az asszony még a maga falatjáért is
                  röstell meghajolni, - teremtettét, mikor én az édesanyám keze alatt voltam, még az
                  aratóknak is dagasztattak velem, hanem nem is tesz ám engem bolonddá senki.</p>
               <p>Ez megint egy szusszal volt elmondva, s a növekedő lány önkénytelenül megbámulta
                  az öreg anyját, ki mindjárt készen volt egy “mondással”, ha
                  valamelyik cselédet szemközt kapta, s amit ilyenkor mondott, azt bajos lett volna
                  eltagadni, mert hangosan volt mondva s dologhoz illő volt.</p>
               <p>Néha a lány akkor volt az öregasszony szobájában, mikor a tiszt egy csomó pénzt
                  hozott: a gyermek elbámult a “kincsen”,
                     s minthogy végtére is nem volt cseléd, kinek azt mondhatta volna: “Szamár, mit táltod a szádat?”,valamint azt is érezte, hogy
                  a gyermek ügyetlenül méri föl a kincset, rögtön talált
                  mondani valót.</p>
               <p>- Csak ennyi?</p>
               <p>- Ami volt, elhoztam nagyságos asszonyom! - felel a tiszt nem tudva, hogy a
                  nagyságos asszony miért ilyen zörgölődő, pedig jó kedvet akart csinálni.</p>
               <p>- Minek is hozta kasznár úr, - mondja a nagyságos asszony a tisztnek, de úgy, hogy
                  az közbe ne szólhasson, - fele nem lesz elég cselédfizetésre, ökröket is kell
                  venni, hát a kömíveseknek, meg a téglavetőknek, hisz maholnap ránk dűl a tető, az
                  isten áldja meg a kasznár urat, csak gazdálkodjunk, mert bizony húsra való sem
                  marad! - mondja nehéz szívvel, s mintha csakugyan könnyeit érezné, - eredj, édes
                  gyermekem, a harmadik szobában hagytam a kendőmet, hozd el lányom! - s mialatt a
                  leány csakugyan elmegy, és a harmadik szobában keresi azt, mi éppen ott nincsen,
                  mert köténye zsebében van, addig a nagyságos asszony megveregeti a kasznárnak
                  vállát, s a bankjegyhalmazból néhány darabot a kasznár kezébe csúsztatván, a
                  pénztömeget hirtelen egy ládafiókba söpré, s mire a lány a nagy keresésből
                  visszatér, már az öregasszony maga van a szobában, s a tűnődő leányt
                  megvigasztalja, hogy a kendő már megvan, mire az egész részvéttel nézi az arcon az
                  aggodalmat, mintha osztakozni kívánna a gondban, mely öreg anyját nyomja.</p>
               <p>- Látod, édes lányom, - mondja némi bánattal, - neked is szerettem volna egy új
                  ruhát venni, de már hiába, csak nem kerül; hanem azért ne búsulj, addig kaparok,
                  míg neked is kerül, hisz én eljárok akármi ringy-rongyban, ilyen vén asszonynak az
                  is jó, én már ezt megszoktam; hanem mégis gondoltam valamit édes lányom, - mondja
                  enyhébben - majd vadászok én ki neked valamit, - vigasztalja a leányt, egy nagy
                  szekrényhez vezetvén, melyből hamarjában két darab ruhát is vett ki.</p>
               <p>Az egyik ruha nehéz világos selyem, a másik pedig még annál is nehezebb és
                  értékesebb, aranyfonalakkal vegyesen szövött, nagy meggyszín virágokkal átvert
                  rokolya volt, mit a lány még idáig sohasem látott, csak hallomásból tudta, hogy a
                  gazdag magyar lányok menyegzőn viseltek hasonló szövetet, s egyike volt az ilyen
                  azon ruháknak, melyek divatból soha ki nem mentek, s midőn már hatodszor szabták
                  is el, mégis maradt annyi értéke az apró szeleteknek, hogy mostanában három új
                  ruhát megvegyenek rajta.</p>
               <p>- Ebből komponáljunk ki valamit édes lányom, - szól az öreg anya, szem elé rakva a
                  ruhákat, s elmondva, hogy: Ez az aranyos édesanyámnak a menyasszonyruhája volt,
                  azért, ha most eldarabolom érted, édes leányom, azért teszem, mert helyette mást
                  tudok venni; tehát megbecsüld, mert ha ránézek, minden eszembe jut, hogy most sem
                  tudom a sírást megállni, - folytatja tovább, szétnyomkodván lecsorduló könnyeit, -
                  úgy tekintsd édes lányom, mintha a mennyei jussodból kapnál előre valamit.</p>
               <p>Erre aztán a kedves gyerek öreg anyjába kapaszkodik, ki most kegyesen megengedte,
                  hogy a lány addig csüngjön rajta, meddig akar, s a megríkatott gyermek nem meri
                  könnyeit letörleni azon gondolatban, hogy ez nem vette még észre.</p>
               <p>Végre megvigasztalódott, de alig mert a ruhákhoz nyúlni, s mikor már édesanyja, a
                  szép leánynak még szebb anyja is megnyugtatá, még csak akkor kezde nagy áhítattal
                  köszöngetni, s a legnagyobb kegyelettel nézte az ősi drágaságot, melyet mostan ő
                  reá szabnak föl.</p>
               <p>- Majd az én nevem napján vedd föl, édes lányom! - mondja az öregebb hölgy némi
                  követeléssel, s a kislány temérdek csók után ment el saját szobájába.</p>
               <p>Eljött a névnap, az aranyos rokolyából egy gyönyörű magyar derék lőn, a másik
                  ruhából kiszabott rokolya fölött, s a gyermekhajadon egészen fölmagasult a
                  büszkeségtől, hogy ilyen nagy ereklyét vehetett magára.</p>
               <p>Az ág, törzsére hajolt, a gyermek öreganyja büszkesége lőn, s midőn a gyönyörű
                  gyermeket köszöntésével elfogadá, - az egykor és tán mindenkor lármás öreg
                  gyermekként sírva némán állt, könyűi sűrűn folytak le barna selyem ruhájára,
                  egyetlen egy szó sem állt rendelkezésére, - csak az arc tükre mutatá meg a lelket,
                  mely izgalmaitól és napi küzdelmeitől megszabadult, s nem tudta szóval sem
                  eltagadni, sem megvallani, hogy boldog.</p>
               <p>Addig lármázott minden apróságért, hogy midőn az öregéért kellene mondani valamit,
                  egyetlen egy árva szócska sem jut az eszébe.</p>
               <p>Megérkezett a legelső vendég, - szétvált a néma csoport, hogy az érkezőt
                  fogadhassa, ki után most már egymást érte a többi, s ha a sok jó kívánságnak egy
                  harmada haszonba menne, Baltayné elélhetne kétszáz esztendeig.</p>
               <p>Megszólamlott ez alatt a hegedű, s egy keserves bekezdés után következék a
                  “Cserebogár, sárga cserebogár” - mire az öregasszony olyan zökögőre sírta magát,
                  mintha ma volna a menyegző napja, midőn Baltay uram az oltár előtt melléje állt,
                  meg sem gondolván az akkori ésszel, hogy kedves élete párja a nagy gondokat oly
                  hamar egymagán feledje. A vendégcsoport zajában Baltayné egy ablakból kihajolva
                  hallgatta a zenét, mely az ablak alatti fák közül hangzik ki, s a jó asszony úgy
                  megkívánta a sírást, hogy reggelig elzokogna, ha megint eszébe nem jutna, hogy a
                  háznép után is kell nézni, nehogy bolondjában összezavarodjék.</p>
               <p>- Hát én mi jót kívánjak? - kérdi háta mögött egy hang, mire a hölgy hátrafordult,
                  s egyszerre kiderült, midőn látta, hogy kedves unokája Kisfaludy Sándort vezeti,
                  ki a nagy tömegen keresztül alig tudott idáig vergődni, s éppen ezért vezetteti
                  magát Etelkével.</p>
               <p>- De majd kívánok én, - mondja az öregasszony egészen fölvidulva, - jó hogy
                  elhozta a fejét, majd a hajába kapaszkodom.</p>
               <p>- Talán megnőtt a hajam útközben? - kérdi Kisfaludy, nevetve kapván kopasz
                  fejére.</p>
               <p>- Már meg mit csinált uramöcsém, - nem fél ettől a temérdek asszonytól, aki itt
                  van?</p>
               <p>- Bocsánatot kérek, kedves asszonynéném, - mondja a költő, beszéd közben kezét
                  csókolván, - nem tudom, hogy valamit vétettem volna az asszonyok ellen, hisz én is
                  feleséges ember vagyok, aztán egyszerre csak nem vehetek el kettőt is.</p>
               <p>- Oh maga csúnya ember, - volt az újabb szemrehányás - már megint hogyan
                  megríkatott bennünket.</p>
               <p>- Nem értem kedves asszonynénémet!</p>
               <p>- Hát mit vétett az a szegény szentmihályhegyi remete, hogy neki is meg kellett
                  halni, meg Lillának is?</p>
               <p>- Szja, én nem tehetek róla, - mondja Kisfaludy, ha a hölgynek apja oly
                  kérlelhetetlen volt.</p>
               <p>- A vén bolond, uram bocsá, - mondja Baltayné egész bosszúsággal, - hát mi
                  boldogsága volt, mikor mind a kettő meghalt?</p>
               <p>- Az lőn éppen az ő büntetése, hogy vénségének aztán nem volt öröme! - véli a
                  szerző.</p>
               <p>- Azt a vén embert kellett volna meghalatni, úgy kellett volna neki, - vitatja a
                  nő, - egy körömnyit sem sajnáltam volna, hanem maga is már irigy ember, édes
                  uramöcsém, nem nézheti másnak boldogságát, pedig úgy-e jól esett “Himfy” uramnak,
                  mikor az én kedves húgomasszony megkönyörült a sok sóhajtáson? Úgy-e tetszik most
                  a szép menyecske? - hátha Szegedy uram is
                  megkötötte volna magát!</p>
               <p>- Már minden késő, drága asszonynéném, - engedelmet kérek, - hanem máskor nem
                  cselekszem.</p>
               <p>- Hát lesz megint valami történet?</p>
               <p>- Elkezdtem már egyet megint, talán egy hónap alatt készen leszek vele.</p>
               <p>- Mi a neve annak a történetnek?</p>
               <p>- A somlói vérszüret! - feleli Kisfaludy, kit már egy nagy hölgycsoport vett
                  körül, s a párbeszédet egész figyelemmel hallgatta; hanem midőn a címet hallák,
                  valamennyi elszomorodék.</p>
               <p>- Tudom már mi lesz! már megint meghalnak! - mondja Baltayné.</p>
               <p>- Szent, hogy meghalnak! - mondja egyik a közel állók közül.</p>
               <p>- Édes Kisfaludy bácsi, - mondja Etelka egészen a költőhöz szorulva, s esdő
                  tekintetét reá vetve, - ne hagyja őket meghalni; mert lássa, majd öreganyám két
                  hónapig is elsiránkozik rajta.</p>
               <p>- no hát nem halnak meg, kis húgom, - ígéri a költő, átkarolván a kérő
                  gyermeket.</p>
               <p>- Ennyivel nem elégszünk meg, - kapott újra szóba a háziasszony, - a leánynak
                  férjhez kell menni, még pedig ahhoz, akit szeret, értette uramöcsém, vagy
                  megtépjük.</p>
               <p>- De kérem alássan, makacs kis lány ám az, - okoskodik Kisfaludy a sok asszony
                  között.</p>
               <p>- Bizony ki is kérem, hogy valami málészájú ne legyen, - protestál Baltayné, -
                  nehogy úgy járjon, mint az a szegény Lóra, kit Elek minden szó nélkül ölt meg, -
                  folytatja a beszélő, - dejsz lettem volna én ott, majd találtam volna én egy
                  rokkafát, mivel védelmeztem volna magamat.</p>
               <p>Látva Kisfaludy, hogy az asszonyok így föltámadtak, bármennyire más volt is
                  szándéka, kénytelen volt megváltoztatni a tervet, mi nem történhetett másképp,
                  mint hogy, az eredeti tervet megtoldja egy másikkal, miről aztán előre tudósítá az
                  ostromlókat.</p>
               <p>- Hölgyeim, kegyelmezzenek árva fejemnek, meglesz a lakodalom, de ennek más címe
                  lesz.</p>
               <p>- Látjátok, - mondja az öregasszony - már megint meg akarta ezt is halatni, hanem
                  már most nem meri; inkább csinál egy darabból kettőt.</p>
               <p>- De férjhez adom, édes asszonynéném, a lányt.</p>
               <p>- Szép ember lesz az ura? - mondja a nő egész kíváncsisággal, mintha csakugyan
                  lakodalomra vágynék.</p>
               <p>- Majd csak kerül neki valamilyen.</p>
               <p>- De szép legyen, azt is megmondom, - hallik a parancsszó, - úgyis rossz ez a
                  férfi mind, mint az ördög, aztán még csúnya is legyen, azt meg nem engedjük.</p>
               <p>- Amint parancsolják! - engedelmeskedék Kisfaludy, egyszersmind utat nyitott a
                  háziasszonynak, hogy vendégeit körülnézze, s így a költő lassankint átvergődött az
                  épületnek abba a részébe, hol a férfitársaság mulatott; - különböző csapatokra
                  oszolván, s mindenik megkeresvén azt a kört, mely lelkével rokon vala.</p>
               <p>A ház elég tágas, és Dunayék bírták a nagyobb részt, s a kis lánynak szobája
                  mintegy arra a pontra esett, hogy mind a két szárnyat összehozta. Így a gyermek
                  hol anyjánál, hol öreganyjánál lehetett, mikor tudniillik ez eltűrte, hogy a
                  gyermek “láb alatt ne legyen.”
               </p>
               <p>Ennek a szónak mai napon bizonyosan valami nagyon közönséges értelme van, hanem
                  akkor és a felhozott esetben annyit tett, hogy a gyermek igen messze következett
                  az apa és anya után, s közben egy nagy hézag maradt, melyen áttért ugyan a forró
                  szeretet, - jobban mint most, de e közön az engedelmesség és fegyelem hídján
                  kellett keresztüljárni.</p>
               <p>Az apa és anya családi körében ki nem ment gyermekei közül, de minthogy
                  gyermekeinek az apa apja, az anya anyja volt és nem pajtása, mint ma; - igen
                  természetes, hogy az apa úgy beszélt feleségével, hogy a gyermek nem kottyant a
                  szóba, míg nem kérdezték.</p>
               <p>Ma ez másként van, midőn az úri gyermek üvegházi gyümölcsként neveltetik, s éppen
                  mert üvegházi gyümölcs, nincsen meg a legnagyobb részben az az őserő, tartósság,
                  önbizalom, szívósság és benső melegség, mely tűrni, küzdeni tud és akar, kivált
                  mikor cselekedni nem csak hasznos, hanem kell is!</p>
               <p>Azonban maradjunk a régnél, a jelenkorra is elérünk egyszer, s ami elmondani valót
                  lelünk, bizonyosan nem fogjuk eltagadni. Kár volna tehát előre elkapni a szót,
                  nézzük meg az öregeket, kik abban az időben a legelső sorban álltak, s ha ma
                  föltámadnának, bizony-bizony most is alig lelnének náluknál különb embert; pedig a
                  járt úton mi már könnyen elmehettünk volna.</p>
               <p>Míg a nők könnyű dolgokon bíbelődtek, a férfiak a nehezebbet vették elő, s régi
                  magyar szokás szerént, azt mondták, hogy deb’zon jobb volt régen, - vagy hogy majd
                  csak jobb lesz ezután; - de végre valamennyien megegyeztek abban, hogy a jelenben
                  mégis ebül vagyunk.</p>
               <p>A csoportok megoszlának, mindeniknek más tárgya volt, s egyik sem törődött azzal,
                  hogy a másik csoport miről beszél, s mindenik azt hitte, hogy ő beszéli a
                  legfontosabbat. Mi azonban nem akarván bíró lenni a sok között, csak annyit
                  mondunk el, mennyi rajzunkhoz éppen elegendő.</p>
               <p>- Hány fia van, kedves jó barátom? - kérdi az egyik csoportban valaki.</p>
               <p>- Négy van, hogy az isten akárhova tegye őket, - felel amaz, - pedig innen-onnan
                  valamennyi rám nő, aztán már nem győzöm hallgatni a feleségemet, mindig azt
                  hajszolja, hogy mi lesz belőlük?</p>
               <p>- Éppen úgy tesz, mint az enyém, az sem hágy békét, - mondja a másik, nagy bodor
                  füstöt fújván ki a körből, - már tegnap nem állhattam; hanem a sok kölyköt
                  rendbeállítottam, az 1-ső nagyon neszes, aztán mindjárt bolonddá teszi a többit,
                     ezt prókátornak szántam. A 2-iknak úgy nem kell a könyv,
                  mint a kutyának a bot, - mit csináljak vele? ha itthon fogom, még kárt tesz; katonának adom. A 3-dik a jámbor, olyan tedd ide, tedd oda,
                  még ha megnyúznák sem mozdulna talán, azt tartom jó lesz papnak, ha egy bibliát
                  elejbe tesznek, megél az az igével is,- éppen odavaló: pap lesz.
               </p>
               <p>- Okosan beszél, édes barátom uram, - hagyá helybe a másik, azt tartom, majd csak
                  magam is úgy teszek, hogy rendbeállítom őket, - csakhogy nálam négyen vannak, s a
                  negyedikkel nem tudom mit csináljak? Esze hiszen volna a kölyöknek, aztán tanulni
                  is szeretne; hanem éppen az a baj, hogy mindig a könyvet bújja. Aztán egész nap
                  órakerekeket farag, utóbb is beáll ácsmesternek. Most már alig bírunk vele, kivált
                  az asszony; mert fejes a kölyök, nem enged a világért, s addig okoskodik, míg neki
                  van igaza. Én nem tudom, mitevők leszünk vele? Már azt is mondták, hogy adjam
                  katonának, majd ott eszére hozzák. Már egyszer be is vittem, hanem még be sem
                  állíthaták, már is valamit kérdezett a tiszttől, mondaná meg neki az okát, hogy ezt vagy amazt miért teszik? A hadnagy pedig azt
                  felelte, hogy a katonának nem felelnek arra, hogy miért? hanem: muszáj! Lássa, barátom, ez az én bajom, mi lesz ebből a gyerekből, -
                  mesterségre csak nem ereszthetem!</p>
               <p>Ennyi elég lesz ezen körből; már látjuk, hogy a gyermekekről miként gondolkoznak,
                  hallgassunk meg mást is.</p>
               <p>- Tehát megosztoztak a testvérek? - kérdi a másik csoportból valaki.</p>
               <p>- Meg bizony, a nagyobbik kapta a pusztákat, - persze, hogy a rövidebbet húzta;
                  míg a kisebbiknek estek a faluk, - s míg a bátyja kulloghat a béresek után, addig
                  ő majd szedi a készet, a robotot és dézsmát. Az lesz aztán az úr, a bátyja meg
                  valóságos hajdú.</p>
               <p>Ne zavarjuk őket, az idő megmutatja nekik, hogy a pusztából is megélhet az ember
                  valahogy, s hogy ez az úr szívesen beállna még olyan hajdúnak, mint a bátyja.</p>
               <p>Tekintsünk másfelé, bizonyosan olyan dologról beszélnek, mely meghallgatható.</p>
               <p>- Szegény Napóleon! - mondja valaki, - tudom elunja magát Heléna szigeten.</p>
               <p>- Úgy kell néki, - kiáltja egy másik, - most mutassa meg, mit tud; aztán akkor
                  elhiszem, hogy nagy ember.</p>
               <p>- Pedig mégis volt ám annak egy kis esze is, rogo humillime, - védi az első.</p>
               <p>- Hagyja el, amice, - vitatkozik amaz, - nem ész volt az, hanem szerencse; ha
                  nekem négy disznóm van kézben, elütök én akkor mindent.</p>
               <p>- De az azt is tudta ám, hogy disznó nélkül is mikor lehet ütni? Urambátyám, mert
                  annak mindig kevesebb katonája volt, mint nekünk, mégis mennyiszer győzött.</p>
               <p>- Persze hogy győzött, mert szerencséje volt, - nézze meg csak öcsém, mikor
                  capáriznak négyen, egy adutt hetessel három ember kártyáját is elütheti sokszor,
                  mert az övé ez adutt.</p>
               <p>Ezeket bízvást itt hagyhatjuk, ezek reggelig le nem győzik egymást, mert az egyik
                  azért nem enged, mert sok esze van; a másik pedig éppen azért, mert esze nincs. A
                  legközelebbi körben egy fiatal kapitány van, három érdemjel is van a mellén, s íme
                  nagy csodálkozásunkra éppen azt mondja:</p>
               <p>- Meguntam már a katonaéletet, haza megyek szántani, vetni.</p>
               <p>- De hisz ön még generális is lehet, hisz ön még jóformán csak gyerek? - kérdi egy
                  ismerőse.</p>
               <p>- Elég volt ebből ennyi, nekem ugyan nem parancsol senki! - mondja a tiszt, -
                  megmutattam, ha akarom, ember tudok lenni a gáton, - most már hazajövök, én sem
                  parancsolok otthon senkinek, de nekem sem parancsol senki.</p>
               <p>Ne hallgassuk tovább, az egyszeri zsidó nem vette meg a lovat, midőn a gazda úgy
                  dicsérte, hogy nyolc mérföldig meg sem áll; mert hisz ő
                  csak három mérföldnyire lakik, s nem akarja, hogy öt
                  mérfölddel tovább vigye! hanem ha már ezt meg nem vette, hogyan venné meg azt,
                  mely a hosszú útnak első felében ugyan sebesen vágtat, de aztán nem csak hogy
                  előre nem megy, hanem visszafordul.</p>
               <p>Lássák önök, ezt kínos hallgatni, menjünk odább.</p>
               <p>Ott meg diákul beszélnek, de azért ne kerüljük el őket; majd inkább magyarra
                  fordítjuk.</p>
               <p>- Domine spectabilis, hallotta, hogy a gyűlésen már magyarul is beszéltek?</p>
               <p>- Horrendum dictu, most hallom először.</p>
               <p>- Ez még semmi, hanem gondolja csak, ezután a jegyzőkönyv is szóról szóra magyarul
                  lesz.</p>
               <p>- Amice, - ha ez igaz, - úgy ez skandalum publicum; per amorem Dei, hisz azért
                  fáradt, az ember annyi ideig a latin nyelv tanulásával, hogyne kényteleníttessék
                  azt a nyelvet beszélni, amit minden ostoba paraszt tud.</p>
               <p>
                  .....................................................................................................................................................
               </p>
               <p>Kérem, ne tessék zavarba jönni, ez nem ma történt, hanem körülbelől harmincnyolc
                  évvel ezelőtt, s ez a két ember már régen nyugszik is az úrban.</p>
               <p>Odább mehetünk, ha tetszik, éppen egy kályha mellé húzódott néhány ember, s igen
                  halkkal beszélnek, álljunk hát közelebb, hogy a szót el ne szalasszuk.</p>
               <p>- Bizony pedig került már Keszthelyről néhány ügyes gazda - állítja az első.</p>
               <p>- Az csak theoria mind, édes úri barátom, - ha eső nincs,
                  azért annak a rétjén sem kaszálnak szénát, - veti ellen a másik, és gúnyolódva
                  folytatja: praxis kell oda, úri barátom, meg száz esztendős
                  kalendáriom, - arra vigyázzon a gazda: szélben ne vessünk, esőben ne arassunk; s
                  ha őkelme zabot vet, azért azután bizonyosan nem fog búzát aratni; hanem csak
                  zabot. Nyolcszáz esztendeje laknak itt apáink, talán bizony azoknál is okosabb
                  akar lenni a keszthelyi gróf?</p>
               <p>- De a világos haszon mégis mellette szól.</p>
               <p>- Számlálta barátom uram, a keszthelyi gróf pénzét?</p>
               <p>- Soha sem beszéltem én vele.</p>
               <p>- Én sem beszéltem, - válaszol amaz - hanem szeretném én látni az erszényét, hogy
                  mióta a sok tudóst barázdaszám termeszti Keszthelyen, hány ezer forintjával van
                  kevesebb?</p>
               <p>Milyen kár, hogy hangosabban nem beszél ez a jó úr, talán a gróf is meghallaná,
                  mert a szomszéd teremben van, és igen hihető, hogy a kérdésre szívesen felelne,
                  dacára annak, hogy sokkal fontosabbon töri fejét, hogy minden ügyetlen kérdésre
                  válaszokat adjon.</p>
               <p>- Barátom! - mondja Dunay Festeticsnek - nagy áldozat tőled a keszthelyi
                  intézet.</p>
               <p>- Csitt - felel rá Festetics - nem akarom, hogy meghallja más, különben még azt
                  mondanák, hogy nyerészkedem a hazafiság kontójára; hanem neked csak megmondom,
                  hogy nekem tetemes hasznot hoz; mert az intézet növendékeiből a javát magamnak
                  válogatom, s gazdáim kitűnők.</p>
               <p>- De meg is érdemled, hogy te vedd legelőször hasznát.</p>
               <p>- Vehetné más is, ha méltóztatnának engemet Keszthelyen megkeresni, de hiába,
                  félre esik s így személyes barátaimon kívül alig vetődik oda valaki, hanem
                  gondoltam valamit.</p>
               <p>- A vásárokat akarod szaporítani?</p>
               <p>- Nem egészen azt, de mégis olyant, hogy a közönségnek elegendő oka legyen
                  Keszthelyre jőni, hogy ott néhány napig el ne unja magát, s közben aztán csak
                  meglát egyetmást, minek hasznát veszi.</p>
               <p>- Szabad nekem is tudnom?</p>
               <p>- Ünnepélyeket rendezünk,... az írók költeményeiket fogják felolvasni, növendékeim
                  pályakérdésekre fognak versenyezni, - ének, színdarab, zene, minden lesz, és hogy
                  még emlékezetesebb legyen, minden évben két berkenyeágat ültetünk el valamelyik
                  ünnepelt írónknak emlékezetére.</p>
               <p>- Csak kettőt? - kérdi Dunay.</p>
               <p>- Semmi esetre sem többet; mert lásd, még kevés írónk van, hamar kifogynánk; pedig
                  míg én élek, minden évben megtartom ez ünnepélyt, s nem akarok nevek miatt
                  szükséget szenvedni.</p>
               <p>- S ez már elhatározott szándékod?</p>
               <p>- Sőt nevet is gondoltam ki: Keszthelyi Heliconnak fogjuk elnevezni, s így nem kételkedem, hogy néhány esztendő múlva
                  Keszthelynek temérdek vendége lesz, s így, barátom, aki a malomba jár, végtére még
                  is csak ellisztesedik; mit mondasz hozzá?</p>
               <p>A feleletet elgondolhatják önök, s nekem csak az a hozzátenni valóm van, hogy ez
                  eszme előrajza volt a későbbi nagy gondolatnak, midőn az irodalmi ünnepélyek
                  átmentek a tudós társaságba, a pályadíjak a nemzeti színházhoz, a gazdasági
                  mozgalmak a “Köztelekre”, az eszmesúrlódások a pesti nemzeti kaszinóba; alkalmat
                  pedig erre később nem a Keszthelyi Helicon, hanem a pesti vásárok és lóversenyek
                  adtak, s amit egyik nagy ember gyanítani kezdett, azt egy új próféta teljesedésbe
                  hozta.</p>
               <p>Azt tartom, önök sem kívánják, hogy e kellemes benyomást egy újabb körnek
                  bemutatásával elrontsam, a többit sem azért mutattam be, hogy kétségbe essenek
                  rajtuk, hisz ma már a gyermeket nem mustrálják előre, mint a juhnyájat, hanem az
                  eszéhez férünk, hogy idővel ember válhassék belőle. A puszta ma már nem
                  szerencsétlenség, hanem aranybánya, kivált, ha józan eszű ember a gazdája, majd
                  tudja, mennyivel jobb, mint a falu. Napóleont ma már nagynak mondjuk mindannyian s
                  a szerencsét az észtől nagyon megkülönböztetjük, - katonáskodásunkról ezúttal nem
                  szólok, hanem szólok arról, hogy a száz esztendős kalendáriumból ma is tudunk
                  annyit, mennyit hajdan, és még mindig nagyon hisszük, hogy gyertyaszentelőkor
                  csakugyan kinéz a medve a lyukból s ha napfényt lát, visszabúvik, mert még negyven
                  napig fagy lesz. Azzal is mulatjuk magunkat, hogy újholdkor megcsörgetjük
                  erszényünkben a pénzt, hogy sok pénzünk legyen, hanem ennél többet is tudunk,
                  anélkül, hogy az álmoskönyvnek fontos érdemeit kérdésbe vennők, minthogy ma is
                  csak olyan igaz, mint ezelőtt negyven esztendővel, hogy lúdhús,
                     ha van: jó!</p>
               <p>Míg az öregek így tűnődtek, addig a fiatalok más dolgot találtak, járta a
                  vánkostánc, s amely kis leány előtt letették a vánkost, a térdelő legényt egy kis
                  vonakodással bár, de mégis megcsókolta, neki sem esett fájdalmára, meg az úrfi is
                  azt mondta, hogy: debzon jó volt, az anyák pedig mindent
                  láttak, nem volt mitől megijedni. Hej, ma már kiment a módiból a vánkostánc, csak
                  a csók van; hanem az a baj, hogy az édesanyák nem láthatják, aztán későn bánják
                  meg, mikor már e csókról könyvet írnak a komédiában, mint szomorú históriát,
                  pénzért el is játsszák.</p>
               <p>A mulatság világos virradtig eltartott, minden legénynek akadt táncosnéja, s azzal
                  mulatgatott, mert ekkor még a makkfilkót, meg a piros dámát nem vették annyiszor
                  kézbe, mint most, hogy némely ember egész éjjel nézegeti, még a gyertyát is
                  közelebb húzza magához, hogy jobban megláthassa.</p>
               <p>- No, az öregurak, persze, hogy nem fértek meg az asszonyok között s hogy el ne
                  aludjanak, kellett valamit a kezükbe adni, - s egy pár rossz krajcárért
                  elütögették az asztalt. Ennyi volt az egész kár, legalább tudta az ilyen ember,
                  hogy minő könnyű volna itt elveszteni, amit otthon nehezen keresett.</p>
               <p>Virradóra vége lett a mulatságnak.</p>
               <p>Elbúcsúztak a vendégek, az öregek az öregekkel össze is ölelkeztek, a fiatalok a
                  nézéssel érték be, s mentek százfelé amennyien voltak.</p>
               <p>Sokáig eszükbe jutott a barátságos est, de főleg egyet nem feledtek el az apák,
                  anyák, kivált akiknek házasulandó fiúk volt, hogy:</p>
               <p>Baltaynénál eladó lány van.</p>
            </div>
            <div type="chapter">
               <head>IV. A régi jövendölés.</head>
               <p>Befogták a négy lovat, s szenior Baltay maga mellé ültetvén junior Baltayt,
                  kifordultak a pesti országútnak, hogy Imrét emberek közé
                  vigye Pestre; mert az öreg magyarázgatni kezdé, hogy idáig okos embereket látott
                  csak; hanem jó lesz megösmerni a bolondokat is, mert hiába, a
                     fakó lónak fakósága még jobban meglátszik, ha pej
                  mellé állítják. Erre a célra pedig Pest akkor is igen alkalmas hely volt.</p>
               <p>Mielőtt elindultak, az öreg egy nagy bankjegy-csomót adott át a fiúnak, derült
                  képpel mondván:</p>
               <p>- Ezt mind elköltheted, öcsém, s megmondom, hogy haza ne hozd, mert
                  megharagszom.</p>
               <p>- Majd megpróbálom, urambátyám, talán el tudom költeni.</p>
               <p>- Ne zsidóskodjál, azt megmondom, úr vagy, hadd lássa meg más is, a szegény a
                  gazdagabb után él.</p>
               <p>- Meg lesz velem elégedve, kedves urambátyám, - mondja Imre eltevén a tárcát, s
                  elbúcsúzván Andrástól egy kis időre, helyet foglalt az öregúr mellett, ki egész
                  úton tele akarta tömni jó tanáccsal, mint alább mindjárt meglátjuk; mert hiába, az
                  öreg még mindig azt hitte, hogy úgy volt legjobb minden, mint ő tett ifjabb
                  korában, s ezen korból sok dolgot elbeszélt, hogy fogjon a fiún, kit szeretett
                  volna egy kissé a tömegbe keverni, mert bármily becsületes embernek hitte is
                  magát, mégis szívesen hallgatta, ha még valaki visszaemlékezett, hogy mennyi fura
                  dolgot vitt ő végbe, mit már azért is szívesen elbeszélt, hogy megmutassa, mégis
                  mi vált ki belőle.</p>
               <p>- Édesapám engem is így vitt valaha Pestre, mint most én tégedet, édes öcsém, -
                  aztán két álló esztendeig felém sem nézett, úgy, hogy mikor meglátott, alig ösmert
                  rám. Elég az hozzá, hogy két esztendő elteltével feljött, s minthogy előre
                  megírta, mikor jő, nagyokat izzadtam, hogy az utánam küldött harmincezer forint
                  két esztendő alatt hová lett? mert azt könnyen megmondhattam, hogy nincs meg; de
                  hogy mire kelt el - azt nehéz volt papirosra tenni. De akármint
                  húztam-halasztottam, mielőtt megérkezett, éppen az utolsó órában tudtam csak
                  elkészülni, s akkor is kétezer forintnak sehol sem akadt helye, már tudniillik
                  csak papiroson, mert hisz amúgy jó helyen volt az már, korhelypajtások között; s
                  én nem tudtam másként segélni, mint nagy hamar újra írtam az egész számadást,
                  aztán úgy középtájon beleírtam: subickra kétezer
                  forint.</p>
               <p>Megjött édesapám, a számadást elébe tettem, s az öregúr kivette zsebéből az
                  ácsmértéket (Zollstok) mit, mindig magával hordozott, s a sorokra elfektette, hogy
                  minden tételnél egyszerre rátaláljon a megfelelő számra, s én rémülve láttam, hogy
                  az ácsmérték egy hajszálig elvezeti a szemet, s édesapám már a közepén van, a
                  kétezer forintnál.</p>
               <p>Végre látom, hogy csakugyan a kérdéses tételt nézi, de midőn az átellenben fekvő
                  kétezer forintot meglátja, pápaszemét jobban az orrára ereszti, s az írást úgy az
                  orráról nézi, s minthogy a kétezer forint csakugyan ott áll, nagyobb bizonyosság
                  okáért kiveszi a rajzónt, s az ácsmértéket vonalzónak használva, aláhúzza a tételt
                  egész hosszán, s kisül mindenképen, hogy a kétezer forint csakugyan subickot
                  tesz.</p>
               <p>Én már remegni kezdék, kivált mikor édesapám csizmáimra nézett, melyekben én alig
                  bírtam megállni, úgy remegtem.</p>
               <p>- De fényesek a csizmáid, édes fiam! - mondá édesapám, minden indulat nélkül.</p>
               <p>- Sokallja, édesapám, amit rá költöttem?</p>
               <p>- Nem én, kedves fiam, - mondja megint, - s inkább elnézném, hogy még kétezer
                  forint legyen ott, mint azt mondják, hogy valamelyik Baltay - piszkos ember volt.</p>
               <p>Elhallgatott az öreg, mintha időt hagyna a fiúnak, hogy gondolkodjék helyzetéről,
                  s tudja meg, mivel tartozik azon körnek, melyben nevelteték, amit várhat tőle a
                  világ, mely az oktalan pazarlást is megrója, de a túlzott takarékosságot
                  szégyennel bélyegzi.</p>
               <p>Pesti vásár ideje lévén, a vidéki urak seregesen mentek Pestre, s a jó ismerősök
                  mindenfelől összetalálkoztak az úton; így történt, hogy az egyik megállapodásnál
                  Festeticcsel is találkoztak, az meg még előbb Dunayval, kivel abban egyeztek meg,
                  hogy Martonvásárott a vendéglőben ebédelnek, hol úgyis még többen is fognak
                  találkozni.</p>
               <p>Dunayék a télre Pestre szándékoztak lányuk miatt, kit a nagyvilágnak is be kellett
                  mutatni, s e célból Dunay korábban indult el, hogy körülnézzen Pesten alkalmas
                  szállás után, s a vásári alkalmat egy pár jó barátjáért örömest használta.</p>
               <p>Imrét addig hintálta a kényelmes kocsi, hogy elaludt, az öreg pedig megunván már a
                  pipát, oldalzsebébe nyúlt, s előhúzta felekenyerét, Kisfaludy regéit, s újra meg
                  újra végig olvasta, s ilyenkor elandalodott a múlton, melynek sok gyarlósága
                  lehetett ugyan, de hogy a magyar akkor elpuhult lett volna, azt már tréfából sem
                  hinné.</p>
               <p>Nem olvasott többet ennél az egy könyvnél, de azt aztán úgy tudta, hogy akár a
                  közepén elkezdje, s visszájáról is elmondja, s éppen azért olvasta el újra, meg
                  újra, hogy el ne feledhesse.</p>
               <p>A martonvásári lejtőhöz értek, Imrét fölébreszté, hogy kiverje szeméből az álmot,
                  mire a vendéglőbe érnek, hol egy előre küldött cselédje Festeticsnek a legnagyobb
                  szobát étteremnek lefoglalta, hol majdnem huszonnégyre föl is terítettek.</p>
               <p>Behelyezkedtek, s ámbár Dunay is ott volt, Baltay talált alkalmat a gróffal is
                  beszélni, vagy akárkivel, anélkül, hogy egymással érintkezniök kellett volna, mert
                  mindenik elég büszke volt arra, hogy a másikat bármi áron vagy ürügy alatt
                  megközelíthesse.</p>
               <p>Midőn az asztalhoz leültek, a vidékbeli legrosszabb cigánybandák egyike állta el
                  az ajtó elejét, s kezdett elhúzni egy gazdátlan nótát, olyan össze-vissza
                  vakaródzva a hangszeren, mintha talán össze sem beszéltek volna, hogy voltaképpen
                  mit akarnak húzni, mire aztán a kocsmáros kutyái is úgy ordítottak, hogy megszánta
                  őket az ember.</p>
               <p>Baltay legközelebb esett az ajtóhoz, tehát kivett egy jókora bankót, mely elég
                  volt arra, hogy a cigányoktól megvegye a hallást; de a többi is sietett az adóval,
                  s a cigányoknak maradt elég idejök elmenni a másik kocsmába, hogy ott szintén
                  szerencsét próbáljanak, nem annyira azért, hogy hegedüljenek, hanem hogy ne hegedüljenek.</p>
               <p>A cigányok elpusztultak, s a társalgás lassankint megkezdődött, mikor tudniillik a
                  leves már elkölt, s az étvágynak jutott annyi, hogy a második ételig most már
                  türelmesebb, ha nem hozzák is valami rendkívüli gyorsasággal, mint az a
                  martonvásári korcsmárostól nem is telik; mert ámbár a pincérnek maga is segít, de
                  az keveset használ, mert csak egyik kezével hoz valamit, a másikkal pedig a pipát
                  fogja egész az ajtóig, s ott teszi le egy nagy szippantás után, hogy visszamenet
                  égve találhassa.</p>
               <p>Az ebéd folytán élénkebb lőn a társalgás: mert a kocsikról leszedett pincetokok
                  tartalma is fogyni kezdett, s ilyenkor aztán mindinkább nem fért meg a hang a szűk
                  teremben, hol ennyi ember bizony csak barátságból fért meg.</p>
               <p>A pohárkoccintás a nagy világért el nem maradt volna, s ekkor már egy-két vers a
                  kedvenc emberektől közszájon forgott, néhol ugyan kitörött lábbal, ferde nyakkal,
                  hanem az mindegy, csakhogy mégis rákaptak, jó volt az úgy is, akkor még az akarat
                  is jó volt.</p>
               <p>Baltay távolabb esett Festeticstől, ki Dunay mellett ült, s minthogy most már
                  zajosabb lőn a társalgás, nem igen váltott szót, hanem füleit hegyezé, midőn egy
                  fiatalabb úriember a másik asztalvégén a regéket sorra mondogatá, elhagyván néha
                  három, négy szakaszt is, mire Baltay, mintha csak magának mondaná, átható hangját
                  azonban könnyű volt meghallani, kivált mikor már többször is ismétlé, kivált mikor
                  a fiatalember akadozott:</p>
               <p>- Nem úgy van!</p>
               <p>Egy darabig nem tűnt föl senkinek ez észrevétel, kivévén Imrét, ki bátyjának arcán
                  látta a kínt, mintha haját húznák, mikor így megfejelik, megtalpalják Kisfaludyt,
                  mit ő most is magánál hord, és szörnyű módon szeretné az ifiúr fejéhez vágni, ha
                  illendő volna, hogy a bibliát ilyenre is használja az
                  ember.</p>
               <p>Megint beszélt az ifiúr, s amint átugrott valamin, vagy akadozott, már megint
                  mondá az öreg:</p>
               <p>- Nem úgy van!</p>
               <p>Néha megesik az minden társaságban, hogy egy-egy pillanatra a legzajgóbb körben is
                  elcsendesednek, s aztán egyiknek vagy másiknak szóló hangját szörnyen meghallják.
                  Éppen így volt, midőn a szavaló egy tételt elfordítva mondott, mire Baltay megint
                  szólt, de már éppen a csöndbe vágott, mikor mondá:</p>
               <p>- Nem úgy van!</p>
               <p>- Mi az? - kérdi a szavaló megállapodva a nagy tűzben.</p>
               <p>- Nem úgy van! - ismétli Baltay hátra sem fordulva, mit bizonyosan nem megvetésből
                  tett, hanem megszokásból, hogy az öregebb a fiatalért nem mindig fordul meg, ha
                  hangosan megmondja mit akar, aztán a fiatalabb értse.</p>
               <p>- De úgy van, - tessék elhinni! - erőlködik a fiatalember, még egyszer elmondván a
                  tételt, miben valami föltűnő hiba ugyan nem látszék, hanem azért Baltay nem
                  engedte el; mert nem úgy volt a könyvben.</p>
               <p>- Én most is azt mondom, hogy nem úgy van! - mondja az öreg.</p>
               <p>- Ejnye, már ezt urambátyam jobban tudná, mint én? - duzzog a fiatalember, s hogy
                  szégyenbe ne maradjon, még hozzá teszi: mibe tetszik fogadni?</p>
               <p>Akármibe édes öcsém, - mondja Baltay még mindig háttal.</p>
               <p>- No hát fogadjunk egy...</p>
               <p>- Ne fogadjon, fiatal barátom, - mondja egy kopasz fejű úr, - bizony elveszti.</p>
               <p>- Mit tud bele az úr? - mondja már neki tüzesedve az ifjú, - nem ismervén azt, ki
                  őt visszatartóztatni szándékozott.</p>
               <p>- Már pedig nekem legjobban kell tudnom; mert én vagyok Kisfaludy Sándor.</p>
               <p>- Engedelmet kérek, - szól lehangoltabban a fiú, de ön is elfeledhette, aztán
                  mégis úgy van, mint én mondám.</p>
               <p>- Csak már volna nálam egy példány, - mondja Kisfaludy mosolyogva.</p>
               <p>- Van nálam! - mondja Baltay a megviselt példányt kihúzva
                  zsebéből, s az asztalra téve, egyszersmind nagy hirtelen rámutatván az idézett
                  helyre, hol csakugyan nem úgy volt, mint a fiatal ember mondá.</p>
               <p>- Mondtam én, hogy nem úgy van, - ismétli Baltay egész egykedvűséggel, a könyvet
                  pedig visszadugta oldalzsebébe, hol azt rendesen tartani szokta.</p>
               <p>A furcsa megoldást némi csend követé, de valamennyi közt Festetics bámult leginkább, míg Dunay magában azt
                  mondá:</p>
               <p>- Szavam beteljesedett, - megmondám, hogy ez ember még olvasni fog!</p>
               <p>*</p>
               <p>Imre legjobban megörült az öregúr diadalának, mi az öregnek annál inkább jól
                  esett, mert tőle jött, kinek képzettségét családi hiúságból szerette inkább, mint
                  személyes indulatból; mert hiába, a tekintélyek kora még megvolt, s az öreg nem
                  igen szerette volna, hogy ez a hatalom kurtább legyen.</p>
               <p>Az egész társaság különösen egészségére kívánta Baltay
                  őnagyságának az ebédet, mi bizonyosan ma nagyon jó ízűn esett neki, nem mintha a
                  visszakívánásban nagy bókokat csinált volna; mert amint észrevette, hogy ilyen
                  nagy becsületet tesznek neki, mindjárt hátrább szegte a nyakát; hanem mivel Festetics és Kisfaludy mindkét kezét elokkupálták (engedelmet kérek e diák szóért, rettenetes kedvem volt
                  használni ezt a szót azért, hogy valakit bosszantsak vele), s így észrevehetőleg
                  tudatták vele nagyrabecsülésüket; ettől pedig ha nem hízott is meg éppen egy
                  arasznyira, de nem is soványkodott ám meg vele.</p>
               <p>Baltay már előbb fogatott, s még nem is került rá alkalom, hogy a dologról újra
                  előhozakodjanak, már ő kocsiba helyezkedék, hogy eltávozzék. Ebben nem mondom,
                  hogy nem volt egy kis kiszámítás, mert az öregekben megvolt az a sajátszerű
                  tapintat, hogy nem merítették a vizet sárosáig, hanem tudták mikor kell eltávozni,
                  hogy az ott maradók csak jót mondhassanak róluk.</p>
               <p>Behajtatott Pestre, hogy kedves öccsét N... szeptemvirnél, egykori kedves jó
                  barátjánál elhelyezze, hogy a törvényes dolgokban is jártassággal bírjon.</p>
               <p>Majd meglássuk, mi dolga akad ottan?</p>
            </div>
            <div type="chapter">
               <head>V. A második rovás.</head>
               <p>Mi volt akkor még Pest?</p>
               <p>A mostani “Angolkirály”-nőn fölül, hol most a harmincad áll, nádas volt; a
                  legnevezetesebb vendéglő volt a Hét választó; a legnagyobb úr elment a
                  Kemnicer-kávéházba, a belváros egy kőfalhoz támaszkodott a mostani Széna tér
                  felől, s ha valaki nagyon elunta magát Pesten, elment “kuglizni” a
                  Beleznay-kertbe, ilyen volt akkor Pest.</p>
               <p>Egy rongyos fiú, kit öreganyja, a vén Buda, nem tudott úgy eltakarni, hogy
                  mosdatlan képét más is meg ne lássa; hanem azért édes kedves és nagyreményű
                  gyermeke volt ez országnak, s habár szégyenlette is, midőn éppen kiállt a
                  Dunapartra, hogy a fiatal óriás képe a lefolyó vízben csak oly kuszáltnak látszik,
                  mintha a legjobb tükörbe nézne; de mindegy, közel a víz, egyszer majd csak
                  tisztára mosdatjuk.</p>
               <p>- Ide haza van a méltóságos úr? - kérdi Baltay a cifra ruhás huszárt, ki N...
                  úrnak, akkori híres szeptemvirnek előszobájában volt.</p>
               <p>- Igenis, nagyságos uram, - nincs itthon; hanem egy órakor megjön.</p>
               <p>- Már csak itthon találtam volna! - töprenkedék az öreg, s újra kérdé: - Vajon hol
                  lehet most?</p>
               <p>- A lábát fájdítja, nagyságos uram, - lőn rá a felelet, - lement a Dunára, a
                  doktorok azt kommendálták neki, ha éppen nem restell utána menni a nagyságos úr,
                  ott találja a hídon felül.</p>
               <p>Baltay megvigyázta a szót és utasítás szerint kiment a Kemnicer-kávéház felé, s
                  ott a hídon fölül kereste a méltóságos urat a Duna parton.</p>
               <p>- Tehát ott volt akkor a Duna fürdő? - kérdezi valamely fiatalabb olvasó, ki
                  Pestnek akkori külsejéről nem sokat tud; s éppen azért megsúgjuk, hogy akkor sehol
                  sem volt, hanem azért a Duna vize akkor is használt sokról; és semmit se essünk
                  kétségbe, a szeptemvir urat megleljük a Duna parton, s amint éppen találni fogjuk,
                  azonképpen fogjuk bemutatni.</p>
               <p>No már nem messzire vagyunk, a Dunának partján látunk egy öregurat, mentéje csak
                  úgy nyakba van vetve, bő szájú inge hátra lökve, s egy pár ezüst sarkantyús csizma
                  a szárazra kitéve ő méltósága mellé, ki egy tarka vászonkendőt egy ott felejtett
                  kőre terített, s ezen ülőhelyről lógatta a Dunába fájós lábait, melyeknek a víz
                  csakugyan jót tett.</p>
               <p>Persze, ezt ma már az utolsó csizmadia sem tenné meg, hanem az öreg N... megtette,
                  s ha éppen valaki figyelmeztette, hogy: “Mit gondol?” igen kurtán ezt felelte: “Én
                  csizmában is szeptemvir vagyok, meg csizma nélkül is!”</p>
               <p>Az öregúr ülőhelyében bizony ráért körülnézegetni, tehát ezzel ölte az időt, s
                  midőn egyszer a Kemniczer-kávéház mellől meglátta kijönni Baltayt, már messziről
                  integetett neki, hogy jöjjön le hozzá a partra.</p>
               <p>- No hiszen éppenséggel úgyis téged kereslek itt.</p>
               <p>- Lábaimat szívatom a vízzel - mondja a szeptemvir, elfogadván a vendéget, ki
                  szintén egy kőre ült le, s minthogy a nap nagyon melegen sütött, ő is levetette a
                  mentét s vállára vetve beszédbe eredt régi jó barátjával, kit tizenkét év óta nem
                  látott.</p>
               <p>- Az öcsémet hoztam föl! - kezdi meg a beszédet Baltay azon gondolatban, hogy a
                  másik majd mond rá valamit.</p>
               <p>- Remélem, csak nem bízod másra, mint rám?</p>
               <p>- Várj már egy kicsit, hadd könyörögjek is legalább!</p>
               <p>- Nem tudom mi a patvart kéregetnél, hisz talán csak nem szoptatni hoztad föl.</p>
               <p>- De, barátom - mondja Baltay - tudom én, mi az emberség; - aztán te meg most már
                  szeptemvir vagy!</p>
               <p>- Meg egyúttal hatvanhat esztendős vénember, ki a szeptemvirségből is engedne, ha
                  a hatvanhatból is elengednének vagy huszonötöt, talán nem kellene akkor a Dunába
                  lógatni fáradt lábaimat.</p>
               <p>- Tyhű!... huszonöt esztendővel ezelőtt! - sóhajt föl Baltay.</p>
               <p>- Akkor otthon első aljegyző voltam, - tudod, mikor a nagygyűlés napján főtt
                  kukoricát vettünk az utcán, s aztán kardosan mentünk és úgy ettük; no hiszen volt
                  is ám beszéd!</p>
               <p>- Azt mondták, hogy elment az eszünk!</p>
               <p>- Pedig dehogy ment, - mondja N... meglubickolván lábával a vizet, - te egy derék
                  fiút neveltél föl, mint hallom; engem meg szeptemvirré tettek; tehát a
                  kukoricától, ha meg nem híztunk, bizonyosan nem is soványkodtunk meg.</p>
               <p>- De hát igazán magadhoz veszed öcsémet?</p>
               <p>- Mégis könyörögsz! - neheztel a szeptemvir, - most mindjárt megbánom, hogy főtt
                  kukoricát ettem veled.</p>
               <p>- Bizony bolondos egy ember vagy te most is. - mondja Baltay, kitörvén belőle a
                  régi bizalmasság.</p>
               <p>- no csak hogy igaz nyelveden beszélsz már egyszer! - nevet amaz, fölhúzván
                  csizmáját, s megindulván a város felé, s minthogy a nap melegen sütött, mentéjét
                  még mindig lógva hagyta a vállán, mire aztán a másik ember sem akart különb lenni,
                  hanem hagyta lógni ő is a mentét, s így keresztül a mostani Nagy-híd és Váci-utcán
                  szépen elballagtak, s azért mégis alig győzték a sok süveglést, mert minden nyomon
                  került egy tisztelet.</p>
               <p>Útközben szemközt jött Imre, kit a bácsi azonnal bemutatott kedves barátjának.</p>
               <p>- Van-e már szeretőd, öcsém? - kérdi a szeptemvir első szóra a fiút, ki vörös
                  lett, mint a rák, azt gondolván, hogy egy szeptemvir legalább is országos kérdést
                  teszen hozzá.</p>
               <p>- Majd elvárnám! - mondja Baltay szörnyű komoly képpel, mintegy figyelmeztetni
                  akarván barátját, kitől fiatalabb korában nagyon sok furcsaság kikerült.</p>
               <p>- Nem tőled kérdeztem, - vág a szóba a szeptemvir, - mi már rég kivástunk, most
                  már ezeken a sor.</p>
               <p>- Ráér még!</p>
               <p>- Most mindjárt kivetem az esztendő számról, - okoskodik amaz, - mikor K... -ban
                  együtt voltunk, - tudod, - hány esztendős is lehettél, mikor az a kis sző...</p>
               <p>Megint köszöntött valaki, s így félbenmaradt a szó, különben a szeptemvir elölről
                  elmondta volna Baltay uramnak egykori dolgait, pedig az öregúr maga is szívesen
                  elmondta minden kalandját, csak az asszonyokról nem akart beszélni, mert ő az
                  asszonyokról csak úgy félvállról beszélt, - s nem szerette volna, hogy olyat
                  mondjanak róla is, mint a mesebeli rókáról, hogy savanyú volt neki a szőlő, mikor
                  el nem érte.</p>
               <p>Nem akarom most már a további beszédet folytatni, - elég annyit fölemlíteni, hogy
                  az öreg elment haza, Imre pedig itt maradt Pesten a szeptemvir gondja alatt, hol
                  bizonyosan nem a legrosszabb helyütt volt.</p>
               <p>Dunayék a szeptemvirékkel nagyon összejártak, s itt már lehetetlen volt egymást
                  kikerülni, mit igazán megvallva, egyik sem akart; hanem engedte magát a sorsnak,
                  hogyan és merre vezetgeti őket? Hanem akárkinek inkább kell vezető, mint egy szép
                  leánynak, s egy igen csinos fiúnak, kivált, ha olyan viszonyban vannak, mint
                  Etelke és Imre, mikor egyiknek az öreganyja, másiknak pedig a bátyja minduntalan
                  azt mondja: neked azt nem szabad meglátnod.
               </p>
               <p>Ezen tilalomfélének legeslegelső hatása az volt, hogy a két gyermek már azért is
                  kíváncsi volt egymást megösmerni, hogy legalább tudja, kit kell kerülnie? s midőn
                  ez a kis alkalom szeptemviréknél a kezükre játszott, - a tilalomnak az lőn
                  következménye, mi minden tilalomé: hogy azt meg kellene szegni!</p>
               <p>Kótaforgatás, zsebkendő elejtés, szék adás, vízhordás, köpönyeg feladás mind igen
                  alkalmas szükségben segítőszer, kivált mikor egyik sem kíván egyebet, minthogy a
                  másikat közelebbről lássa.</p>
               <p>Akkor nem lehetett másképp, az embereket ölte az unalom, tehát egymás nyakára
                  jártak, - a barátságos összejövetelek egymást érték, s a két fiatal már mégis
                  találkozott annyi szóra, hogy ők semmi esetre sem haragusznak
                     egymásra, s ők ezt egymásnak nagyon is elhitték.</p>
               <p>- Édes apjukom! - mond a szeptemvirné egy ebéd után, mikor az öregek még az
                  asztalnál maradtak, s a fiatalok eltávoztak, - mondok valamit.</p>
               <p>Ez a hang ösmeretes volt az öregúr előtt, tudta, hogy az asszonyság nem tudja
                  megállni a szót, s már az is kínjára volt, hogy egész ebéd alatt hallgatnia
                  kellett; mert hisz, engedelmet kérek, van-e a nőnek nagyobb élvezete, mint azt
                  megmutatni, hogy ő olyant mondhat, amit még más nem tud?</p>
               <p>- Mit akarsz, édes anyjukom? - felel a szeptemvir, ki erkölcsében sehogy sem bírt
                  megváltozni, s mai napon csak olyan egyszerű tettében, szólásában, mint mikor a
                  főtt kukoricát az utca hosszán ette.</p>
               <p>- Tudod, mit akarok mondani?</p>
               <p>- Tudom! - mondja kötekedve az öreg, nem bírván leszoktatni
                  az asszonyt arról, hogy azt kérdezzék tőle, mit bizonyosan nem tud.</p>
               <p>- Tudod a lúdvércet! - kottyant bele az asszony - hisz magam is most tudom
                  még.</p>
               <p>- No hát nem tudom. - engesztelé ki a nőt, ki csakugyan megint a csapába jő.</p>
               <p>- Ez az Imre, meglásd, beleszeret Dunay lányába.</p>
               <p>- Nem hinném! - mondja a férj, mintha csakugyan azon meggyőződésben volna, hogy
                  nem hiszi.</p>
               <p>- De már szereti is! - mondja az asszony egy hanggal fölebb, nem tűrhetvén, hogy a
                  férj kételkedni akar.</p>
               <p>- Dehogy szereti! - beszéli megint az öreg, éppen azt akarván, hogy az asszony
                  hamarabb mondja el a dolgot, különben olyan nagy feneket kerít a dolognak, hogy
                  majd a vacsorával is ott érik őket az asztalnál; tehát tagadni kellett.</p>
               <p>- Ugyan már hogy tudsz ellentmondani, - zörög a nő, - mikor én azt jobban tudom,
                  mint te.</p>
               <p>- Csak gondolod, hogy tudod, édes anyjukom, aztán azt gondolod, hogy az igaz.</p>
               <p>- No hát tudd meg, ha másként nem hiszed, - türelmetlenkedik az asszony, hogy a
                  fiú tegnap este vallotta ki nekem.</p>
               <p>- Ez még csak a fele! - volt reá az ellenvetés, ami megint; egy új töltés volt,
                  hogy az aknát egészen föllobbantsa a legrövidebb idő alatt, minthogy az asszony
                  bizonyosan többet is tud még, különben már eddig azt mondta volna: aztán hitted volna ezt, édes apjukom?
               </p>
               <p>S minthogy a méltóságos asszony ezen mondásig még nem ért, kétségtelen, hogy még
                  többet is tud.</p>
               <p>- A másik fele pedig az, hogy a lány is szereti, ma vallotta meg nekem, mikor
                  reggel velem a szentegyházba jött.</p>
               <p>- Ejnye! ejnye! - csudálkozék a szeptemvir majdnem hosszú öt percig, mikor aztán
                  azt mondja az asszonyság egész fontossággal.</p>
               <p>- Aztán hitted volna ezt, édes apjukom?
               </p>
               <p>- Eszem ágában sem volt! inkább hittem volna, hogy rám dűl a ház. (Ennek aztán
                  volt hatása, az asszony tökéletesen ki volt elégítve, s a szeptemvir fölkelhetett
                  az asztaltól, hogy írószobájába menjen.)</p>
               <p>Midőn már künn volt a szeptemvir, elmosolyodott s megelégedetten gyújtott pipára,
                  mintha egy ütközetet nyert volna meg szoros kombináció után, hol gyalogság,
                  lovasság és tüzérség jól kiszámított mozdulattal egyszerre meglepi az ellent.</p>
               <p>Hanem midőn később eszébe jutott, hogy a Baltay-pör nemsokára végítéletre kerül,
                  nagyon elszomorodott, mintha félne, hogy e viszonyt a pörnek kimenetele agyon
                  fogná verni.</p>
               <p>Minthogy a méltóságos asszony így elárulta a dolgot, s a méltóságos úr sem
                  kételkedik benne, adjuk meg magunkat, fogadjuk el lett dolognak az egészet, s
                  várjuk el, hogy Imre miben töri fejét, minthogy ő is nagyon jól tudta, hogy olyan
                  viszonyba került, hol egy kéznek sok megoldani valója akad.</p>
               <p>Imre bizonyosan azon korban élt, mely legalkalmasabb arra, hogy a fiatalember a
                  csörgedező patak mellett egy kunyhóval, s egy sült burgonyával megelégedjék;
                  csakhogy ő nagyon sokkal többet tanult, minthogy azt is ne tudná, hogy a második
                  szakaszban már a burgonya mellé más is kell, a kunyhó pedig nagyon szellős lakás
                  lesz; de hát mit csináljon?</p>
               <p>Galiba úr meglátogatta az úrfit, s bejelenté, hogy a pörnek kivonatát
                  elkészítteti, s e végett az illető kir. táblai ülnök kiadójával már értekezett
                  is.</p>
               <p>- Mennyi függ attól a dologtól? - kérdi Imre Galiba urat.</p>
               <p>- Minden! - válaszol reá Galiba.</p>
               <p>- Úgy hagyja rám a dolgot! - mondja Imre - magam fogom a kivonatot megcsinálni, s
                  mikorra szükségünk lesz reá, itt lesz.</p>
               <p>Galiba megnyugodott, hisz jobb kézben nem lehet a dolog, tehát engedett a fiatal
                  jogtudós kedvének, annál inkább, minthogy néhány nap óta tövéről hegyére
                  kikérdezett mindent, s a vén prókátor bámulta a türelmet és avatottságot, mit ily
                  fiatalembertől nem várt; de végre azzal nyugtatá meg magát, hogy itt nagy
                  összegről lesz szó, s a fáradságot nagyon megérdemli.</p>
               <p>Imre magához kéreté a fiatalembert, kire a kivonat készítés bízva volt, s kiadván
                  neki a megszabott díjt, magára vállalta a munkát, mely rá nézve oly nagy kérdés, -
                  mire a fiatal kiadó nem győzött köszöngetni, Imre pedig a munkához fogott.</p>
               <p>Aki ezt a mesterséget nem érti, talán érti a vegytant, s látott már egy
                  gyógyszerészt, ki egy pár icce ásványos vizet főző fazekába tesz, s egy pár óra
                  múlva külön edényekben kitálal sziksót, haméleget, szikéleget, mészéleget,
                  keseréleget, agyagot, kovacsot, szénsavat, és az ég tudja mit, hanem már most
                  tessék belőle kitalálni hamarjában, hogy az együtt valóságos budai keserűvíz volt,
                  milyent üvegszámra tíz krajcárért minden pesti fűszeresnél kaphat.</p>
               <p>Tessék ebből némi hasonlat útján megérteni, hogy egy pár száz ívre fölhízott pört
                  midőn három ívre lesoványkodtatnak, s a felpörös a legnagyobb szorgalommal kifeled
                  belőle minden bizonyítékot, míg az alpörösét mind fölhordja, valóban nehéz lesz
                  kitalálni, hogy a felpörös miért civakodott ennyi ideig? és senki sem csudálkozik
                  rajt, ha okvetetlenül elbukik.</p>
               <p>Midőn a kivonat készen lőn, Imre egy példányt átadott a szeptemvirnek, ki azt
                  ismét Dunaynak adta, hogy ügyének állását tudhassa, - s a nemeslelkű férfiú
                  közölvén a dolgot, könnyen átlátta, hogy itt Imrének keze működik, tehát
                  figyelmeztette Galibát, hogy új kivonatot készíttessen, nehogy e hiányos értesítés
                  neki, a grófnak és Galibának számíttassék be.</p>
               <p>Galiba szerencséjére nyakig be volt gombolva egy vastagon zsinórozott attilába,
                  különben kiesik belőle a kúria előtt, hol ezt a levelet az alperes-prókátor neki
                  kézbesítette. Nem elég, hogy a pesti házból kimaradt, hanem még a pört is
                  elveszítse, ez már két olyan csapás lenne, minőt el nem viselhet egy olyan ember,
                  kinek az egész vastag corpus juris a legkisebbik ujjában van, s dacára annak, a
                  legzsírosabb pörét elveszítené, nem egyszer, hanem kétszer.
               </p>
               <p>A szerencsétlen kiadót majd agyonverte a csonka munkáért; hanem az kivallotta,
                  hogy Imre úrfi dolgozott a pörben, s így Galiba valamelyest lecsendesedett; hanem
                  most már Imre úrfi után szaglászott, s nem sokára kisütötte, hogy itt olyan
                  kérdések fordulnak elő, hova nem prókátor szükséges, hanem pap.</p>
               <p>Meg kell ezt írni a nagyságos úrnak.</p>
               <p>Az illő cím után valóságos prókátori pontossággal az egyes vessző alá mellékelte
                  Dunay levelét, a kettős vessző alá a pörnek Imre által készített kivonatát, fölül
                  reá pedig elmondá, hogy a rossz nyelvek szerint Imre úrfi nem vevén tekintetbe a
                  család közt fennforgó pörös viszonyokat, Dunay gróf leányának legelső tisztelői
                  közé tartozik.</p>
               <p>Galiba most már tökéletesen hitte, hogy az öregúr e fontos közleményeket
                  aranyhalmazzal méri vissza, azonban nézzük meg, hogy az öregúr mit csinált.</p>
               <p>- Nagyságos uram - mondja András - levél érkezett Pestről.</p>
               <p>- Csak hamar ide! - mondja örvendve az öreg, azon jó hitben, hogy Imrétől jő;
                  hanem midőn meglátta, hogy Galiba írása, valamint a külső alak is mutatta, hogy
                  mily vastag a tartalom, az asztalra lökte.</p>
               <p>- Hát el sem olvassa a nagyságos úr?</p>
               <p>- Majd én fél mázsás levelet olvasgatok, hallja kend.</p>
               <p>- Ha dolga nem volna, hát nem írna - véli András, mire aztán mégis engedett, s
                  feltörte a levelet, melynek tartalma nagyon is meglepte.</p>
               <p>Mindenesetre fontos három újdonságot írt Galiba úr, csakhogy aligha gyanította azt
                  a hatást, melyet okozni fog; mert az öregúr az illető tanúlevelek mellé kivett egy
                  harmadikat, mit igen régen zsebében hordoz, s melyet oly vidám képpel teszen ismét
                  vissza, mintha e három darab papírból kerülne ki az a boldogság, amit ő leginkább
                  óhajt.</p>
               <p>Dunay levelét elolvasván, látta, hogy itt nem közönséges emberrel van dolga, tehát
                  az öregúr sem szégyené hibáját megvallani, azért elment a másik szobába, hogy
                  előkeresse a régi rovásokat.</p>
               <p>Andrást nem vette észre a nagy buzgóságban, pedig az ódon épület ablakmélyedésében
                  volt, s kinézegetett a kertbe, midőn a nagyságos úr bejött, s egyenesen a
                  rovásokhoz ment. András egy szót sem szólt, várta, mit csinál az uraság, ki már
                  előkereste, amit akart, s midőn meglelte a rovást, a kis asztalon heverő
                  kertészkést vette föl, hogy a második rovást is lefaraghassa.</p>
               <p>Mielőtt hozzáfogna, még egyszer megnézi, vajon ugyanaz-e, melyet ő keres és éppen
                  az ablak felé fordult, hogy a régi írást elolvassa; de e figyelemben úgy elmerült,
                  hogy a rováson feledvén szemét, Andrást nem vehette észre. András még mindig nem
                  szólt, megösmerte a rovást, azonban a nagyságos úr is megszólamlott, mintha maga
                  magát kérdezné:</p>
               <p>- Vajon ez-e az a rovás?</p>
               <p>- Persze hogy az, csak faragjon le egyet a nagyságos úr! - mondja András, mintha
                  őt kérdezték volna.</p>
               <p>- Ki hívta kendet ide, úgy-e? - szólamlik meg az öreg a váratlan feleletre.</p>
               <p>- Én előbb is itt benn voltam, nagyságos uram.</p>
               <p>- Úgy - az már más! - teszi hozzá egész ügyetlenséggel, egyszersmind leeresztvén a
                  rovást.</p>
               <p>- Soha se röstellje a fáradságot, kedves nagyságos uram, - kéri András szokatlan
                  nyájassággal, csak faragjon le megint egyet; majd a harmadiknak is elkövetkezik a
                  napja.</p>
               <p>- Tudja is kend, hogy mit akarok?... csak azt akartam megnézni, hogy megvan-e?</p>
               <p>- Hát az a kertészkés, minek: a nagyságos úr kezében?</p>
               <p>- No hát itt van! - mondja Baltay lefaragván egy rovást, aztán pedig a fát
                  oldalzsebébe tette, s most már mindig magánál hordozta.</p>
               <p>Ezen naptól fogva mindig vidámabb lőn az öreg, Galibának megírta, hogy a pört ő
                  rábízta, nem pedig Imrére, ki az ilyen dolgokban járatlan, azt meg pedig, hogy
                  Imre mit csinál, ne firtassa, fiatalemberek ráérnek bolondot csinálni, s ezzel az
                  eggyel több vagy kevesebb.</p>
               <p>Ebből átláthatják olvasóim, hogy az öreg nem azért kapaszkodott a régi haragba,
                  mert csakugyan haragudott; hanem már vén legény volt ahhoz, hogy ő kérlelgessen
                  mást, hanem azt ő mástól várta, bár már igen régen várja.</p>
               <p>Hány magyar család veszett így össze, és hány békélt volna meg réges-régen, ha meg
                  nem volna bennünk az a furcsa szokás, hogy a jó szót nagyon is megvárjuk?</p>
               <p>Jó barátim, fogadjuk meg, hogy minden ostobaságért nem haragszunk össze, mert
                  bizony, bizony mindkettőnknek egyféleképp ártalmunk a harag.</p>
            </div>
            <div type="chapter">
               <head> VI. Füred.</head>
               <p>Fogyni kezdett a somogyi oldalon az erdőség, és annál inkább szaporodott a jólét,
                  melynek külső bizonyítványai valának azok a rendezett fasorok, melyek a
                  termény-fiókokat körülszegélyezék.</p>
               <p>A jó lassan haladt, de haladt; s a műértő szem ma már biztosan megleli a nyomot,
                  mely Keszthelyről Somogy- s Veszprémmegyén keresztül még Fehérmegyén is átért a
                  Dunáig, s megtermé gyümölcsét az a fa, melyet György grófnak mélyen érző lelke a
                  Balaton legalsó végénél ültetett le a földbe.</p>
               <p>Füred akkor még csak tengődő fészek volt, hova unalmában vetődött el néhány Zala
                  megyei család, a veszprémiek meg is fürödtek ott, s egy pár üveget megtöltögettek;
                  mert ezt ingyen kapták, míg a rohicsit pénzért. - Somogyból
                  azonban már csak úgy akadt vendég, ha a füredi háztulajdonos Szentgyörgyi Horváth
                  Zsigmond vörös nadrágos és zöld mentés cigányait lerendelte, s a lányok bizonyosan
                  tudták, hogy lesz nagy mulatság, csak ne restelljenek átjőni a szántódi réven.</p>
               <p>Keszthely már nem volt elég, egész Füredig kiért a vágy, hol csoportokba
                  gyűlhessenek s a négyes fogatok egy pár hétre megszaporodtak a savanyú forrásnál,
                  melyből olykor már a beteget is kezdték kínálgatni.</p>
               <p>A sétány sarkánál volt egy nagyon kicsiny imaház, melyből még a minisztráló
                  gyermek lába is kiért, ha térdepelt, a mostani színház helyén trágyadomb volt, s
                  minden oly szegényes állapotban, hogy bizony nagy becsület volt a fürdőnek, ha
                  annyi úri vendég meglátogatta két hétre, akkor is a legnagyobb rész rászánta
                  magát, hogy szénán, vagy szalmán fekszik, csak tető alá jusson, s akinek ott nem
                  jutott hely, még a fák alatt is megfeküdt az angol kert hűsében, tudniillik, ha
                  nem esett az eső.</p>
               <p>Hanem azért nem unták el magukat, volt akkor is már kártya, megválasztották azt
                  közös akarattal bírónak, az aztán elítélte, hogy a nagyságos úr ezer forintja azé
                  a lókupecé, ki előbb levett sapkával alkudozott egy pár rossz gebén a szomszéd
                  faluban, most pedig a kártyaasztal mellett szedi a nyereséget, hisz mindegy, akár
                  a kártyán nyer, akár egy sánta lovon, csak nyerjen.</p>
               <p>A nádort várták Füredre, hova mindenfelől tódul a vendég, s időtöltésül a kártyát
                  választották.</p>
               <p>- Imre, velünk tartasz? - kérdi egy jó pajtás az ifjú Baltayt.</p>
               <p>- Nem tudok kártyázni, - lőn rá az érthető válasz.</p>
               <p>- Egy pár forinttal több vagy kevesebb, az mindegy! - mondja rábeszélőleg az
                  első.</p>
               <p>- A többet nem kívánom, a kevesebbet pedig sajnálnám, - feleli Imre - nem
                  megyek.</p>
               <p>- Te! - szólítja meg őt a pajtás egész bizalommal félrehíva, - én jó barátod
                  vagyok, s figyelmeztetlek, hogy ilyenekből óvatosan húzd ki magadat; mert azt
                  mondják...</p>
               <p>Nem folytathatá a beszédet a fiatalember; mert a fehérvári égettek számára
                  kéregettek, minthogy három utca égett le, s a szerencsétlen népnek nyomora
                  irtóztató vala.</p>
               <p>A hír már szétfutott, s a kiküldött segélyszedők Füredre is elértek, hol a gazdag
                  urak közt bő segedelmet vártak, mit részben kaptak is, ámbár elég savanyú arc
                  akadt a többi között, kivált mikor azon asztalhoz értek, hol a kártyázni akarók
                  ültek.</p>
               <p>- Jaj, - megint koldusok, - mondja az előbbi verbunkos fiatalember, nagy kínnal
                  nyúlván zsebébe, s kivett belőle egy húszast ezen szóval: itt
                     van minden pénzem!
               </p>
               <p>- Itt van az enyém is mind, - teszi hozzá Imre, kivévén
                  tárcáját, melynek egész tartalmát a kéregetők kalapjába üríté, s aztán hirtelen
                  karon fogva a pajtást, az angolkertben tűnt el.</p>
               <p>- Hát mit is akartál mondani, barátom? - kérdi a fiatal barátot, ki úgy is fülig
                  vörösödött.</p>
               <p>- Már elfeledém, barátom! - mondja még mindig pirulva a másik, s egész alkonyatig
                  sétált Imrével anélkül, hogy a kártyát elő merte volna hozni, s midőn estefelé a
                  társasághoz visszamentek, annyira megtért, hogy ezt a történetet bizalmasan minden
                  embernek elbeszélte, s így ment szájról-szájra, úgy hogy végtére az öreg Baltay is
                  megtudta.</p>
               <p>De várjunk még egy kicsinyt, majd találkozunk velük később, most kísérjük el
                  Kisfaludyt, ki egy maga járta körül kora reggelen a fürdőhelyet, elábrándozék a
                  nyugodt tükrű vízen, hol akkor csak néhány halász sajka járt, s a gőzhajónak
                  eszméje még mesében sem volt meg, annál kevésbé a Balatonon, hol most az ő nevével
                  jár szét.</p>
               <p>Fölkerült a sétánynak éjszaki oldalára, hol a trágyadombok álltak, s addig-addig
                  nézett és tűnődött, míg kigondolta, hogy egy színház mily jó volna ide, csak volna
                  rávaló pénz; hanem egy pár séta után azt is kigondolta, hogy majd lesz.</p>
               <p>Sokat, igen sokat gondolkozott, hisz az ő agyában egész múltunk megvolt, s hordta
                  elő a példákat, hogy jobbá és lelkesültté tegye kortársait, kiknek a füredi
                  színház eszméjét még nem merte megmondani, s bírt annyi türelemmel, hogy tíz évnél
                  tovább érlelgesse titkon, míg azt egykor csakugyan kivitte.</p>
               <p>Lassankint összecsődűltek a vendégek, hogy a nádort fogadhassák, a gyönyörű
                  fogatok megindultak Felső-Őrs felé, honnét már kiindult a nagy vendég, mint azt
                  néhány taracklövés éppen jelentette, tehát kiki elfoglalta helyét.</p>
               <p>Megjött a vendég, körülnézte a látnivalókat, gyönyörködött a kies tájék
                  szépségein, aztán pedig elfoglalta a szállást, mely kényelmére szolgált, s a
                  röviden tartó ünnepiesség után Kisfaludyt fogadá el, ki már rég nem találkozott a
                  nádorral.</p>
               <p>- Segélje papírjaimat kikeresnem, Kisfaludy, - kezdi a szót a nádor, - egy nevet
                  kell megtalálnom; melyről én igen régen elfeledkezém.</p>
               <p>- Miről ösmerhetnénk a névre? - kérdé tisztelettel a költő.</p>
               <p>- Önnek ösmernie kellett az embert, kinek nevét keresem, - önre legemlékezetesebb
                  lehet, hisz ön állítá őt ki az erdő szélére, midőn a nagy visszavonulás volt.</p>
               <p>- Fönséges uram, - a halottak nem támadnak föl ítéletnap előtt.</p>
               <p>- Igaza van önnek, hanem ez az ember megmenekült, s én saját szemeimmel láttam,
                  mikor Keszthelyen valék, hol egy hosszú sora volt a vitézeknek.</p>
               <p>Sokáig keresgélék együtt a bizalmas jegyzeteket, midőn csakugyan meglelték
                  Szapárynak jegyzékei között e nevet: Kajári István.
               </p>
               <p>Ekkor a nádor röviden közlé Kisfaludyval, mi körülmények közt találkozott ez
                  emberrel, s hogy okvetetlenül Zalamegyében kell tartózkodnia, tehát az alispáni
                  hivatal útján tudakozódjék utána, s amint nyomába jön, rögtön tudósítsa a nádort,
                  ki az előbbeni zajos időkben e dolgokról megfeledkezett.</p>
               <p>A kis fürdőt ellepte a sok vendég s mint mindig, úgy most is a föltűnő dolog
                  szájról-szájra járt, s az öreg Baltayt minden ember karra vette, hogy megdicsérje
                  Imrét, ki a kártya helyett a kárvallottak ügyével foglalkozik, s ekképp mindenik
                  elmondá a fönnebbi történetet.</p>
               <p>Ha nyakig gombolva nem lenne rajta a mellény, most mindjárt nagyot híznék az öreg,
                  azért alig várta, hogy a fiúval egyedül maradjon; mert a jó öreg annyira gyarló
                  lőn saját boldogságában, hogy tökéletesen hitte, miszerint a fiú maga fog
                  dicsekedni a furcsa történettel.</p>
               <p>A fiú azonban éppenséggel nem kívánt találkozni, mert már rég észrevette, hogy az
                  öreg nem elégszik meg az örömmel; hanem most szemben is megdicséri, sőt másoknak
                  is szívesen eldicsekszik; ez pedig a fiúnak kellemetlen vala.</p>
               <p>Andrást eleget lóttatta, futtatta az öreg, hogy ha valahol meglátja, hívja haza
                  Imrét, - csakhogy András most már nagyon meggazdálkodta a lépést, Imre pedig
                  gyanítván a dolgot, mindenütt kerülte Andrást, ki csak későn este találta meg, s
                  minthogy tovább elmaradnia nem igen lehetett, haza ment az öregúrhoz, ki már
                  estebédre várta.</p>
               <p>Megkívánta Imre a “jó estét” az öreg szívesen elfogadta, s alig várta, hogy a fiú
                  beszélni kezdjen, hisz egy csipetnyit sem kételkedett, hogy majd maga beszéli el;
                  de hisz hasztalan várta az öreg a szót, Imre beszélt már mindenről, még arról is,
                  hogy mit álmodott; de csak arról nem, mit az öregúr várt.</p>
               <p>- Együnk már no! - tűrhetetlenkedék az öreg András felé, ki még mindig nem jelenti
                  az estelit.</p>
               <p>- Eddig már el is fogyott volna, ha szól a nagyságos úr! - lőn a felelet.</p>
               <p>- Miért nem szólt kend?</p>
               <p>- Mert nem akartam a beszédbe kiáltani! - fejezi be András a beszédet,
                  egyszersmind kimenvén, hogy a szakácsné adja be az ételt, mert a nagyságos úr már
                  nem várhatja.</p>
               <p>Az esteli is elfogyott; hanem a két ember még mindig az asztalnál ül, Imre nem
                  tudott elszabadulni jó módjával, az öreg pedig látszék még valamire várni, mintha
                  nem lakott volna jól; mert minden sürgölése mellett is keveset evett.</p>
               <p>- Nincs több? - kérdi szórakozottan az öreg a bejövő Andrást, ki már azt várta,
                  mikor szedheti le az asztalt.</p>
               <p>- Egy tálat sem vittem ki üresen, behozhatom megint.</p>
               <p>- Egye kend meg maga!</p>
               <p>- Hozzak sajtot?</p>
               <p>- Hát egy kis heringet nem hozna kend? - zsörtölődik az úr, eltolván az abroszt,
                  mi megszokott jele volt annak, hogy a terítéket el lehet vinni, s azért ő még az
                  asztalnál maradt.</p>
               <p>A terítéket is hamar elszedték, a két ember az asztalnál maradt, s az öreg most
                  már látta, hogy az nem fog dicsekedni; tehát nincs más mód, mint oldalról kerülni,
                  - talán majd mégis eloldózik a nyelve.</p>
               <p>- De sok gyenge legény van e fiúk közt - mondja az öreg rákezdvén a szót.</p>
               <p>- Legalább a java könnyebben kilátszik a sok közül.</p>
               <p>- Könnyű volna a javát kiválogatni, - azt tartom a legtöbb a kártya mellett
                  virraszt. - Elakadt itt a szó; mert Imre nem akart odáig menni, hova az öregúr
                  tuszkolta, hanem hagyta felelet nélkül a szót annál inkább, minthogy nem volt
                  kérdésképp téve.</p>
               <p>Az öreg itt is bennsült, tehát hosszan elgondolkozott, miképpen tudhatná meg
                  legalább azt, hogy mennyit adott; tehát egy másik kerülőt csinált, s azon oldalról
                  legbiztosabbnak hitte a támadást s így fogott hozzá.</p>
               <p>- Imre öcsém, holnap én haza megyek, azért ha maradni akarsz, mint mondád, most
                  szólj, kell-e még pénz? vagy hogy van-e még?</p>
               <p>- Egy fillérem sincs, kedves bátyám, - rosszul gazdálkodtam.</p>
               <p>- Hogyan, hogyan gazdálkodtál volna rosszul, - számítsd össze, aztán meglátod,
                  mire mennyit adtál?</p>
               <p>- Könnyen összeszámlálhatom, - felel Imre, kihúzván tárcáját, s a
                  jegyzékpapírokból kihúzván egy oldalt, néhány percig foglalkozott az
                  összeszámítással, míg a bácsi pipára gyújtott a föl-alá járta a szoba hosszát s
                  itt-ott mosolygott magában, hogy denique az öregnek is van esze, s amit a fiú
                  eddig egyenesen meg nem mondott, majd kimondatja vele másképp.</p>
               <p>Szegény öreg, bizony rosszul számította ki ezt, amint tüstént meg is látja.</p>
               <p>Imre készen lőn a számadással, az öregúr elé tette az egész jegyzéket, melyben
                  pontosan meg volt írva, hány ezer forintot kapott a legközelebbi félévre? mennyit
                  költött el és mire?</p>
               <p>- Itt van kedves bátyám, - terjeszti elő Imre a számlát, - ezekre költöttem
                  el.</p>
               <p>- Na, - gondolja magában az öreg, - tehát írva könnyebb lesz megvallani.</p>
               <p>- Tessék! - mondja Imre egészen az öreghez nyújtva az írást, mit az pápaszemmel
                  néz meg.</p>
               <p>Pontról pontra nézi a számadást, de hiába keresi a kívánt fölvilágosítást, azonban
                  sebaj, mert a sorozat elég hosszú, majd rákerül a sor, s amint az egyes pontoknak
                  megfelelő összegeket nézi, könnyen láthatja, hogy a legnagyobb összeg még hátra
                  van, azért ujjával minden soron végig megy, és csak az hiányzik, hogy úgy tegyen
                  öccsével, mint egykor vele is tettek, hogy vonalzóval mérje ki, melyik szónak
                  micsoda összeg felel meg.</p>
               <p>Végre már a legutolsóhoz ér, hol tisztán olvashatólag ezen szó áll: “Subickra 2000 frt.”
               </p>
               <p>Az öreg most már átlátta, hogy a fiú tettével nem akar semmiképp dicsekedni; tehát
                  nem nyaggatja tovább, és csak az esett most már nehezére az öregnek, hogy mármost
                  nem illik dicsekednie azzal, hogy az öccse nem dicsekszik.
               </p>
               <p>
                  - Sokallja, urambátyám? - kérdi Imre a tűnődő bácsit, ki
                  még most is az utolsó pontot nézi.</p>
               <p>- Nem én, öcsém, - hisz elég piszkos ember van még!</p>
            </div>
            <div type="chapter">
               <head> VII. Keszthelyi Helikon.</head>
               <p>Elhiszem, hogy hajdanában jobb volt, meg azt is elhiszem, hogy jobb lesz
                  jövendőben; hanem ha már én ennyit elhiszek, legalább más meg annyit higgyen el,
                  hogy csakugyan elől vagyunk most.</p>
               <p>*</p>
               <p>Ha becsületes élő emberek nem mondanák, alig hinné az ember, hogy ezelőtt
                  harminchat vagy negyven esztendővel volt Magyarországon egy város, abban egy gróf,
                  ki azon törte fejét, hogy vendéget hívjon mindazon eleven és megholt embereknek
                  tiszteletére, kik egyebet nem cselekedtek, hanem míg a többi elment a francia
                  háborúba zabbal kereskedni, vagy rakatott magának egy kastélyt az országút mellé,
                  hogy lássa hányat lép a szegény ember gyalog, míg a hintó kereke huszonnégyet
                  fordul, és unalmában ráfeküdt őseinek dicsőségére, és elhitte, hogy csak az az
                  ember, kinek hetvenhét öregapja volt, míg más szegény ember rettentőn
                  megszégyenlené, ha azt mondanák neki, hogy több apja volt egynél, - mondom, azon
                  emberek nem tettek egyebet, hanem írtak olyanféle dolgokat, hogy közös örökségünk
                  ez a nyelv, - eladóra nem tehetjük; mert ez olyan, mint a szabott ruha, más ember
                  meg sem viselheti.</p>
               <p>Halódni akart a nemzet, s ez egyszerű emberek mondák azt, hogy annyi millióra
                  szaporodtunk, hogy az irgalmas szomszédok egyenkint eltemetni is nehezen
                  bírnának.</p>
               <p>Ők mondák: ne hagyjuk e nyelvet, melyet megőrzeni szent kötelességünk, hisz ha
                  szomszédból kértük volna kölcsön ezt a nyelvet, még akkor is az volna a rende,
                  hogy az ember adná vissza becsülettel.</p>
               <p>Hát ennyi emberben annyi életrevalóság sem volna, hogy mindegyik vágyakoznék
                  legalább a legutolsó lenni, s ha a mohácsi vész után ennyi millió árva van,
                  pityergés helyett vigyen mindenik egy darab követ egy rakásra, s meglátják, hogy
                  annyi anyagból egy új nemzetet lehet megint építeni.</p>
               <p>Annyi bánatot és örömet mondtak el e nyelven, és ha mi ezt elvesztenők, lenne mit
                  hallani a másvilágon, ha minden elhunyt magyar pirongatásképpen csak egy szót szólna is.</p>
               <p>Mit siránkozunk annyi századon keresztül? ha összedűlt az egyik fészek: míg ott
                  ordítozunk, addig ugyanazt a hangyák réges-régen újra építenék.</p>
               <p>Egykor az ősök oly kevesen voltak, hogy a legyőzött szomszédok azért nem akarták
                  megszámlálni őket, mert e marok néptől legyőzetni százszoros gyalázat!
                  Százszorosan kellett tehát győznie, hogy a világ nemzetnek ösmerje e csodanyelvű
                  népet, - és most annyian vagyunk, hogy ha nem teszünk is egyebet, csak a nyelvet
                  beszélgetjük, - meg vagyunk mentve!</p>
               <p>Miért esnénk kétségbe a múltért? hisz oly dicső volt apáinknak múltja, ha tudnánk,
                  hogy úgy járnánk is, mint egyszer Lothnak felesége, hogy amint hátranézett
                  sóbálvánnyá maradt, még akkor is vissza kellene néznünk.
               </p>
               <p>S most akarunk temetkezni, mikor annyian vagyunk már, hogy a szomszéd irgalomból
                  sem vesződik ennyi haldoklóval, s végre is fogna rajtunk az a régi átok, hogy egyik magyar a másiknak ásná meg vermét.
               </p>
               <p>Volt egykor olyan pusztulás az ország hosszán, hogy tán számra több volt már a
                  farkas, mint az élő magyar és ez is félve nyitá meg az ajtót, nehogy bátor
                  ellenség helyett egy kiéhezett vadat leljen a küszöbön.</p>
               <p>Ilyen idők voltak, s meghalni mégsem tudtunk, most pedig amennyien vagyunk, ha egy
                  intésre mindannyian megszólamlanánk, - életjelnek elegendő volna.</p>
               <p>Ha már nemzetnek vallottuk magunkat, bírjunk el valamit, hogy saját erőnket
                  megpróbáljuk; és ha megosztjuk az idők terhét, ne feledjük, hogy annyi millió még
                  temérdeket elbír.</p>
               <p>Ezt írta ez a néhány ember, s egy pár jólelkű hazafi elhúzódott félre a Balaton
                  sarkához, megelégedtek, hogy egy kis szűk hely befogadta őket, s ha nem adhatott
                  egyebet a lelkesült csoportnak, legalább - becsülést azt
                  adott.</p>
               <p>A dunántúli kerületnek közelebb eső részeiből jöttek az egyszerű fogatok, a kocsik
                  oldalain nem volt odapingálva sem törökfej, sem a zöld mező, - hisz most már nem
                  járunk el törököket verni, s a zöld mező ma már csak annyit jelent, hogy a juhok
                  legelnek ott; inas sem volt a bakon, kinek kabátjára elől-hátul föl lehet varrni a
                  híres címert, - hogy aki elölről észre nem vette, legalább hátul megláthassa a
                  család dicsőségét; hisz ezek egyszerű írók, - minden címerük egy árva lúdtoll,
                  melynek a pecsenyéjét bizonyosan más ette meg, legalább akit megdicsőít e toll, az
                  irigység sem foghatja rá, hogy a libapecsenyéért tette.</p>
               <p>A keszthelyi szőlőkben, nem messze az országúttól, volt egy pince, s annak
                  irányában két úr száll le egy csinos fogatról, s egyenesen a pincének tartanak,
                  melynek belsejében az öt-hat ember üli körül a tüzet, szalonnát pirítván az izzó
                  tűznél, a gazda pedig sorba kínál egy úgynevezett vászonkorsót, mit már harmadszor
                  töltött.</p>
               <p>Vígan pattogott a szikra, s midőn a keszthelyi vendégek egyenkint érkezének, a
                  jelül elsütött mozsárnak hangja a szőlőkben is visszhangozék, s a borozók egyike
                  mondja:</p>
               <p>- De nagyot szól az az ágyú!</p>
               <p>- Ez csak mozsár, - mondja Holvagy Pista, - sorra eresztvén egy újabb korsót, mit
                  most hozott ki a pincéből, aztán párbeszédbe keveredve folytatja, - hátha még az
                  igazi ágyút hallanád, öcsém!</p>
               <p>- Ugyan, Pista bácsi, - mondja a fiatalabb legény, - kelmed már látott közelről
                  ágyút?</p>
               <p>- Meg is lőttek vele a franciák.</p>
               <p>- Pedig azt mondták, hogy a francia nem akarja bántani a szegény embert, csak az
                  urat meg a papot.</p>
               <p>- Már hisz nem tudom akkor, hogy grófnak néztek-e engem vagy püspöknek? De majd
                  láb nélkül jöttem haza.</p>
               <p>- Pedig azt mondták ám minálunk, hogy a francia azért jött be, hogy minden ember
                  egyenlő legyen!</p>
               <p>- Persze, hogy azért, - hagyá helybe Pista, - valamennyinkről lehúzták volna a
                  magyar nadrágot, aztán adtak volna ránk egy nagyszájú bugyogót, hogy valamennyien
                     egyenlők legyünk.</p>
               <p>- Ejnye, hogy a fene verjen meg, - mondja amaz, - hiszen akkor az a francia
                  csakugyan ellenség!</p>
               <p>- Bolond ember vagy, - tréfálódzék Pista, - hisz mit ér a te ruhád? - más volna,
                  ha a gróf jajgatna majd az aranyos mentéért.</p>
               <p>- Aztán arról is lehúznák?</p>
               <p>- Hát hogyan lennénk egyenlők, ha arról le nem húznák?</p>
               <p>- De hát, aki nem hagyná?</p>
               <p>- Dehogy nem hagyná, - okoskodik amaz, - te a grófét hagynád, a gróf meg a
                  tiedet.</p>
               <p>- Hátha összefognánk, Pista bácsi? mi lenne akkor?</p>
               <p>- Akkor kivernők a franciát, öcsém - mondja Pista, hanem megint úgy maradnánk,
                  mint voltunk, - egyik lenne paraszt, a másik pedig aranyos mentéjű gróf.</p>
               <p>- De nem kellene bugyogóba bújni?</p>
               <p>- A hasznáért megtehetnéd, öcsém - okoskodik amaz - aztán milyent nézne anyád, ha
                  fecskefarkú ruhában mennél el a ház előtt, aztán eltagadnád, hogy magyarul is
                  tudtál?</p>
               <p>- Tudom megátkozna, szegény édesanyám.</p>
               <p>- Ki hallaná meg azt az átkot?</p>
               <p>- Meghallaná azt valaki, István bácsi, él még a magyarok istene!</p>
               <p>A fiú nem tudott aztán fölvidulni, mert észrevette, hogy a gazda nem ok nélkül
                  gúnyolódott, tehát szívesen hallgatott, hogy több szó ne érje, s midőn az ajtón
                  Dunay és Festetics grófokat látta belépni, azon gondolatban, hogy azok ott kinn
                  mindent meghallottak, rettentően megszégyenlé magát.</p>
               <p>Levett kalappal állt valamennyi a váratlan vendégek előtt s Dunay megismervén a
                  házi gazdát, barátsággal kéri, hogy néhány szép fiatal berkenyefát láttak meg az
                  országútról, jó pénzért szívesen megveszik.</p>
               <p>- Akár valamennyit! méltóságos uram!</p>
               <p>- Csak néhány szálat! - felel rá Festetics, ismét kimenvén a szabadba, s a fák
                  felé tartott, hogy a szükséges szálakat kiválogathassa.</p>
               <p>Pista hátraintett, hogy az ásókkal jöjjenek utána, hogy amely ágat kiválasztanak
                  majd, rögtön kivehessék, maga azonban ment a szőlőtőkék között egyenesen a
                  berkenyefákig. Festetics nagyon előre sietett, tehát Pista megszólítja Dunay
                  grófot, kivel régóta bizalmasabb viszonyban állott már.</p>
               <p>- Ő méltósága nagyon megkívánta talán a berkenyét?</p>
               <p>- Ez egészen más okból lesz használva, - felel a gróf, mindig lassabban menve, s
                  éppen e miatt a hátulsók is elérték őket, és a beszédet egy szóig érthették, midőn
                  a gróf folytatta, - holnap ez ágakat mi a nagy kertben fogjuk elültetni, s minden
                  ágnak adunk majd egy nevet.</p>
               <p>- Valami nagy uraságnak a neve lesz az? - kérdi Pista.</p>
               <p>- Nem édes barátom, hanem vannak és voltak hajdanában lelkes hazafiak, kik olyan
                  magasan állnak, hogy bizonyosan magasabbak nálunknál egy fejjel az ő érdemeik
                  után, tehát minden esztendőben másért dugunk le egy ág berkenyét, hogy az élőfa
                  legyen bizonysága, hogy az ő neve nem halt ki közülünk!</p>
               <p>- Vedd le a süvegedet! - löki meg egyik paraszt a másikat, nem tudván hirtelenében
                  más tiszteletet adni a beszédnek, s a gróf hamar észrevette, hogy az egyszerű
                  emberek szavainak adnak ily becsületet.</p>
               <p>- Mivel tartozunk az ágakért? - mondja Festetics, három szálat kiválasztván kiásás
                  végett, de Pista közelebb lépvén a grófhoz, tisztelettel mondja:</p>
               <p>- Nem pénzért adom, méltóságos uram!</p>
               <p>- De ingyen nem fogadhatunk el senkitől is olyant, minek értéke van.</p>
               <p>- No hát ne mondjuk meg, hogy mennyit ér ez a három szál fa, méltóságos uram, -
                  mondja Pista, - legalább mikor leássák, ha nem tudok hozzáadni a tisztelethez,
                  méltóságos uram, legalább nem mondhatja senki, hogy elvettem
                     belőle!
               </p>
               <p>Festetics elgondolta, hogy gróf Dunaytól megtudták, mi okból kéri ő a berkenyefát,
                  tehát nem unszolta tovább az árt, hanem hogy cserében ő is adjon még valamit, azt
                  mondja:</p>
               <p>- Jó, elfogadom a szép ajándékot, hanem amely fa megtetszik az én kertemben,
                  szívesen odaadom.</p>
               <p>- Ne ígérjen semmit, méltóságos uram, - én egyebet kérek.</p>
               <p>- Hadd hallom, mit tehetek én is?</p>
               <p>- Engedjék meg méltóságos urak, hogy én áshassam le az ágakat a földbe.</p>
               <p>- Ezer örömmel! - válaszol Festetics, - és ha még akar valakit magával hozni, azt
                  is megengedem.</p>
               <p>Pista hátra nézett, látta, hogy az előbbeni beszélgető még mindig halavány,
                  rámutatott Pista a fiúra, s aztán a grófhoz fordulva mondja:</p>
               <p>- Ezt viszem el, méltóságos uramnak engedelmével. A gróf nem firtatta a dolgot,
                  hanem megmondván a napot és az órát, mikor okvetetlenül ott kell lenni,
                  nyájassággal vőn búcsút a körülállóktól, s aztán Keszthelyre hajtatott, hol a
                  vendégek nagy csoportja várta.</p>
               <p>Pista elkíséré a vendégeket egész a kocsiig, aztán pedig visszament a
                  berkenyeágakhoz, melyeket már szorgalmasan ástak ki a földből, kivált a beszédes
                  fiú, ki legbuzgóbb volt valamennyi között.</p>
               <p>- Na fiú, - mondja Pista, - cserélnél-e most egy hat ökrös gazdával?</p>
               <p>- Még a gróffal sem, hallja, Pista bácsi! - szörnyen örvendezve.</p>
               <p>- No lásd, édes öcsém, - hogyan leszünk legkönnyebben egyenlőkké, - nézd ez a két
                  gróf milyen derék magyar ember, - aztán magadat is annak
                  tartod!</p>
               <p>Vígan folyt a munka, a fának gyökerét jól körül ásták, és a kirendelt időre a
                  kastélyban voltak, ünnepi ruhában, és Pista nem is merte volna hinni, hogy a mai
                  napon kivel találkozik.</p>
               <p>Mielőtt azonban idáig érnénk, nézzünk körül, kit látunk az érkezett vendégek közt,
                  nem értvén a szájtáltókat, vagy a világlátókat, hanem azt a kis csoportot, mely az
                  akkori irodalom embereiből állott ki, és a vendéglátó “Keszthelyi gróf” körül összesereglének.</p>
               <p>Ruszek apát vezeté karonfogva Kis Jánost, a későbbi szuperintendenst, szemközt
                  pedig Dukai Takács Judit jött, s a két férfi nyájasan üdvözli a hölgyet.</p>
               <p>- Éppen Kist keresem, mondja Takács Judit, - valami közlendőm lenne.</p>
               <p>- Titok? - kérdi Ruszek, hogy alkalmatlan ne legyen.</p>
               <p>- Éppen nem, sőt kérem az apát urat, kísérjen bennünket egyik terembe!</p>
               <p>Mindhárman elváltak a nagyobb társaságtól, hogy a bizalmas közlést meghallhassák,
                  s amint a harmadik ajtót megnyitják, egy ősz földmívelő áll a három vendég
                  előtt.</p>
               <p>- Édes apám! - mondja Kis, meglepetve lépvén apjához, ki örömkönyűk közt karolá át
                  fiát, - ki, midőn apja karjaiból kibontakozék, a két kísérőnek mondja:</p>
               <p>- Ez az öreg férfiú az én édesapám.</p>
               <p>- Gondolta-e, édes öregem, - mondja a hölgy, - hogy ma fiát fogja itt
                  meglátni?</p>
               <p>- Álmomban sem hittem volna, nagy asszonyom (így ám), hanem mivel berendelt az én
                  méltóságos uraságom, kinek én is egyik jobbágya vagyok...</p>
               <p>- Mától fogva nem, - mondja a hölgy, - fogadja ez írást, kedves öreg... földjét
                  öröktulajdonban bírja, s most maga az első jobbágy, kinek földesúr nincsen!</p>
               <p>Az öreg remegő kézzel nyúlt az írás után, mit a nemes lelkű gróf ily gyöngéd kezek
                  által nyújtott neki, s a négy ember sokáig szótlanul állt, e nem várt tettet
                  megbámulván, míg utóbb az ajtó lassan megnyílt, és a gróf is közöttük állt.</p>
               <p>Kis még most sem tudott a meglepetéstől magán uralkodni, - s ámbár erőlködött,
                  hogy valami hálát mondjon, utóbb a nagy küzdelemben végtére is ennyit mondott:</p>
               <p>- Méltóságos uram, maga az oka, hogy én most azt mondom, hogy semmit sem tudok mondani!Bármennyire szívesen időzném e képnél, mégis
                  inkább kedves szívesen időzném e képnél, mégis inkább kedves olvasóimra hagyom
                  elképzelni ezt az öt embert, kik a nagy boldogságban oly ügyetlenül álltak, hogy
                  azt le nem merem írni, csak annyit mondok, hogy mégis mind az ötnek vajmi nagyon
                  jól állt ez a kis ügyetlenség, s akármit mondtak volna, vagy igen nagy dicsekedés,
                  vagy igen alázatos köszöngetés volna, - hagyjuk tehát őket, majd valahogy csak
                  szétválnak, - mi meg menjünk odább.</p>
               <p>Egy igénytelen külsejű, rövid homlokú, meglehetős komor képű úr válik ki a többi
                  közül, s mindenütt elmaradozik, mintha ki akarna szökni, azonban csak azt veszi
                  észre, hogy valamennyi szemközt fordul neki, s amerre ő előbb visszahúzódott, most
                  minden ember arra tart, s némelyik alig várja, hogy az a kis barna ember mondjon
                  már valamit, mert hiába, akármennyire húzódozik a sok ösmeretlen között, mégis
                  sokan ösmerik, mit ő maga legkevésbé látszik tudni, mert annyira hátrál, hogy már
                  az ajtóhoz ér, hol éppen Kisfaludy Sándor lép be, hanem a hátráló ember egész
                  csizmasarokkal rálép a lábára.</p>
               <p>Egy nagy kiáltás hallik, csakhogy nem az kiáltott, kinek tyúkszemére léptek, hanem
                  a hátráló kiált engedelemért, azt gondolván, hogy hátha valami nagyságos úrnak
                  lábát tiporta le.</p>
               <p>- Ne búsuljon Berzsenyi uram, én vagyok! - mondja Kisfaludy meg sem hunyorodván, s
                  ekképp Berzsenyi is megnyugodott, s minthogy Kisfaludy őt kereste, elment vele a
                  szomszéd szobába, de amit valaha becsülettudásképpen belévertek, az ma mind
                  fölengedett benne, mert akármennyire tuszkolta is Kisfaludy, hogy ő menjen elől,
                  sehogysem bírt vele.</p>
               <p>A szobába érkezvén, egy papírt mutatott Berzsenyinek, s leolvasák róla azon
                  adományokat, melyek a heliconi ünnepély napján elosztandók voltak.</p>
               <p>1-ör. Kétezer forintot szántam a megcsonkult magyar vitézeknek, hogyan keressenek
                  szegények, hisz ha utána kellene menni, nem vinné a lábuk, mert nincsen, s ha
                  találnak valahol egy fillért, egy kézzel könnyen fölvehetik.</p>
               <p>2-or. Házi szegényeimnek szintén kétezer forintot adok, - én eltartom a magam
                  szegényeit, meghagyom a többit másnak, hogy legyen nekik kivel jót is
                  cselekedni.</p>
               <p>3-or. A keszthelyi diákoknak adok ötszáz forintot, - azok legalább nem rakják a
                  láda fenekére, aztán amit nekik adok, az leghamarább szétmegy a világon, annyi,
                  mintha azoknak is adnám.</p>
               <p>4-er. A hazai íróknak kétezer forintot bátorkodom ajánlani; ők legalább tudják,
                  hogy ez nem ajándék; valamint azt is tudják, hogy mennyivel tartozhatik egy ember
                  édes hazájának.</p>
               <p>Berzsenyit úgy meglepte ez a dolog, hogy egy pillanatra azt is megbánta, hogy a
                     “Romlásnak indult” kezdetű verset írta, s minthogy most
                  már a nyomtatásból ki nem lehetett vakarni, legalább azt gondolta, hogy ez az
                  ember mindenesetre kivétel, csak a többi a nem jó.</p>
               <p>Midőn eléggé elteltek a nagy hazafinak sokoldalú figyelmével, saját körülményeiről
                  kezdett beszélni a két jeles ember, és Kisfaludy nagy örömét nyilvánítá, hogy
                  Berzsenyit is valahára el lehetett csalni Keszthelyre, hol ő ugyan máskor is
                  megfordult, de sehogysem tudták a grófhoz fölcipelni.</p>
               <p>A gróf ezt jól tudta, mert a vendéglősök szerződés szerint tartoztak minden úri
                  vendéget a kastélyba küldeni, mit annál inkább szívesen megtettek, mert a
                  vendégért azért ők is megkapták a tartáspénzt, ha nem evett is a korcsmában; de
                  Berzsenyi annyira tartózkodó volt, hogy inkább nem evett, - de még sem ment el a
                  kastélyba.</p>
               <p>A vendéglős mindig fölrovogatta Berzsenyiért a tartáspénzt s utóbb a gróf végig
                  nézvén a vendéglős számadását, csodálkozva látja, hogy Berzsenyinek neve háromszor
                  is előfordul, de ő nála egyetlenegyszer sem volt, tehát mi dolog ez?</p>
               <p>Elhívatták a kocsmárost.</p>
               <p>- Hallja az úr, - mondja a gróf - nem panaszolkodott Berzsenyi úr a kastélybeli
                  szakácsra?</p>
               <p>- Egy szót sem hallottam tőle, méltóságos uram, - mondja a kocsmáros egész
                  becsülettel.</p>
               <p>- De mindig evett valamit, - mikor ismét visszament?</p>
               <p>- Egy falatok sem, méltóságos uram, - állítja a kocsmáros, - hiába is kért volna;
                  mert nem adtam volna neki, mint az megparancsolva van.</p>
               <p>- Pedig lássa az úr, - mondja a gróf, - én nálam egyszer sem volt Berzsenyi úr sem
                  ebéden sem vacsorán, akár voltam itthon, akár nem.</p>
               <p>- Akkor éhesen is ment haza, vagy abból evett, méltóságos uram, amit magával
                  hozott.</p>
               <p>A gróf nem vallatta tovább a kocsmárost, hanem nagyon érzékenyen vette, hogy a
                  köztiszteletű férfi ennyire kerüli, tehát nincs más mód, minthogy ő menjen
                  Niklára, s kiadta a parancsot, hogy minden késedelem nélkül álljon elő a
                  fogat.</p>
               <p>Még jól fönn volt a nap, mikor a gróf Niklára ért, illetőleg a határba s a
                  tehénpásztor éppen az út mellett legeltetvén, megkérdi a tehenestől, hogy
                  Berzsenyi úr körülbelül melyik házban lakik.</p>
               <p>- Éppen ott megy az úton, - mondja a tehenes - alig van ide kétszáz lépésnyire, -
                  ő maga legkönnyebben elvezet házáig.</p>
               <p>Megköszönte a gróf az emberséget, aztán pedig leszállván a kocsiról s az országút
                  szélén haladva, a faluvégen már jól megközelíté Berzsenyit, s mindenütt vagy három
                  ölnyire követé: midőn Berzsenyi a kapuig ért, látta a grófot, ki most éppen egy
                  magyar mentés úrral beszélt.</p>
               <p>- Úgy-e ebben a házban lakik Berzsenyi Dániel úr?</p>
               <p>- Igen is! - válaszol a megszólított, egyenesen a grófra nézvén, ki elég hangosan
                  beszélt, hogy Berzsenyi is meghallhassa.</p>
               <p>- Én, kérem alázatosan, gróf Festetics György vagyok, - mondja a gróf sietve, hogy
                  a másiknak ne maradjon ideje hálálkodni, - nagyon szépen kérem uraságodat, mondja
                  meg tekintetes Berzsenyi Dániel úrnak, hogy ugyan jól tudom, hol lakik; hanem ha ő
                  elkerülte az én házamat, én sem merek ő hozzá bemenni!</p>
               <p>Berzsenyi az utolsó szóig hallott mindent, visszafordult, s odasietett a grófhoz,
                  hogy valami mentséget mondjon, azaz, hogy ne az igazi okot mondja meg, mi nem
                  egyéb volt, minthogy nem igen vágyakozott nagy urakkal egy tálból cseresznyét
                  enni. A becsületes ember odament; hanem már az arcáról meglátta Festetics azt a
                  gyötrelmet, hogy ugyan hazudni akar kénytelenségből; de bármennyire erőlködik is,
                  nem tud.</p>
               <p>- Ne is törje az eszét, Berzsenyi úr, - csak mondja ki, hogy nem akart bejönni
                  hozzám.</p>
               <p>- Nagyon nagy nekem az a kastély, méltóságos uram!</p>
               <p>- Én inkább azt hinném, hogy Berzsenyinek igen kicsiny - igazítá ki a gróf.</p>
               <p>- Nézze a gróf, - mutatja Berzsenyi a niklai kis tanyát - mily kicsiny helyen
                  elférek.</p>
               <p>- Azért is bemegyek, - mondja nevetve, - higgye meg, Berzsenyi, tudom, hogy
                  kicsiny helyt megférek; tehát menjünk! - kezdi a gróf.</p>
               <p>- Mivel érdemlem meg ezt a megtisztelést, méltóságos uram?</p>
               <p>- Kettővel édes Berzsenyi, először, hogy nem hí engem méltóságos úrnak, mert akkor
                  én még eggyel fölebb kezdem, - másodszor pedig, hogy Keszthelyre is eljő!</p>
               <p>- Nem kerülöm el többé...! (Itt egyet nagyot nyögött Berzsenyi; mert már nem merte
                  megméltóságosozni; hanem valahányszor hasonló helyre került, a címezés helyett egy
                  darab időig rendesen kitartá a nagy pauzát, s aztán ment még odább.)</p>
               <p>Így tudták Berzsenyit elhozni Keszthelyre, hol az ünnepélyen kitűnő vendég vala, s
                  mi azon ünnepélyek leírását negyven esztendőnek elmúlta után részben neki
                  köszönhetjük.</p>
               <p>Az akkori dunántúli írók nagy részben jelen voltak, valamint az irodalombarátok
                  is, kik közül első helyen gróf Dunayt említhetjük, ki ez ünnepélyre serdülő lányát
                  is elhozta, kinek ez ünnepélyen az a foglalatosság jutott, hogy a költőknek és
                  szavalóknak koszorúkat nyújtson.</p>
               <p>Mindenki készült az ünnepélyre, az öreg Baltay legaranyosabb mentéjét öltötte
                  magára, s a legföltűnőbb, dacára annak, hogy Dunayék is itt valának, nem maradt el
                  a nagy ünnepélyről.</p>
               <p>András felöltöztette a nagyságos urat, mi természetesen szó nélkül nem esett meg,
                  tehát halljuk ezt a két öreget, összeférnek-e már? Egészen felöltözött az öreg,
                  csak az aprólék hiányzott, hogy azt is elrakja valahol a mentezsebekben.</p>
               <p>- Hol a dohányzacskóm? - hadd teszem el.</p>
               <p>- Éppen bizony, - dörmög András - még utóbb is az én szégyenemre azt mondanák,
                  hogy én milyen vén szamár vagyok, s az uraságomat úgy kibélelem, mintha a kaszások
                  után akarnám ereszteni.</p>
               <p>Baltay csakugyan észrevette, hogy Andrásnak igaza van; reggel óta igen
                  szórakozott, kiállt az ajtóba, Dunaynak leányát látta előtte elmenni s a kemény
                  ember nem bírt elfordulni tőle, s midőn a gyönyörű hölgy elmenvén előtte, egy szép
                  jó reggelt kívánt, úgy elbámészkodott, hogy majd a leány nyakába dűlt. Azután
                  pedig kihúzott oldalzsebéből egy rég megviselt levelet, eltette, elolvasta, megint
                  elolvassa, megint eltette, s tán tovább is ismételné ezt a munkát, ha András meg
                  nem csudálja a dolgot, és azt nem mondja szokatlan tréfával:</p>
               <p>- Már látom, hogy a nagyságos úr is mond egy verset, nagyon sokáig tanulja!</p>
               <p>- Tudom, szeretné kend hallani ezt a verset?</p>
               <p>- Ha én tarthatnám azt a papirost, aztán látnám, hogy szóról-szóra el tudja
                  mondani.</p>
               <p>- Ha azt megérem még, András, - ami ebben van megírva.</p>
               <p>- Csak ne búsuljon megint a nagyságos úr, mert aztán én is együtt jajgatok ám!</p>
               <p>Baltay eltette az írást, melynek egyik részét mi is jól ismerjük, ez a herceg
                  levele, melyből Baltay újra meg újra azt olvassa, amit még nem tudunk.</p>
               <p>- Benn van minden a zsebemben? - kérdi újra az elszórakozott ember.</p>
               <p>- Ott van minden! - felel András, hogy megnyugtassa, pedig felét sem tette oda a
                  megszokottnak, hanem az öreg körültapogatódzott, nem hiányzik-e valami?</p>
               <p>- Hát Kisfaludym itt van-e? (Értsd a könyvet.)</p>
               <p>- De már az ott van, - annyit mondhatok! - mondja András itt-ott igazítván el az
                  öregúron, s aztán elkísérte a nagy teremig, hol a vendégek helyet foglaltak
                  már.</p>
               <p>A későn jövőnek oda kell ülni, ahol helye marad, s az a furcsa véletlenség a kis
                  Dunay Jolán mellett hagyott egy üres helyet, s az öreg a sor elején végigmenvén,
                  kénytelen volt leülni, s a fölolvasásokat és szavalatokat a kisleány mellett
                  hallgatni, hanem az öregúr most már engedelmesebb volt maga iránt, s a kedves
                  gyermeket szüntelenül nézte.</p>
               <p>Az intézeti növendékek kardala nyitá meg az ünnepélyt, aztán pedig a
                  pályajutalmazottak nevei olvastatának föl.</p>
               <p>Kisfaludy Sándor ült az ítélőszéken, s a következő sorokat olvasá, míg Jolán előtt
                  a jutalmak álltak, hogy a nyerteseknek ossza:</p>
               <p>
                  “Mi volt őseink kötelessége a haza iránt a múltban, s mi a mienk
                     a jelenben?” - szól az első kérdés, melynek megfejtője ezüstkoszorút kap
                  gróf Dunay Jolán ajándékából, - olvassa a bíró, - megfejtőjének jeligéje: Kard és könyv!
               </p>
               <p>A mondott jeligéjű levél a hölgy előtt feküdt, s a gyengéd gyermek halványan ült a
                  kis emelvény előtt, melyről a levelet fölvette, és midőn felbontá a levelet, a
                  benne levő nevet nem merte kimondani.</p>
               <p>Baltay közelebb hajolt, s a lány elébe tartá a levélkét, hogy könnyebben
                  olvashassa: de Baltay maga is néma maradt, mi a körülülőket valamint az egész
                  hallgatóságot nagyon meglepte; de meg inkább az, hogy András leghátulról
                  szólamlott meg, s azt mondja:</p>
               <p>- Az bíz az úrfinak a neve, csak mondja ki nagyságos uram! - mondja a kínlódó
                  szolga, ki alig várta, hogy ifjú uraságának dicsőségét lássa.</p>
               <p>A derültség általános lőn, s a bíró a meglepett ifjút a jutalomért vezeté; a fiú
                  nem mert bátyjára nézni, - valamint a lány is reszketve nyúlt a koszorú után.</p>
               <p>A grófné és az öregasszony már készen valának, hogy a reszkető lányt az
                  összerogyástól megóvják, de az öreg még többet is tett, s öccsének egyik kezét, s
                  a lánynak nyújtva a másikat, mind a kettőt annyira bátorítá, hogy a lány a
                  koszorút átnyújthatta, s a fiú Jolánra mert nézni.</p>
               <p>- Én Baltay Imre vagyok! - mutatja be magát.</p>
               <p>- S én e nevet megkoszorúzom. - mondja Jolán, oda nyújtva a jutalmat.</p>
               <p>- Tehát elvihetem? - kérdi bizalmasabban Imre.</p>
               <p>- Ejnye, öcsém, - szól bele az öregúr, - talán ráadást is akarsz?</p>
               <p>- Jutalomnak csekély! - mondja Jolán, átengedvén, a csinos művet, melyet Imre
                  remegő kézzel vőn át.</p>
               <p>- Kicsiny érdemnek óriás jutalom! - Béke velünk! - mondja célzatosan Imre, egész
                  erejét összeszedvén, hogy a lány arcán a búcsúszónak hatását is meglássa, mi neki
                  a legjobbat mondá.</p>
               <p>A jutalomosztások után következének a szavalatok, azután pedig az egész társaság
                  kiment a kastély melletti kertbe, hogy a berkenye ültetésnek tanúja lehessen.</p>
               <p>Az irodalom emberei kiosztott rendben, utánuk a vendégek menének a kertbe, hova
                  nagy tömeg ember kéredzett, s a virágállványokat mászták meg, hogy a leültetést
                  megláthassák, - akinek pedig szék jutott, azon foglalt helyet.</p>
               <p>András addig csinálta a helyet másnak, hogy saját úrfiához közel jutott, s a jó
                  öregember legelőször életében most süvegelte le magát a fiatalember előtt, ki
                  szárnyai alatt nőtt fel. A fiú hirtelenében azt gondolta, hogy András valakinek
                  másnak teszen ily nagy tiszteletet, hanem midőn látta, hogy András a karjára
                  fűzött koszorú előtt úgy áll meg, mintha oltárképet látna, mindenképp akarta, hogy
                  András ne álljon előtte ilyen födetlen fővel.</p>
               <p>- Tegye fel édes jó öregem!</p>
               <p>- Nem én, nagyságos úrfi, hadd gyönyörködjék bennem az úristen, midőn én azt
                  köszönöm meg, hogy az úrfiban megadta érnem, amit csak reméltem.</p>
               <p>- Megelégszik velem, András bácsi?</p>
               <p>- Meg, édes úrfi, - mondja az öreg jókedvvel már most elkísértem idáig, nem kell
                  vezetőnek az öreg András, már most azt mondja a nagyságos úr, hogy nem töri el
                  egykönnyen a csontját, én pedig azt látom, hogy a padlásra felhordjuk a legjava
                  szemet, - isten áldja meg az úrfit.</p>
               <p>Nem lehet őszintébb az édesanyának öröme, mint ezé az egyszerű emberé, ki a tarka
                  vendégek közt is meg mert szólalni, midőn tudta, hogy azt éri kitüntetés, kit ő
                  gyermekkorától látott nagyranőni.</p>
               <p>Siettek a vendégek, csak az öregasszonyság ment lassan, hogy a tolongást
                  elkerülje, s ha már éppen nem látja is a további ünnepélyt, majd elbeszéli azt
                  neki a kis unokaleány.</p>
               <p>- Csókolom kegyes kezét a nagyságos asszonynak, - mondja András kitörölvén
                  szeméből egy nagy könyűt, mit némileg szégyenlett volna kemény hajdú létére annyi
                  ember előtt elcsöppenteni, - hanem addig erőlködött, hogy egy tarka kendőben
                  nyomhatta szét, s mikor megint kinyitá a szemét, a nagyságos asszony mellett állt
                  már.</p>
               <p>- Öreg, öreg! - kezdi az asszonyság, - még csak mindig nem akar megvénülni?</p>
               <p>- De bizony már nagyon megpuhulok, nagyságos asszonyom, - felel András kulimászos
                  bajszát jobban oldalra húzva, - hanem azért még nincs mindennek vége.</p>
               <p>- Mi jót remél, András gazda? - mondja meg nekem is!</p>
               <p>- Nagyságos asszonyom, ezek a gyerekek ma megríkattak, de amint az ízét éreztem
                  annak a könnycseppnek, mintha nem volna olyan keserű, mint véltem.</p>
               <p>A két öreg elbeszélgetett még, addig pedig a kertbe ért már az egész társaság,
                  hogy a berkenyefát a halhatatlanok emlékére leássák a földbe, s a
                  megkeresztelésnek tanúja legyen az egész népség.</p>
               <p>Rövid beszéd után Kis János elvette Pistától a berkenyeágak egyikét, s a nyitott
                  gödörbe helyezte, mindaddig tartván, míg a fát a körülrakott földtömeg saját
                  gyökerén megtartotta, ekkor azt mondja Kis:</p>
               <p>
                  “Gyöngyösy Istvánnak emléke legyen köztünk áldott!”
               </p>
               <p>A zene megszólalt, s egy kis hézagul szolgált, míg a fa helyén állt már, aztán
                  pedig Kisfaludy Sándor ment a körbe, s a fiatalabbaktól átvette az ágat, hogy a
                  gödörbe eressze. Már behelyezé az ágat, s Holvagy Pista rakni kezdé a földet,
                  néhányszor azonban fölnézett munka közben, hogy a fának egyenességét a szomszéd
                  fáéhoz mérje, s midőn így felnézett, Kisfaludy tisztán meglátja az arcot, melyet
                  ugyan sohasem feledt el, de hogy egykor megláthassa, még azután is kételkedett,
                  midőn a nádortól megtudta, hogy még életben van.</p>
               <p>- Jó barátom, - mondja Kisfaludy, - sohasem láttuk mi egymást?</p>
               <p>- Egyszer, nagyon régen! - mondja Pista, megismervén Kisfaludyt.</p>
               <p>- Akkor megígértem, hogy ha találkozunk, megszólítom, - úgy-e, hogy így
                  mondám?</p>
               <p>- Minden szóra emlékszem, uram! - mondja Pista, egészen megtömvén a fa mellékét, s
                  időt engedett Kisfaludynak, hogy a fát jobb kézzel fogván, az ünnepélyt
                  folytassa.</p>
               <p>- Kisnek, a nagynak! - szól ünnepélyes hangon a lelkes
                  férfiú oldalt fordulván, hol Festetics és Dunay közt állt Kis, nem is gyanítva,
                  hogy az egyik fát az ő tiszteletére szánták, s midőn nevét hallá a tegnapi
                  meglepetés által megzaklatott ember, alig tudott támaszkodás nélkül megállni, s
                  Dunay karjára fogván mutatá a vendégseregnek, mely harsogó éljenekkel üdvözlé az
                  ünnepelt költőt.</p>
               <p>Visszament az ünnepi sereg a grófi lakba, s míg a menet beért, Kisfaludynak elég
                  alkalma volt elmaradni a többitől, hogy Pistával beszéljen.</p>
               <p>- Legelőször is azt mondja meg barátom, hol lakik?</p>
               <p>- Keszthelyen, uram, az alsó városon.</p>
               <p>- Nem szenved szükséget valamiben?</p>
               <p>- Vitéz őrnagy uram, ilyen erős ember, mink én, csak délig koplal.</p>
               <p>- De tán mégis volna valami kérni valója? lássa, barátom, én sokban
                  segíthetek.</p>
               <p>- Magamért soha sem kérek, őrnagy uram, koldus pedig nincs a környéken, mert a
                  méltóságos gróf minden szegénynek juttat valamit.</p>
               <p>- Az érdemet nem lehet jutalmazatlanul hagyni, - mondja Kisfaludy.</p>
               <p>- Nem tudok én annak mértéket venni őrnagy uram, meg az árát sem tudom.</p>
               <p>- Majd tudja más! - viszonzá Kisfaludy a kapuig kísértetve magát, hol aztán azt is
                  megmagyaráztatá, hogy Pista merre lakik, adandó alkalommal föl akarván keresni
                  Pistát, midőn Kisfaludy majd Budáról megfordul.</p>
               <p>Imre bátyjával van, jól esett az öregnek az a tudat, hogy mellőle hajtott ki ez
                  ág; de azért egy szót sem szólt néki, hanem csak lógósnak ereszté, hogy a gyerek
                  ne tudja a bácsi büszkeségét, mikor az a sok ember között olyanképpen vezeti a
                  kitüntetett fiút, mintha mutatóba vinné. Még mindenki ünnepi köntösben van, s az
                  egyik teremben látunk egy zömök embert keményen kisodrott bajusszal, nagy
                  szakállal, széles karddal, s az egész ember oly készen áll az ütközetre, mintha
                  már azt várná, hogy mondják neki, hova kell bevágni.</p>
               <p>Az elmenők nagy figyelemmel köszöntik, környezete sohasem fogy; hanem inkább
                  szaporodik, - s ő nem hagyja unatkozni a körülállókat.</p>
               <p>Éppen most bámulja valamennyi, mert azt állította, hogy a magyarnak van csak
                  egyedül istene a keresztény faj között, mert a többi már mind megtagadta.</p>
               <p>- Hát az angolnak nincsen? - kérdi valaki.</p>
               <p>- Nincs bizony, - mondja oly komoly képpel, mintha meg akarna rá esküdni.</p>
               <p>- Hát a franciának sincs? - kérdi megint egy másik.</p>
               <p>- Annak sincs, - és még rosszabb mint az angol, mert csak félig tagadta meg, nem
                  úgy, mint az angol vagy olasz.</p>
               <p>- De hát miből bizonyítja meg ezt édes Ádám bácsi? - kérdi egy harmadik
                  fiatalember, ki a vitatkozóval bizalmasabb lábon volt.</p>
               <p>- Az legkönnyebb, - mondja a kérdett egy nagy olajfestményhez fordulva, mely éppen
                  az atyaistent ábrázolá, szokott helyzetben ülvén mennyei székében.</p>
               <p>- Hasonlít ez a kép valami franciához, angolhoz, vagy olaszhoz? - kérdi a
                  körülállókat.</p>
               <p>- Hisz a franciának csak bajusza van; de szakálla nincs! - szól az egyik.</p>
               <p>- Az olasznak pedig csak szakálla van; de bajusza nincs! - mondja egy másik.</p>
               <p>- Az angolnak sem bajusza, sem szakálla! - jegyzi meg a harmadik.</p>
               <p>- Nekünk pedig szakállunk is van, meg bajuszunk is! - mondja diadallal Ádám bácsi,
                  magára hagyván a bámuló tömeget, melyből valaki kérdi:</p>
               <p>- Ki ez az ember?</p>
               <p>- Horváth Ádám, - nevezi őt meg a kérdett, s egyszersmind
                  elmondá a sajátságokkal megrakott embernek akkor közszájon forgott furcsaságait,
                  minthogy mindig azon törte a fejét, hogy vigyen föl bennünket Ádámig, amit aztán
                  névrokona Horvát István meg is cselekedett.</p>
               <p>Még többet is mondott Horváth Ádám a heliconi ünnepélyen, melyeket azonban
                  egyenkint fölhordani körünkön kívül esik, hanem mégis említetlenül nem hagyhatánk
                  őt; mert a heliconi ünnepélyeknek mindenkor feltűnő tagja volt, s ezen alkalomra
                  már mindig tartogatott valami furcsaságot, mit előkerült alkalommal közreadott, s
                  ha bár különcsége nem volt is szentírás, de mindig megbocsátható egy nemzetnek, ha
                  egyes emberei ez előszeretetben akár a legszélső vonalig mennek is el.</p>
               <p>Néhány óranegyedig Horváth Ádámmal foglalkozott az egész társaság, s legalább
                  annyi jutalma volt, hogy mindenki vágyott őt meglátni, s ennyi jutalom neki untig
                  elegendő volt elolthatlan buzgalmáért; s ha már e nagy hitnek nem térített is meg
                  sokat, de hallgatni mindenki szerette.</p>
               <p>A nagy ebéd elég nagy volt, ennek leírásához nem is fogok, mert először nem értek
                  hozzá, másodszor pedig azt gondolom, hogy ha jó volt, azoknak volt legjobb, kik
                  részt vehettek benne, kiknek annál jobb ízűn eshetett, mert a vendégszeretet olyan
                  embertől jött, ki tetteit nem méltóságos címével, hazafiúságával mérte föl.</p>
               <p>Midőn a vendégsereg nyugodni ment, Dunay még sokáig beszélgetett nejével, s a
                  házastársak boldog reménységgel beszélgettek gyermekük jövendője fölött, s
                  minthogy az öregasszony már előbb mondott némelyeket, bevallák egymásnak, hogy
                  amit láttak, elegendő arra, hogy tudomásul vegyék.</p>
               <p>Néhány nap múlva szétment a vendégsereg, csak a meghittebb barátok maradtak hátra,
                  hogy a jövőről beszélgessenek, s ugyanekkor megállapíták, hogy a heliconi
                  ünnepélyt minden évben megtartsák.</p>
               <p>- Sokra jó ez ünnepély! - mondja Dunay.</p>
               <p>- Még leánynézőnek is! - nevet a házigazda, megsimogatván a piruló kis leányt, ki
                  útiköntösben állt, s az elindulást várta.</p>
               <p>*</p>
               <p>Ha való dolog nem lett volna ez ünnepély, melynek még élő tanúi vannak, ma már
                  könnyen azt hinnék széles nagy Magyarországon, hogy az egész dolog mese: a heliconi ünnepély csak képzelet, s Festetics György nem
                     élt.</p>
               <p>Élt... még pedig úgy élt, hogy halhatatlanná lett.</p>
            </div>
            <div type="chapter">
               <head> VIII. Felnőtt gyermekek.</head>
               <p>
                  A virágnak megtiltani nem lehet, Hogy ne nyíljék, mikor jő a
                     kikelet.
               </p>
               <p>Félre azokkal a nagyon okos emberekkel, előttük hiú boldogság a szerelem: pedig ők
                  tudhatnák legjobban, hogy amely fának virága nincs, gyümölcsöt sem terem.</p>
               <p>Ki átkozná meg a tavaszt azért, hogy sokat ígér, - míg az ősz az érett gyümölcsöt
                  hullatja le? - és hány okos ember kívánkozott vissza érett korának bölcsességéből
                  oda, hol a gondtalan fiatalember ostobaságait űzi? Ne bántsátok tehát azt a
                  világrendet, mely úgy akarta, hogy egy kis búzakalásznak oly hosszú szalmaszála
                  legyen, mely üres ugyan; de a kalász onnét szedett erőt.</p>
               <p>Hisz, ha olyan emberek vagytok, kísértsétek meg, tömjetek meg egy gyermekfőt
                  minden tudománnyal, s ti lesztek a legelsők, kik az elaggott bölcs gyermeket
                  megszánjátok éppen úgy, mint azt a vénembert, kinek eszébe jutna ősz fejjel
                  belekeveredni azon tolongásba, hol a hevesebb vér bolondjait járja.</p>
               <p>De ti bölcsek vagytok, véretek meghiggadt, s míg az ifjú szíve verésében
                  érzelmeket ápol, ti előveszitek a bonckést, szétvagdaljátok azt, s megmutatjátok a
                  világnak, hogy nem hús, nem porcogó, nem csont, - tudjátok, hol tolul bele, és hol
                  omlik ki belőle a vér, - két kamrája van, és szerintetek csak véredény, mely, ha
                  szétreped, tudománytok össze nem eszkábálja többé.</p>
               <p>Mi érezünk ezzel, örömeink, fájdalmaink tanyájának tartjuk, és megelégszünk annak
                  tudásával, hogy amint annak verése megszűnik, vége az életnek, testünk elkéredzik
                  a földről, hol annyi bolondság közt ti tudósok hordjátok körül a lámpát, s ezredek
                  óta mondjátok, hogy minden mulandó és hiú bolondság a világon, darócba öltöztök és
                  szánjátok azokat az ostobákat, kik az almafáról a gyümölcsöt leszedik, megeszik és
                  azt mondják, hogy jó, - s igen nagy meggyőződéssel mondják, hogy az ananász még
                  jobb.</p>
               <p>Ti ennek nem tudtok örülni, nektek a virág megszárogatva kell, s nagyobb becse van
                  előttetek azon szénának, melytől egy csontos ökör tizenhat mázsányira hízik, - s
                  így elhiszem, nem leltek gyönyört a furulyahangban, mely holdvilágos éjszakán oly
                  panaszos hangon szólal meg, mintha csakugyan szívünkben járna már az a bonckés,
                  mely sem csontot, sem porcogót nem talál, s a tudós odaüt magának, hova a mészáros
                  (szinte bonctudós) az ökörnek méri a taglót, - s aztán diadallal mondja; megvan az
                  eszme; a szív egy véredény.</p>
               <p>Mily szívesen összeméregeti a csillagász a csillagok járását, s egész éjszakán át
                  az égen csavarog, míg a földön alant, néhány ölnyire tőle, egy pár szerelmes
                  cseléd nyugodtan hagyja sétálni a holdat, nekik két csillagukkal több van, ha
                  egymás szemébe néznek. - A csillagász összefirkált számainak örül, - a szerelmes
                  pár pedig a mondott szónak, s ezeket éppen úgy boldogítja a hit, mint a
                  csillagászt a tudat.</p>
               <p>Menjünk, menjünk vissza, keressük meg azt a két gyermeket, kiket a heliconi
                  ünnepélyen összehoztunk, lássuk, mit mívelnek?</p>
               <p>*</p>
               <p>A fiú levedlette már a gyermekarcot, bátyja öneszére kezdé ereszteni, s órákig
                  elhallgatta, midőn egy tárgyat részletezni kezdett, mikor pedig egy-egy vendég
                  megbámulta a fiúnak eszét, tudományát, szívesen hallgatta, ha bizalmasan megsúgták
                  neki, hogy ebből ugyan derek embert nevelt.</p>
               <p>Ne nyúljunk az öreg úrnak öröméhez, jól tudta ő maga is, hogy nem sokat rakott ő
                  az egészhez; de nagy erőszakot tett ő magán, midőn el nem vett belőle; hanem
                  elszenvedte, mikor látta, hogy az idő belekapaszkodik az emberbe, s magával viszi
                  az embert.</p>
               <p>Midőn Baltay észrevette, hogy mennél többször kívánják az emberek, hogy az isten
                  minél tovább éltesse, annál inkább nyújtózkodik az árnyék, számtalanszor gondolt
                  már valamit, hogy a fiúnak megmondja, de az öreg nagyon megröstellte volna, ha a
                  fiúnak ellenkező véleménye lenne.</p>
               <p>- András! - szólítja be ezt a régi jó barátot, - mondjon kend valamit.</p>
               <p>- Jó idő van hála istennek, - felelt amaz, - esőnk volt elegendő, ma meg napos idő
                  van; azt tartom alig győzünk majd helyet adni a temérdek gabonának.</p>
               <p>- Ezt már hallottam András; hanem most már mondjon kend mást is.</p>
               <p>- A kis borjúk is...!</p>
               <p>- Sántuljon meg valamennyi! - pattant föl Baltay, - kérdeztem én azokat?</p>
               <p>- Hát mit mondjak a nagyságos úrnak? ha ez nem tetszik.</p>
               <p>- Máskor annyit beszél kend, hogy elunom hallgatni, most beszéljen kend hát! -
                  zörgölődik amaz.</p>
               <p>- Beszélnék ám, ha mindjárt torkon nem fogná nagyságos uram az embert.</p>
               <p>- Egy szót sem szólok, csak kezdjen kend el akármit; mert már meguntam az
                  életet!</p>
               <p>- Hát mért nem örül a nagyságos úr? - kérdi András, - most már itthon lakik az
                  ifjú uraság is, bíz azt pedig elhallgathatja a nagyságos úr.</p>
               <p>Baltay nyugodtabb lőn, András jó helyen tapogat, nem is zavarta, hogy hadd menjen
                  az öreg lépést, talán majd csak hozzá dülleszkedik ő is más eszéhez; mert amit
                  gondolt, nem meri magától elsütni. Zsebében ma ismét sokat kotorászott, s a herceg
                  levele mellett egy kis vékony fadarab van, azt pedig ok nélkül nem tette oda.</p>
               <p>András jól ismerte az öreget, észrevette, hogy valamit akar, de már az öregúr
                  olyan volt, mint a nedves fa, sokáig kellett szárogatni, nehogy ha előbb a
                  tűzhelyre rakják, kirúgja a szakácsné szemét; azért hagyta magára, nem
                  kérdezkedett, s íme már maga szólal meg.</p>
               <p>- Bizony András, hallja kend, - több esze van a fiúnak, mint az egész
                  vármegyének!</p>
               <p>- Meghiszem azt! - mondja András olyan jóízűen, mintha egy falat pörkölthúst nyelt
                  volna le, - aztán pedig hozzáteszi: de ezt más okos ember is mondta ám.</p>
               <p>Nem merte megkérdezni az uraság, hogy András kit gondolt, - mert tudta, hogy
                  András átjár néha a szomszédba, amit ugyan nem bánt, de ő legalább nem küldte.</p>
               <p>- Nem dobtuk ki hiába a pénzt, András, - okoskodik az úr, - hanem már most azt
                  szeretném, ha annak a sok észnek hasznát is venné.</p>
               <p>- Majd veszi.</p>
               <p>- De nem akarom ám, hogy úgy tegyen, mint én vagy kend, hogy fölmagzottunk mint a
                  saláta, aztán sem magunknak nem tetszünk, sem másnak.</p>
               <p>- Ne búsuljon a nagyságos úr, majd tetszik az ifjú nagyságos úr, jobban mint
                  mink.</p>
               <p>- Szólt már valamit?</p>
               <p>- Majd nekem beszélgeti el az ilyen dolgot! - véli András az ablakon kinézvén az
                  épületnek azon szárnyára, mely a szomszédház felé sarkallott, s András észrevette,
                  hogy a fiú az ablakredőny mellé húzódott, s a külső kertbe néz le.</p>
               <p>Nagy hamar meggyőződött, hogy az úrfi nem hiában feledte el a kezében levő
                  könyvet, s minthogy az öregúrnak nem akart fájdalmat csinálni, amint Baltay ő
                  nagysága föl s alá járt, az ablakot mindig úgy állta el, hogy az öreg meg ne lássa
                  azt, amit ő lát.</p>
               <p>András már maga is megsokallta, hogy az ablaknál álldogáljon, utóbb ugyanott
                  dolgot keresett, az üvegeken talált valami ledörgölni valót, vagy az
                  ablakkereteken, - de utóbb ez is elfogyott, Imre is még mindig ott méláz; mert
                  Jolán a virágágyak közelében ült, s így Baltay is megunta a sétát, s változatosság
                  okáért az ablakhoz akart lépni.</p>
               <p>- Hová menne a nagyságos úr, - mondja András az öregnek útját állva, - már meg hol
                  porosodott el? - kérdi a mentét tisztogatva, pedig egy porszemet nem látott, hanem
                  az öregúr báránymódra állta ezt a dolgot egy darabig, de bármennyiszer mondja is
                  az öregúr csak nem tágít, hogy “jó lesz már no,” - csak nem
                  tágít, nehogy észrevegye a titkot.</p>
               <p>Végre addig huzakodott, hogy mégis kiszabadult, az ablakhoz állt, de András
                  szokása ellenére az öregúr mellett maradt, abban a jó hitben, hogy az ő fejétől
                  majd mégsem lát oda, ürügyül pedig minden meglátott dologra mondott valamit,
                  csakhogy elfoglalja a figyelmet.</p>
               <p>- Ott van ni! - egy csibe már megint a kertben sétál.</p>
               <p>- Hadd szaladjon szegény pára, úgy is nem sokára nyársba húzzák, - mondja
                  Baltay.</p>
               <p>- Aztán azon a szilvafán is mennyi a hernyó! - beszél tovább András az ablakban,
                  kivált midőn észrevette, hogy a nagyságos úr másfelé akar nézni; de valahányszor
                  jobbra akart nézni, ő is arra kapta fejét, s mikor balra tekintett, András feje
                  mindig útban volt.</p>
               <p>Akármennyit igyekezett is András, Baltay nagyon hamar észrevette Imrét s éppen oda
                  akart nézni, de András meg mindig útjában állt.</p>
               <p>- Addig kapkodja kend a fejét, András, hogy az ablakfához üti, aztán küldhetek
                  javasasszonyért.</p>
               <p>- Én majd csak kiállom nyögés nélkül, - felel András, - hanem ha majd a nagyságos
                  urat itt az ablaknál megcsípi a dér, aztán melegíthetünk korpát, zabot, - teszi
                  még hozzá, - mért is áll ide a nagyságos úr, mikor úgy is tudja, hogy nem jó? Erre
                  egy nyomást adott a nagyságos úrnak, ki most az egyszer rászedette magát
                  Andrással, maga tette be az ablakot, de sőt még füllentésre is rávetette a fejét,
                  s azt mondá, hogy lenyugszik, úgy tudta Andrást elkomendérozni.</p>
               <p>Kiment András, hanem hallgatódzott, hogy csakugyan elcsöndesedett-e? mit a másik
                  is bizton tudott, azért lehúzódott a nyugágyra, s csak akkor kelt föl, mikor a
                  külső ajtó nagy későn behúzódott, kétségtelen jeléül, hogy András máshol talált
                  dolgot.</p>
               <p>Fölkelt és óvatosan az ablakhoz ment, honnét hosszú időig kémlelte, hogy Imre
                  véletlenségből feledkezett-e el az ablaknál, vagy a szomszédházban van a meglátni
                  való? s ezen szokatlan munkában igen sokáig gyönyörködött; mert Jolánt is
                  meglátta, midőn egy-egy kerülő után azon oldalon jött, melyről Imrét ő is
                  megláthatta.</p>
               <p>- Tehát Galiba mégis jó helyen tapogatott! - szóla magában, s midőn eleget látott,
                  ő is elment, ott hagyván Imrét az ablaknál, honnét valamivel később András
                  szólította el.</p>
               <p>- Én vagyok nagyságos úrfi, - szól be András minden kopogatás nélkül, - csak azt
                  akarom mondani, hogy a nagyságos úr majd idelát.</p>
               <p>Imre megdöbbent.</p>
               <p>- De még nem látott meg? - kérdi némi izgatottsággal.</p>
               <p>- Alig tudtam eltenni láb alól, - nagyságos úrfi, mért nem is vigyáz jobban?</p>
               <p>- Hát mire vigyázzak, édes András bácsi? - kérdi Imre összeszedve magát, mintha
                  helyre akarná hozni legelső zavarát; mert András előtt is titkolódzni akart.</p>
               <p>- Ejnye már, hogy engem is el akar bolondítani az úrfi; hát én ma látom az úrfit
                  legelőször az ablaknál? bizony még rám fogja, hogy nem vagyok ébren.</p>
               <p>- Bár csak én álmodnám ezt inkább, András, - mondja Imre bizalommal, - legalább
                  reggel tudnám, hogy álom volt, s azzal vége lenne mindennek.</p>
               <p>- Hallja az úrfi, engem meg ne ríkasson ilyen keserves képpel, hanem hadd örüljek,
                  mondja meg igazán, szereti a kisasszonyt?</p>
               <p>- Mi tagadás benne, András? - régóta szeretem.</p>
               <p>- Ezt hát már tudom, azaz, hogy tudtam én előbb is; hanem hát azt is mondja meg
                  kedves úrfi, hogy a kisasszony szívelheti-e az úrfit?</p>
               <p>- Na,... ha már azt is nekem kell megmondanom, az is jó szemmel néz rám.</p>
               <p>- Talán már kérdezte is az úrfi?</p>
               <p>- Felelt is rá, András bácsi.</p>
               <p>- Ugyan mit felelt, galambom nagyságos úrfi?</p>
               <p>- Jól tudja azt, András bácsi, mit szoktak a leányok felelni, magáról
                  tudhatja.</p>
               <p>- Nagy filkó voltam én ahhoz a mesterséghez, úrfi, - mondja András némi búval -
                  azt gondoltam, hogy majd a leányok könyörögnek, - pedig bíz azok a faképnél
                  hagytak máig, s minthogy később bánni kezdém a dolgot, magamnak maradtam; mert
                  később a szépnek én nem kellettem, a csúnya meg nekem.</p>
               <p>Míg Imre Andrással beszélgetett, az öregúr addig magában tűnődött, mert már nem
                  bírta végig várni a hosszú haragot, melyből sem ő nem akart kimozdulni, sem pedig
                  a szomszédok, s íme most már kétségtelenül látja, hogy Imrének olyan viszonya van,
                  melyet eltagadni alig lehetne már.</p>
               <p>Kínjában mindenütt kereste Andrást, ki csakugyan meghallotta a külső neszt, s
                  kiment az öreghez.</p>
               <p>- Tessék parancsolni! - mondja András lépésről lépésre kísérvén az öreget; de az
                  még mindig némán járkál, s nem bírja lefogni a nagy indulatot, mely lelkében
                  csatát vív, mert az jutott eszébe az öregnek, hogy ha már Imre szereti is a lányt,
                  ezt nem bánná; de hogy a lány kikosarazza a fiút, ezt már nem bírná túlélni.</p>
               <p>Már a szobában volt, s András még mindig hiába várja a feleletet, s bámulva látja,
                  hogy Imre megint az ablaknál van, Jolán pedig most lép ki a virágágyak közül s egy
                  rózsabimbót eresztett le a patakra, mely a szomszéd-kertből az innenső részbe
                  kanyarodott.</p>
               <p>Imre rögtön elment az ablakból s néhány gondolat alatt már a kertnek azon szárnyán
                  állt, hol a víz újra visszakanyarodik, s meghozta a küldött rózsát, mit Imre
                  kivesz, s mellére tűz fel.</p>
               <p>A lány várni látszék, s midőn Imrét a rózsával meglátta, nyugodtan távozék,
                  anélkül, hogy gyaníthatá, miként az öreg is végigszemlélte a jelenetet, s midőn
                  előbbi nyugtalansága egy csöndes boldogságba ment át, utóbb egész jó kedéllyel
                  mondja fönnhangon: “Ezeket aztán jól megőriztük.” - Persze, az öregúr még messze
                  volt azon időtől, mikor a költő megírta:</p>
               <p>
                  A virágnak megtiltani nem lehet, Hogy ne nyíljék, mikor jő a
                     kikelet.
               </p>
            </div>
            <div type="chapter">
               <head> IX. Amica.</head>
               <p>A szeptemvir úr gyűlésre készült, s éppen most eresztette el Galibát, kinek még
                  volt némi mondanivalója, hogy a pört okvetlenül megnyerje, minthogy azt ma végképp
                  befejezik, s nincs már egyéb hátra, mint a végítélet.</p>
               <p>- Csak menjen Galiba uram, mindent tudok már! - mondja a szeptemvir, mentéje után
                  nyúlván, de midőn az egyik ujjába már bedugná a kezét, az oldalajtón jő be a
                  méltóságos asszony, s az öregúrról lehúzza a mentét, mi annyit tett, hogy az
                  asszonyság beszélni akar.</p>
               <p>- Nem érek ám rá! - szabadkozék a szeptemvir, megkapaszkodván a mentében, melynek
                  egyik ujját az asszony fogta.</p>
               <p>- De rá kell érni, - mondja az asszony egész hangon, - mit akart ez a Galiba?</p>
               <p>- Egyebet semmit! - mondja mosolyogva az öreg, szelíden húzván a lefoglalt
                  mentét.</p>
               <p>- Édes gazdám, - esenkedik az asszony - szóltam-e én valaha a te dolgaidba?</p>
               <p>- Hát engem láttál-e fazekaid, lábasaid között?</p>
               <p>- Majd elvárnálak, - mondja az asszony, jogainak védelmére kelvén, - illenék is a
                  cselédek közt bujkálni?</p>
               <p>- Ez a szoba pedig az én konyhám, édes feleségem, - vitatkozik a férj, - nekem sem
                  kell kukta.</p>
               <p>- No, hiszen kimegyek mindjárt, édes öregem, - szól az asszony engeszteltebb
                  hangon, - hanem édes öregem, - mi már maholnap itt hagyjuk ezt az
                  árnyékvilágot.</p>
               <p>- De én bizony még nem kívánkozom ki belőle, anyjuk, azért csak hadd el a
                  búcsúztatót, azt más is elvégzi.</p>
               <p>- Te szívtelen ember vagy.</p>
               <p>- Ejnye de nagy feneket kerítesz, anyjuk, - talán módi-fejkötőt kívántál meg
                  nagyon, hogy úgy apróra válogatsz?</p>
               <p>- Mintha én azt tőled kérdezném, - szól az asszony egész felsőbbséggel, - másról
                  van itt a szó.</p>
               <p>- Mondtam már, hogy nem érek rá, - pattog az úr, - ma jön ítélet alá a Baltay-pör,
                  s nekem ott kell lennem.</p>
               <p>- Láttam, hogy az az istentelen Galiba itt volt, tudom már mi lesz a vége.</p>
               <p>- Majd megmondom holnap.</p>
               <p>- Elveszti az özvegy a pört, úgy-e?</p>
               <p>- Bizony nem venném meg öt garasért az egész jussát, annyit mondhatok.</p>
               <p>- Aztán te is annak a keményfejű Baltaynak fogod pártját?</p>
               <p>- Akinek igaza van!</p>
               <p>- Nem az igazságról van itten szó, hanem ha ez a pör el lesz ítélve, annyi mintha
                  ezt a két gyermeket ölnétek meg, erre persze nem gondoltak a méltóságos urak?</p>
               <p>- De hát mit csináljunk?</p>
               <p>- Nem lehetne még húzni a pört vagy tíz esztendeig?</p>
               <p>- Két óráig sem anyjukom, mert két óra alatt meg lesz az ítélet.</p>
               <p>- Hát mondják, hogy egyiknek sincsen igaza, vagy hogy mindkettőnek igaza van.</p>
               <p>- Anyjuk, Verbőczyt ilyenképpen még nem magyarázta senki.</p>
               <p>- Hát nincsen valami módja annak, hogy a pört egyik se nyerje meg?</p>
               <p>- Volna egy, - de mit használ az az egy mód, például ha egyezségre utasítjuk őket, - ha valamelyik meg nem egyez, mégis csak
                  ítéletet kell hozni.</p>
               <p>- Kedves öregem, - kiált föl az asszony, megcsókolván a szeptemvirnek piros képét,
                  mit már tíz esztendeje nem cselekedett, - hát minek is mondjátok azt diákul?</p>
               <p>- Amicá-nak mondjuk.</p>
               <p>- Na, ez legalább nem hasonlít az executióhoz, - azért
                  kedves öregem, most az egyszer tegyen meg nekem is annyit, mennyit egy
                  pörvesztőnek megtesz.</p>
               <p>- Ennyit könnyen megtehetek! - mondja a szeptemvir az eleresztett mentét felöltve,
                  s miután irományait egy nagy szíjjal összecsatolá, megindult a kúria felé, hogy
                  még ülés előtt megcsinálja a többséget, mely az öregúrnak úgy is szívesen
                  engedelmeskedett, kivált ez ügyben, hol sem egyik, sem másik felet nem akarta
                  egyik is megkeseríteni.</p>
               <p>Galiba már ismét útra készült, hogy a nagyságos úrnak megvigye a jó hírt, s
                  előlegesen annyit megírt már neki, hogy huszonnégy óra múlva a levél vétele után
                  személyesen ott lesz.</p>
               <p>Baltay megkapván a levelet, jobban megijedt, mint a diák, kit a csúszkálásért
                  akarnak lehúzni; de most már minden késő, hisz lehetetlen megakadályoznia az
                  ítéletet, melyet inkább ijesztgetőnek tartott, mint igazságkeresőnek, - s éppen
                  azért már kétszer is megindult, hogy maga béküljön ki velük.</p>
               <p>Andrásnak nem mert szólni, félt azon embertől, ki e tettét úgyis oly gyakran
                  korholta, s e gyámoltalanságában az önérzet is fölserkedt benne, s nem akarta
                  mutatni, mintha az utolsó órában tán a kétséges kimeneteltől való félelem indítná
                  útnak, valamint azt is elgondolta, hogy ő a legöregebb, s egy-két jó szót azok is
                  adhatnának neki.</p>
               <p>Meggyúlt körülötte a föld, s mindinkább kisebb körbe szorult, honnét a menekülés
                  lehetetlen, csak az órákat számíthatja még, tudniillik amennyi idő alatt Galiba
                  megérkezik azon ítélettel, melynek végét voltaképpen sohasem kívánta, s ha
                  megnyeri újabb zavar, s ha meg nem nyeri, még nagyobb szégyen.</p>
               <p>Imrére gondolt, tán jó volna a fiú eszének hasznát venni; de nem azon világ volt
                  még akkor, hogy az öregebb a fiatalabbtól kérjen tanácsot; tehát ha meggyúlt a
                  ház, égjen le.</p>
               <p>Volt az öregúrnak ökölnyi órája, mely minden nyomásra megszólalt; azzal beszélget
                  most, mert a huszonnégy órából mindig fogy és még könnyebben esik neki, ha tudja,
                  hány óra még az élet, de annál kevesebb reménye van, hogy a szomszédházból békélni
                  jőjenek.</p>
               <p>Most már minduntalan kinéz, mert ha kocsizörejt hallott, mindannyiszor azt várta,
                  - hogy Galiba lép be.</p>
               <p>Be is lépett, és az öregúr az ablakfalhoz támaszkodék, hogy ha dűl, hát jó helyre
                  dűljön. - Ilyen helyzetben találta Galiba Baltay őnagyságát.</p>
               <p>- Hic sum, magnifice, - egy secundum minutummal sem késtem.</p>
               <p>- Miattam elkéshetett volna egy álló esztendővel.</p>
               <p>- Talán már tud mindent, magnifice domine?</p>
               <p>- Ha mindent tudnék, nem tartanék még Pesten is prókátort.</p>
               <p>- Magnifice, tudja-e mi az a fátum?</p>
               <p>- Egy ostoba diák szó, Galiba uram, amit csakugyan nem érdemes magyarra
                  fordítani.</p>
               <p>- De azt nem tudja magnifice, hogy ez engem continue persequal.</p>
               <p>- Jaj csak utolérné, domine, bizony magam is tolnám hátulról.</p>
               <p>- Magnifice domine, én egy szerencsétlen flótás vagyok, - panaszkodik Galiba,
                  misereatur mei, üssön agyon; mert látom, hogy nem érdemlek egyebet.</p>
               <p>- Elvesztettük a pört? - mondja az öreg olyan arccal, mintha tán ennek mégis
                  jobban örülne, mint a megnyerésnek.</p>
               <p>- El nem vesztettük, instálom alássan, de nem is nyertük még meg, - mondja Galiba
                  félájultan - kérem magnifice domine, - csak fogjon nekem egy puskát.</p>
               <p>- Beszéljen okosan Galiba uram - sietteti Baltay, ki nem okoskodván e zagyvalékból
                  - talán a hóna alól vesztette el a pört?</p>
               <p>- Nihil horum, magnifice domine, hanem gondolja csak per amorem Dei...</p>
               <p>- Semmit sem gondolok, hanem vegyen lélegzetet; mert látom, hogy megfullad, s ha
                  kinyugodta magát, a lehető legrövidebben mondjon el mindent magyarán.</p>
               <p>- Egyetlenegy szó, magnifice, hanem salva venia, az az egyetlenegy is diák
                  szó.</p>
               <p>- Várjon egy kissé - mondja Baltay sülve és főlve, s miután nagy lélegzetet vett,
                  intett a fejével a remegő embernek, - no hát mondja ki azt a diák szót...</p>
               <p>- Amicára eresztették a dolgot.</p>
               <p>- András! - kiáltott egy nagyot az öregúr, mire Galiba térdei megreszkettek, s már
                  a keze után nyúlt a nagyságos úrnak, mert tökéletesen hitte, hogy Baltay szonika kidobatja nem csak a házból, hanem a faluból is.</p>
               <p>- Itt vagyok! - felel András, a lármára benyitva a másik szobából.</p>
               <p>- A tekintetes úr szobáját készítsék el kendtek szaporán, - mondja Baltay
                  Andrásnak, aztán pedig Galibához szól: - evett-e már spektábilis? mit parancsol?
                  hideget, meleget?</p>
               <p>- Volt már részem benne, - höbög Galiba, még mindig remegve és valóban igazat
                  mondott, hogy volt benne része, mert a keze reszket, a fejéről pedig csak úgy
                  csörgedezik le a veríték.</p>
               <p>- Süssenek, főzzenek szaporán, - mondja Baltay, - el kell hívni vacsorára a papot
                  is, mikor ilyen érdemes úri vendégünk van, - menjen kend szaporán András, ne
                  várakoztassa a tekintetes urat. Üljön le a tekintetes úr, - szól Galibához, -
                  bizony még itt álldogál, mint valami diákgyerek, - foglaljon helyet, ahol jobban
                  tetszik, széken, nyugágyon, vagy ahol jobb lesz?</p>
               <p>- Ad aniniam, azt hittem, hogy rossz hírt hoztam, - véli Galiba.</p>
               <p>- A lehető legjobbat, eszem ágában sem volt ilyent várni, - hát hogy van fiskális
                  úr?</p>
               <p>- Mediocriter! - válaszol a másik megszokott módon, hogy a kliensek valahogy azt
                  ne gyanítsák, hogy a honoráriumra nincsen szüksége.</p>
               <p>- Gyújtson pipára, addig a tisztelendő úr is megjön, aztán beszélhetnek diákul
                  amennyit tetszik bízvást, ma még ezt is megszenvedem.</p>
               <p>- Quid dicit magnifice?</p>
               <p>- Azt, hogy ma még diákul is beszélhet; ha elmegy, úgy is kifüstöltetem a
                  házat.</p>
               <p>A nagyságos úr lement a kertbe, Galiba pedig el nem tudta gondolni, mit gyanítson
                  az egészből, hanem azért, ha már így is jó, - ő örül neki legjobban.</p>
               <p>- András! - mondja Baltay lemenet - ne hagyja kend koplalni azt a pesti urat; amit
                  kér, csak adjon kend neki, legalább emlegesse meg, hogy itt volt.</p>
               <p>- De jó kedve van a nagyságos úrnak? - csudálkozik András - cigányokat ne
                  hozzak?</p>
               <p>- Két bandát, András, - nevet az úr, - az egyik banda jobbról hegedüljön, a másik
                  pedig balról.</p>
               <p>- Jó lesz, jó! - teszi hozzá András, egy tányérhalmazzal odább menve - de úgy
                  elszomorodott, hogy már nagy kedvet érzett volna a tányérhalmazt földre
                  csöppenteni.</p>
               <p>András nem gondolhatott egyebet, mint hogy Galiba a pört megnyerte; azért van ily
                  nagy kelete a nagyságos úr előtt; hanem mivel az öreg nem szólt magától, András
                  elhatározta, hogy Galibát kérdi meg.</p>
               <p>- Tekintetes uram, ugyan jó kedvet csinált az öreguraságnak.</p>
               <p>- Én ugyan nem tudom mivel - mondja a prókátor - sőt még most is azt hiszem, hogy
                  ki akar dobatni.</p>
               <p>- Elvesztettük a nagy pört? - kérdi némi gyanítással András.</p>
               <p>- Nem vesztettük bíz azt; hanem nem is nyertük meg.</p>
               <p>- Ilyen pört sem hallottam, tekintetes uram, hol kell ennek örülni.</p>
               <p>- Én legalább nem örülök neki, András, hanem ha ki nem egyeznek...</p>
               <p>- Hát egyezkedni kell nekik? - kérdi András egész kíváncsisággal, mit Galiba
                  megint nem értett.</p>
               <p>- A kúria megrendelte, hogy az egyezséget próbálják meg.</p>
               <p>- Nem éhes a tekintetes úr? - kiáltja András az ajtó felé fordulva, hogy ételért
                  rohanjon; mert most már mégis értette a nagyságos úr, ki a kibékülhetés miatt lett
                  olyan jókedvű, valamint András is, ki annyira beléjött az emberségbe, hogy
                  Galibának még a csizmáját is lehúzta lefekvéskor minden parancsolás nélkül, s
                  annyira sürgött-forgott, hogy a nagy szívességből kicsinyben múlt, hogy magát is,
                  mint a kocsija kerekét, meg nem hájaztatta.</p>
               <p>Galibát jó ajándékkal eresztette el a nagyságos úr, és csak azt kívánta, hogy a
                  pört küldje le, az egyezséget pedig megkísérti mikor maga ráér, vagy a szomszédok
                  kérik.</p>
               <p>Az öregúr mindig halasztotta a dolgot, mert nem tudta, mi volna a legjobb módja,
                  hogy a végét békével megérjék, valamint a helyet sem tudta meghatározni, -
                  minthogy ő sem akart máshoz menni, meg mást sem magához hívni, valamint
                  Keszthelyen sem akart alkalmatlankodni, tehát mivel a pör Körmenden került meg,
                  végre oda kívánt menni az öregúr.</p>
               <p>- Jó messze esett Körmend, a tél is erős volt; de már mindegy, Körmend elég messze
                  esik Pesttől, hol Galiba a nyakában lett volna, tehát megegyeztek, hogy egy
                  bizonyos napon valamennyien ott lesznek, s az öregúr érteti e mások által, hogy ő
                  senkinek nem kívánja kárát.</p>
               <p>Ilyen körülmények közt egy héttel előbb megindult mind a két fél, még pedig
                  Keszthelynek, hol a gróf mind a két félnek tudott egy-két szót mondani, nem is
                  gyanítván, hogy az isten ezt a dolgot másképpen akarja elintézni, tehát menjünk
                  egymás után.</p>
               <p>Ezen útban megleljük ösmerőseinket, azért olvasóinkat még egy kis türelemre
                  kérjük: sétáljanak velünk.</p>
            </div>
            <div type="chapter">
               <head> X. A “kenyeretlen” csárda.</head>
               <p>Jaj nektek farkasok, ha a “Kenyeretlen” csárdára rohantok, oly éhes ott a gazda,
                  hogy még a farkast is megeszi! Régen ott feledte valaki a csárdát, még a tetőfát
                  is ott hagyta, hisz miért szedegesse le a korhadt fát, mikor egy jó szóért a
                  legegyenesebb fát döntheti le a Bakonyban. Ott maradt tehát farkasordítónak, hová
                  csak kínjában húzódott be egy elkésett utas, akkor is megelégedett, ha tető alá
                  kapott, fizetésképpen pedig egy szalonnadarabot vagy fél kenyeret hagyott a
                  kenyeretlen gazdának, ki sokat járkálhatott a nagyvilágban mielőtt ideért; mert
                  ide már csak egy lábát hozta.</p>
               <p>Az egykori ivószobában most már csak az ivott, ki csutorát hozott magával, s a
                  gazdát is megkínálta, a többi pedig kiment a sűrűig, s kalapjával vagy a vödörrel
                  merített vagy neki hasalt a forrásnak, s ivott, ameddig csak tetszett, mert ebben
                  a csárdában az icce-számot nem tartotta számon senki.</p>
               <p>Az ablaknak még volt egy pár fiókja, melyen nappal befért egy kis világosság; de
                  akinek nem volt elég ennyi, kirántotta a bunda darabot, mellyel a gazda a hézagot
                  benyomta, és eresztett be annyi friss levegőt, mennyit elállhatott, - s ha már
                  egyéb kényelmet keresett, végig nyújtózkodhatott a padon, asztalon vagy földön, ha
                  véletlenül valaki az asztalról vagy a padról le nem lökte, vagy a földön a képére
                  nem lépett.</p>
               <p>Az egyik sarokban egész helyet foglalt el a kályha, melynek a gazda adott annyi
                  eledelt, amennyi belefért, hisz a Bakony erdejében fa szükséget nem hallott még
                  senki, - s a gazda naphosszat elüldögélt kívül a konyhán a kályha szájánál, s a
                  favágáson kívül megelégedett annyi dologgal, - hogy a parazsat piszkálta.</p>
               <p>Egy istálló is dűlt a ház végében, hol a beterelt baromnak tűrhető menhelye akadt,
                  hanem a padláson nem volt annyi abrak, hogy egy torkos egér ünnepre valót
                  csíphetne belőle, mert összedűlt a tető s a gazda maga is csak akkor ment föl,
                  mikor a bomladozó kéményt támasztotta meg, hogy valamikor agyon ne verje a
                  padlást.</p>
               <p>A cégérnek nyele most is kinyújtózkodik még, de a káposztafej és a tüskecsomó rég
                  leszakadt, s amint a tetőn levő rothadt nádat föltúrta a vihar, messziről úgy
                  látszik, mintha valaki egy póznával állna a háztetőnek sarkán, s a vendéget akarná
                  elijesztgetni.</p>
               <p>A tetőt megnyomta a vénség, itt-ott egy szarufának a vége dugja ki sovány
                  könyökét, és a varjú messzire röpül ijedtében, mert a kunyhó füstje közé legfölebb
                  az a dohányszag keveredik, mit a gazda a ház végében termeszt, s mitől az udvaron
                  is megbolondul a légy, s ki tudja mikor volt az a nap, mikor itt rántásszag dűlt
                  ki a konyhából?</p>
               <p>Az udvarnak közepén állt a félszer, tán a legjobb épület a csárdánál, mert a
                  bevonulók előrelátásból nem hagyták kidűlni, s a tetejére raktak annyi tüskét,
                  hogy az esőnek erejét elfogja a letéglázott tetőtől, s ha a szekér alatta állt,
                  nem érte a vihar.</p>
               <p>Itt állapodott meg Meddig Józsi. A mogorva szabados elfoglalta a gazdátlan helyet,
                  s ha már egyetlenegy élő pára nem volt, aki engedelmeskedett volna neki, -
                  legalább élvezte azt a gondolatot, hogy neki sem parancsol senki.</p>
               <p>A “Kenyeretlen” csárdának megszorult vendégei hálaképpen tarták el a szabadost, ki
                  egy kenyérrel, egy kis szalonnával és elviselt ruhával fizettette magát, és a
                  rengeteg erdőnek megvolt az a jó tulajdonsága, mint az útmutatófának, hogy néha
                  legalább árnyékot nyújtott az elfáradt utasnak.</p>
               <p>Pista koronkint megnézte a roskadozó embert, ki kényelemre, zajos örömökre nem
                  vágyott, és félelem nélkül várta végóráját: hisz annyiszor nézett szemközt a
                  halállal! Ha sorsa a csaták zajába nem löki, lett volna belőle garázda, folyton
                  veszekedő, tán még útonálló is, ha egy elhibázott ütés kikergeti az emberek közül;
                  de midőn a katonasorban állt, s megrémülni látott ezer meg ezer embert, akkor a
                  szilaj vérű ember büszkén megereszté a kantárt, az ellenre vágott, s büszkén
                  nézett vissza az elmaradókra s az ő lelkében is megszólamlék egy gondolat: nézd, ezer meg ezer vitéznél vitézebb ember vagy!
               </p>
               <p>Nem jutott eszébe többé a kocsma, megutálta a dicsőségtelen marakodást, s míg
                  egykor izmainak erejét részeg pajtásokon próbálá, s dicsősége befért abba a
                  csárdazugba, honnét néha páronkint szórta ki az embert; megcsömörlött attól az
                  élettől, midőn megrémült emberek voltak ellenei, s kiket félerővel lehetett
                  kilökni, hisz félig önmaguktól rohantak kifelé, hogy öklétől menekülhessenek.</p>
               <p>Az ágyúmoraj volt az a harangszó, mely előtte megnyitá a vitézség templomát, hol
                  erő erő ellenében áll ki, hol az egyik azért meri megölni a másikat, mert maga is
                  meg mer halni; mondom, a legelső ágyúszónál lehullott róla a korhelység, vére
                  megérzé a dicsőség ösztönét, s a korhely most már nem erősebb, de bátrabb akart lenni, - hisz ilyen
                  küzdelemben meghalni nem gyalázat, sőt a legszebb érdem.</p>
               <p>Mellette állt a béres, - egy nyommal sem maradt hátrább, s az ágyúk tüzében
                  elfeledte az egykori kudarcot, tettétől megundorodott, orozva tett lövését
                  megszégyenlé, s ámbár ezreknél kitűnőbb volt, egyetlenegy gondolatra törekedett,
                  hogy még vitézebb legyen mint a béres.</p>
               <p>Őt is megkereste a golyó, a pécsi kórházban temették el egyik lábát; s a
                  megsebzett vad kínosan nézett elfolyott vérére, hisz nem versenyezhet többé, - s
                  midőn Pistával találkozék, kínosan gondolt arra, hogy elvádoltatván, kit a golyók
                  nem bírtak megölni, gyalázattal hal meg.</p>
               <p>Pista megint győztes maradt, - nem tudja őt elárulni; pedig tán még a gyalázatos
                  halált is eltűrné, ha a végórában azt mondhatná neki: elárultál? nézd nyugodtan
                  halok meg!</p>
               <p>Midőn Pistától elvált, utolsó harcát küzdötte végig, - arcát megmelegíté a
                  nagylelkűség, legyőzte gőgjét, megismerte, hogy ámbár Pista sem bátrabb, de szíve
                  nemesebb, - s ezen pillanattól nem kívánt az emberek közt élni, hogy közönséges
                  gyarlóságot lásson, s e dibdáb népnek lábainál annyi legyen, mint a forgács, mit
                  vagy megtipornak, vagy odább löknek.</p>
               <p>Kiment az erdőnek mélyébe, s néha födetlen fővel állt meg a viharban, jól esett
                  neki, mikor a szél összekócolá, s ilyenkor felnézett a százados tölgyre, melynek
                  gyengébb ágait tépi meg a vihar, maga pedig rendületlenül áll.</p>
               <p>Télben a kályha szájánál ült, fűtötte a kályhát, s az izzó parázsok közé tekintve,
                  agyában lerajzolá magát a harcos élet zaja, a pattogó fának egyhangú zörejében a
                  puskaropogás, s olykor egy hatalmas csattanásban kiegészítve lőn az ágyú, s még
                  így gondolatban is jól esett neki, hogy annyiszor röpült ő Pistával legelöl, s
                  minő hátra maradt el tőle a többi!</p>
               <p>Történetünk idejében még a vad is szívesen húzódott volna el valami sűrűbe, ha az
                  éhség ki nem veri szegény párát eledel után, miért a rengetegeket igen gyakran
                  messzire kellett összeszaladgálni; mert tél és kegyetlen hideg volt, s a hótömeg
                  ölnyire feküdt a föld rétege fölött.</p>
               <p>Alig törték meg az utat, már ismét behordta a szél, s a “Kenyeretlen” csárda előtt
                  hamarabb megállt a kocsi, mint máskor, s ami kis szénát összekotort nyáron a
                  gazda, a beszorult emberek mind elrimánkodták, hogy megkínzott barmaik valamiképp
                  éhen ne vesszenek.</p>
               <p>Pista volt a legutolsó vendég és látván, hogy a csárdában a tüzelőszalma is
                  kifogyott, megígérte a szabadosnak, hogy másnap estig legfölebb, megjön egy
                  forduló szalmával, s azonkívül a megfogyott élelmet megint kipótolja.</p>
               <p>Néhány órával később az éjszaki szél újabb vihart hozott, s nem maradt embernyom
                  az úton, csak a széles erdőnyílás vezette az embert, ha ezen órában még az úton
                  maradt volna, melyen a vadak is eszeveszetten rohantak, mert vagy a vihar, vagy az
                  éhség kergethette őket.</p>
               <p>A szabados hanyatlani érzé az erőt, sebeit elevenné tette a kemény idő, melynek
                  mérgétől nem kímélte magát, s néha órákig elácsorgott a csárda előtt, vagy még
                  messzebb is, ha tán valamely megszorult utast a viharok künn szorítottak volna, és
                  Pista nagyon észrevette, hogy a szabados önmagával birkózik, midőn szenvedéseit
                  tagadja, tehát föltette magában, hogy másnap visszajön, nehogy ínségben feledje az
                  erdőn.</p>
               <p>Fáradtan húzkodott be a konyhára néhány darab fát, mit előbb vagdalt össze, nehogy
                  tűz nélkül maradjon, mert az utolsó szál szalmát Pistának lovai ették meg, s míg
                  az Keszthelyről megfordul, ilyen zivatarban akár meg is fagyhat.</p>
               <p>Alig veté le az utolsó fadarabot, s alig helyezkedék el egy bundán, kegyetlen
                  fájások rohanták meg, s majdnem elfásultan hevert ott néhány óráig; - midőn pedig
                  megszűnvén a fájdalom, az álom is lefogta szemét, a kályhában a parázs lassankint
                  elhamvadt, s mire fölébredt, már a hamu is megfázott.</p>
               <p>
                  - Van-e valaki eleven ember ebben a házban? - szól egy
                  ember, kinek bajusza, szakálla jégcsappá dermedt, s mint egy csoda nézett be a
                  konyhaajtón.</p>
               <p>
                  - Itt vagyok! - mondja a szabados, fölkapaszkodván nagy
                  kínnal, hogy a betévedt embernek segéljen, ha tán segítségre lenne szükség.</p>
               <p>Az ajtó nyílásán át látta a gazda, hogy egy szánra rakott hintó áll a félszer
                  alatt, - előtte a négy ló gőzölögve várja az enyhelyet, a hintóból pedig két
                  úrhölgyet segít ki egy úr, és karjára fogva vezeti őket az egykori borivóba.</p>
               <p>- Irgalmas isten, csak hogy megmenekülhettünk! - mondja az idősebb hölgy, kiről a
                  szépség virágai nem szálltak el, ámbár az ifjabb hölgy gyermeke, de a két hölgy
                  között alig van több különbség, mint egy ágnak két virága közt, melyek közül az
                  egyik a nyílott virág egész pompájában, a másik pedig a most fakadó bimbó.</p>
               <p>Utasaink gróf Dunay nejével és leányával, kik az egyezségre indulának, s a zivatar
                  az útban kapta őket, s ha a csárdához nem érnek, a fáradt lovak már az úton
                  összerogynak.</p>
               <p>- Anyám, édes, szép anyám! - mondja a gyermeteg hölgy, anyját átölelve, - már azt
                  hittem, hogy az út közepén fagyunk meg valamennyien.</p>
               <p>A szabados megdöbbent a szóra és sietve botorkált a konyhába, hogy a kályhában
                  élessze a tűzet, de midőn kemény ujjaival a hamuba markolt, egészen hidegnek
                  találta.</p>
               <p>Tűzszerszáma után kotorászott, egyetlen kénpapír darabnál többet nem talált, de
                  tudva azt, hogy egy szál szalma sincsen a csárdában, mi lángot eresszen a fa alá,
                  hogy tüzet fogjon, aggódva kérdé a bejövő kocsistól:</p>
               <p>- Jó barátom, nincs széna a bakon?</p>
               <p>- Csakhogy magunk ide értünk, hisz utóbb már a kocsiládákat is lecsavartam és a
                  hóba hánytam, mert a lovak alig bírták el a terhet, - hanem fél zsákra való
                  abrakom van.</p>
               <p>- Adja a lovaknak barátom! - mondja a szabados és egy törzsökre hanyatlott, mert
                  megriadt a gondolattól, hogy ennyi embert az isten hidege vegyen meg, s az istálló
                  sokkal tágasabb volt, minthogy azt négy darab ló megmelegíteni bírja.</p>
               <p>Dunay kijött a szobából, hihetőleg megérezte a melegnek fogytát, s azt mondja a
                  gazdának.</p>
               <p>- Van-e fája, édes jó barátom?</p>
               <p>- Az erdőnek legmélyében vagyunk uram, hisz a fára látok ki az ajtón.</p>
               <p>- Szokták fűteni a kályhát?</p>
               <p>- Ma reggel még ökröt is megsüthettem volna benne, de lenyomott a fájdalom, -
                  beszéli a szabados, - s míg később elszunnyadtam, az alatt elhamvadt az utolsó
                  szikra is.</p>
               <p>- Rakunk újra tüzet! - mondja a gróf.</p>
               <p>- Nem vártam volna a parancsolást uram; de nincs mit elgyújtani.</p>
               <p>- Hisz akkor megfagyunk! - véli a gróf rémülten.</p>
               <p>- Nekem jótétemény lenne uram; de szánom ott benn azt a két ártatlan cselédet.
               </p>
               <p>
                  - Barátom! - mondja a gróf megriadva - ez igazság vagy
                  tréfa?</p>
               <p>- Uram, már mondám, hogy azokat sajnálom ott benn; mert hisz mi férfiak nem
                  ijedünk meg a haláltól, akár ma érjen el, akár holnap, fejezi be a szabados a
                  kénpapírszeletet forgatván kezében.</p>
               <p>- Barátom, - mondja a gróf, - egy könnyű kendő meggyúl még ettől?</p>
               <p>- Nem hiszem, - okoskodik amaz, - alig akkora a papír, hogy a ként rámázolhatták,
                  - azonban próbáljuk meg, ha meg nem gyúl, - megfagyni akkor is ráérünk.</p>
               <p>A gróf beszaladt, de a téli ruhák között nem akadt egy darab, melyet használhatott
                  volna, azért mielőtt a nőknek szólna, újra kiment a konyhára, hogy finom ingét
                  próbálja meg letépni, tán az megfogja majd a lángot. A szabados kiment a csárda
                  elejére, hogyha tán elszóródott valahol néhány szalmaszál, azonban a hó már a
                  házoldalon kezdett összegyülekezni, hanem midőn az erdőnyíláson végig nézne,
                  három-négy puskalövésnyire lát egy elakadt hintót, s valamivel idább négy ember
                  törtetett egyik fától a másikig.</p>
               <p>- Nem hittem, hogy ennyien lesznek a temetésemen! - dörmögi a szabados, ki után a
                  gróf kisietett, s minthogy a jövőket meglátta, a pihentebb lovakat elővezetteté,
                  ha még megtennék a szolgálatot, és a hóban bukdácsolókat egyenkint elhoznák.</p>
               <p>A kocsis az első; a gróf a hátulsó lovak egyikére kapott, s az alsó útra gázolának
                  szél után, a ámbár elég kínnal, de még is elég jókor elérték a négy gyalogoló
                  embert.</p>
               <p>Az ösmerkedés nem sokáig tartott, az ínség előtt a lenyújtott kéz a legnemesebb
                  emberbarát keze, s midőn az ember halódni készül, utolsónak vélt órájában önként
                  nyúl leghalálosabb ellenének keze után, s a végső végórában felebarátjait
                  látja.</p>
               <p>Baltayt fölsegíté a gróf a lóra, s mind a négyet átengedék a lihegő utasoknak, a
                  gróf pedig kocsisával a törésen ballagott, s mire a két nő ki akart a gróf után
                  tekinteni, hatan nyitottak be.</p>
               <p>Baltay és Imre, valamint András és a kocsis volt az újon érkezett vendég, kik
                  bámulva néztek egymásra a szoba közepén, de itt is András törte meg a csöndet
                  levetvén hóna alól egy nagy csomót, aztán pedig a nagyságos urat kezdé kiszedni a
                  fagyból.</p>
               <p>- Most már itt vagyunk valamennyien, - dörmögi András, - csak a prókátorok
                  hiányzanak ebben a farkasordítóban, hanem találunk majd helyettük farkasokat.</p>
               <p>Mindenki hallgatott, egyik sem tudta folytatni a beszédet, s minthogy sokáig
                  tartott a hallgatás, Dunay gróf kihívta Andrást a konyhába.</p>
               <p>- András! - mondja a gróf, - mi itt abban a veszedelemben vagyunk, hogy az erdőben
                  a fa között fagyunk meg; mert nincsen mivel alágyújtsuk a fát.</p>
               <p>- Itt van minden gyújtószerünk, - mondja a szabados a kis kénpapírt előmutatva, -
                  pedig ezzel a nyers fát tudom meg nem gyújtjuk.</p>
               <p>- Hála légyen a jó úristennek, - mondja András, - csakhogy így vagyunk.</p>
               <p>- De megkívánta kend a halódást, atyafi, - bosszankodik a szabados, - hogy így
                  megörült kend neki.</p>
               <p>- De még nem kívánkozom kihordozóskodni ebből a világból, hallja, jó barátom, -
                  mondja András, - majd csinálok én tüzet, ha még olyan nedves is a kelmed fája.</p>
               <p>- Az angyalok szólnak belőle, édes öregem, - véli a gróf, - hanem ne késsék vele,
                  fogjon rögtön hozzá, mert már a nők nagyon érzik a hideget.</p>
               <p>- Csak fél órát várjunk méltóságos uram, - hadd adjam meg a módját, - azért menjen
                  csak be, majd én az én uraimat hívom ki.</p>
               <p>A gróf Andrásra hagyta a dolgot, - bement a nőkhöz, kik a kályha mellett foglaltak
                  helyet, az öregúr pedig Imrét akarta kiküldeni, hogy nézzen körül a háznál, hogy
                  meg ne fagyjanak.</p>
               <p>András kihívta a férfiakat, kik a hívásnak engedtek, s az öregúr Andrástól
                  kérdezte:</p>
               <p>- Mi a baj, András?</p>
               <p>- Az, hogy itt fogunk megfagyni! - mondja András egész komolysággal nézve
                  szemközt, s elmondván, hogy nincs mit meggyújtani.</p>
               <p>- Ne kiáltson kend olyan hangosan! - mondja Baltay, - hisz én is megijedtem, hát
                  még azok a szerencsétlen asszonyok!</p>
               <p>- No hát elhiszi a nagyságos úr amit mondtam?</p>
               <p>- El hát, - mondja kínosan, - csak azt sajnálom, hogy ezek a szegény nők itt
                  vannak.</p>
               <p>- Magát sajnálja a nagyságos úr, jobb lesz!</p>
               <p>- Legyen kendnek esze a pokolban, engem már elevenen is kinyújtóztathat kend!</p>
               <p>András nem bírta könyű nélkül megállni az öregúrnak lemondását, kivált mikor egy
                  hosszú hallgatás után Baltay Imrére nézett, s annak kezét részvéttel fogta
                  meg.</p>
               <p>- Imre, - mondja az öreg, - remélem emberré neveltelek, hanem ha, mint remélem,
                  tovább kibírod, mint mi, ezt a kis lányt megőrzöd, amíg lehet.</p>
               <p>- Bátyám, - nem tagadom, - érette szívesen meghalok.</p>
               <p>- Szereted?</p>
               <p>- Nem mertem eddig megmondani! - vallja be a fiú.</p>
               <p>- Régen vártam erre, s én nem mertelek reákényszerítni; mondja az öreg is
                  megkönnyezve a végszót, s midőn kendőjéért nyúlna, hogy könyűjét letörülje,
                  oldalzsebében nem lelé, hanem a helyett Kisfaludy munkáit húzta ki, mit a kilépő
                  gróf is meglátott már.</p>
               <p>- Nagyságos uram, - mondja András, - még van egy szál kéngyertyánk.</p>
               <p>- Hát aztán?</p>
               <p>- Nem bánná meg, ha az úrfi a kisasszonyt elvenné?</p>
               <p>- Ne támassza föl kend az embert, András! - szól reménykedve az öreg.</p>
               <p>- Ha azt a Kisfaludyt meggyújtom ezzel a kéngyertyával, mindjárt lesz tüzünk.</p>
               <p>- Nem ezt akarta kend mondani, András? - véli az öreg, - tudja kend, hogy ez
                  legkedvesebb jószágom.</p>
               <p>Dunay meghatottan állt az öreg háta mögött, - s láthatta, hogy remegnek az öregnek
                  kezei, melyekben a könyveket tartja.</p>
               <p>
                  - Hát nem adja oda, nagyságos uram?</p>
               <p>- Meggyújtaná kend az imádságos könyvét? - kérdi átható hangon Baltay.</p>
               <p>- Nem tudom nagyságos uram! - mondja meglepetve a hajdú.</p>
               <p>- Nekem ez imádságos könyvem! - bizonykolja az öreg, mire Dunay elébe lép és
                  először annyi idő után megszólítja az öreget.</p>
               <p>- Most meg én faragok rovást! - mondja Dunay a múltakra célozva, mire Baltay a
                  gróf kezét megfogvánmondja:</p>
               <p>- Nem fogja azt tenni, - egyszersmind Andrásnak azt mondja: láttam, hogy elhozta
                  kend azt a nagy pört, - gyújtsa meg kend azt, - de Kisfaludyt el nem pörköli kend.</p>
               <p>- Inkább a pört, mint a könyvet? - kérdi Dunay boldogságtól csillogó arccal.</p>
               <p>- Megadom magamat! - vallja be az öreg, helyet adván Andrásnak, ki a nagy csomó
                  papírt a kályha szájához vitte, hol az aprófa készen volt, aztán egy ütet taplóval
                  föllobbanták a kéngyertyát, s a kis szelet papírról a láng a pörhalmaznak egyes
                  csomóiba kapott, s mire egy része elégett, a nedves fát is megjárta a láng,
                  durrogva égvén a kályhában, melyhez a didergő vendégek egy nagy körbe ültek.</p>
               <p>Midőn András a tűzbe lökte a pörnek utolsó levelét, azt mondja:</p>
               <p>- Mondtam úgy-e, nagyságos uram, hogy én vetem ezt tűzbe!</p>
               <p>- No, hogy jobban égjen, - teszi hozzá az öreg, - itt van még a rovás is, - mondja, kihúzván oldalzsebéből a rovást, mit oly régóta
                  hordozgat magával, - szent a béke köztünk.</p>
               <p>Mire bemelegedett a kályha, Baltay megösmerkedett a kis lánnyal, kit ma ölelt meg
                  legelőször s kezét Imréébe adván, azt mondja:</p>
               <p>- Édes kis húgocskám, rég neked szántam én már ezt a fiút.</p>
               <p>- Az gondolja a nagyságos úr, - kiált közbe András, - hogy én azt már régen nem
                  tudtam?</p>
               <p>- De nem tudta kend.</p>
               <p>- Dehogy nem tudtam, - csakhogy nem akartam mondani a nagyságos úrnak, hogy
                  szívesen megbékülne, csak valaki szép módjával elkezdeni tudná.</p>
               <p>- Semmit sem tud kend! - mondja Baltay, nagy diadallal szedvén elő tárcájából egy
                  rég meggyűrt levelet s odaadá Dunaynak, ki rögtön megismerte a boldogult herceg
                  írását, melynek hiányzó sorai következők valának:</p>
               <p>
                  A végóra nagy későn mondja meg, édes jó barátom, hogy rövid
                     életünkben is temérdek jót tehettünk volna, s higgy nekem, nagy nyugalom tudni,
                     hogy sokan szerettek bennünket igazán, s elfeledni akarva sem tudnak.
               </p>
               <p>
                  Öcséd, mint Dunaytól tudom, szép lelkű gyermek - Dunaynak
                     leánygyermeke van, ne engedd, hogy hajlékodból idegenek tanyája legyen, amíg
                     lehet; - vezesd össze a két gyermeket, hogy szeretteid úgy sirassanak meg, mint
                     az enyéim most engemet. - Ez első és utolsó kérelme annak, ki
               </p>
               <p>
                  hű barátod a sírig Herceg Batthyány Lajos m. k.
               </p>
               <p>A sorokat Dunay hangosan olvasá, a két gyermek összefogózkodék, s a nyomorult
                  viskóban ölelkezék össze a rég küszködő család, mely nem lelt elég helyet a széles
                  birtokon egy istenáldott szóra, míg a közös veszedelem egy csárda falai közt hozta
                  őket össze.</p>
               <p>András három lépésről nézte őket, mint a fáradt művész nézte ezt a munkát, mely
                  nélküle nem tudott megkészülni, s melyből neki csak az az osztaléka volt, mi a
                  becsületes embernek mindenütt jut, s miért a gazember fáradni nem akar: - az
                  egyiknek kevés,a másiknak pedig az öntudat végtelen jutalom.</p>
               <p>- András! - kiált örömében Baltay, - ha hazamegyünk, minden rovást égessen kend
                  össze.</p>
               <p>- Senkire sem haragszik meg ezután nagyságos úr?</p>
               <p>- Nem én, még kendre sem - tréfálódzék az öreg.</p>
               <p>- Azt hiszi nagyságos uram, hogy nem lesz még olyan magyar ember, kinek rováson a
                  helye?</p>
               <p>- Azt már ezután nem mi rójuk meg, hallja kend; de a közvélemény.
               </p>
            </div>
            <div type="chapter">
               <head> XI. Egyezség prókátorok nélkül.</head>
               <p>Pista csak esteledésig maradt otthon, aztán megrakodván élelemmel és szalmával
                  visszaindult, de az erdőbe nem mert behatolni, hanem a szélső faluk egyikében
                  meghált.</p>
               <p>Reggelre megszűnt már az orkán, de a hótömeg oly nagy volt, hogy egyes
                  mélyedéseken lehetetlen volt átmenni, de a becsületes falubeliek nagy csoportban
                  indultak meg az erdőségnek, hogy a “Kenyeretlen” csárdást éhen veszni ne hagyják,
                  - s ámbár a sok mélyedés adott elég dolgot, déltájban szerencsésen megnyitottak
                  minden gátot, és a hű barát a csárdához ért; de nagyot csudálkozott, midőn azt
                  egészen megnépesedve találta.</p>
               <p>Megösmerték egymást, mindenik örvendett a viszontlátásnak, s midőn az első
                  kérdezkedéseken átestek, a szabados félre hívta Pistát.</p>
               <p>- Pajtás! Megvan még az írás, mit a kórházban átadtam?</p>
               <p>- Megtartottam eddig.</p>
               <p>- Barátom!... - szólal meg újra a szabados, - nagyon elfáradtam már e földön - s
                  míg ez a bűn rajtam fekszik, nem tudok elvergődni a másvilágra, azért, ha
                  hazaérsz, az öreg Baltaynak mutasd meg az írást.</p>
               <p>- Korán lesz még, Józsi!</p>
               <p>- Láttál már engemet szaladni? - kérdé büszkén a szabados.</p>
               <p>- Sem én, sem más! - nyugtatja meg őt a másik, megfogván bajtársának kezét.</p>
               <p>- Lásd, Pista, szebb úgy meghalni, ha a halálnak magam megyek szemközt.</p>
               <p>- Tehát mit cselekedjem?</p>
               <p>- Add át az öregnek az írást, most már talán ő is közelebb áll oda, hova haragos
                  képpel belépni nem engednek senkit, mondd, hogy bocsásson meg!</p>
               <p>- Hisz itt van a csárdában.</p>
               <p>- Nem bántom, - mondja a szabados, - tudom, régen örült ennyit; minek ríkassam
                  meg?</p>
               <p>- Amint te akarod, pajtás, nyugtatja meg amaz - tehát hazamenet.</p>
               <p>Pista kocsiját a fiatalabb urak foglalák el és az öreg András, a másikon pedig a
                  nők és Baltay foglalának helyet, hogy estére még Keszthelyre érjenek.</p>
               <p>Az elválás előtt beszólíták a szabadost s a gróf kérdi tőle.</p>
               <p>- Édes jó barátom, adósok nem akarunk maradni! - mondja, egy erszényt húzva ki,
                  melyben aranyok valának, - de a szabados hunyászkodás vagy kevélység nélkül
                  mondja:</p>
               <p>- Méltóságos uram, én sem fizetek senkinek, nekem sem fizet senki.</p>
               <p>- De tőlünk mégis elveszen valamit.</p>
               <p>- Semmit sem, méltóságos uram! Mi haszonra is adná, elkölteni úgy sem tudnám,
                  maradékom nincsen, veszendőnek pedig kár volna itt hagyni.</p>
               <p>- Barátom, - unszolá a grófné, - gyerekem boldogságát e helyen értem meg.</p>
               <p>- Adós voltam vele; - mondja hirtelen a szabados, látván, hogy az öreg Baltay
                  kiment, - mit Pista is észrevett, s a grófnak sietve mondja.</p>
               <p>- Hiába kínál ennek valamit, - méltóságos uram, - ez már ilyen ember.</p>
               <p>A gróf sajátszerűnek, de egyszersmind megmagyarázhatlannak találván a dolgot, -
                  nem unszolá tovább, hanem kezet szoríta vele, mire aztán azt mondja a
                  szabados:</p>
               <p>- Egy kérésem volna méltóságos uram, ha szószólómmá lenne.</p>
               <p>- Édes örömest - felel rögtön a gróf, - hadd hallom, mit kíván?</p>
               <p>- A méltóságos asszonyságok kezeit szeretném megcsókolni, ha tán megengednék.</p>
               <p>A két hölgy örömmel nyújtá oda kezét, s midőn mindkettőt megcsókolá, a grófné
                  érzé, hogy egy könnycsepp csordult ki a rideg ember szemeiből, mit a grófné nem
                  tudott megérteni, azért megilletődve kérdi:</p>
               <p>- Barátom, könnyezik?</p>
               <p>- Jól esik ez nekem, méltóságos asszonyom; mert akkor sem tudtam sírni, mikor
                  apámat temették.</p>
               <p>Minden oly megfoghatatlan, hogy a család maradni szeretne, - de bejött az öreg, s
                  unszolja őket a menésre, minek az a sikere lőn, hogy egy búcsúköszöntés után a nők
                  és a gróf kimenének. Baltay pedig azt mondja a szabadosnak:</p>
               <p>- Nem feledkezem el, becsületes ember; hanem addig is isten velünk, hadd szorítom
                  meg a kezét.</p>
               <p>- Nem lehet, - nagyságos uram, - nem érdemlettem meg.</p>
               <p>- A patvarba, - kinek szoríthatnám meg a kezét szívesebben,
                  mint a kendét?</p>
               <p>- Nagyságos uram, - várjuk meg a holnapi napot.</p>
               <p>- De én most menni akarok, s holnapig nem várok.</p>
               <p>- Nem tartóztatom a nagyságos urat, - huzakodék a szabados, - hanem holnap
                  ilyenkor gondoljon rám, és ha akkor azt gondolja, amit most, - nekem annyi, mintha
                  kezet szorítana velem.</p>
               <p>- Holnap is csak azt gondolom, amit ma!</p>
               <p>- Megtudom én azt is, - hanem éppen azért várjuk el a holnapi napot.</p>
               <p>- Na, - legyen, - mondja Baltay, - agyafúrt ember kend, - hanem azért derék ember,
                  ezt én mondom, Baltay.</p>
               <p>- Bár csak holnap is azt mondaná nagyságos uram.</p>
               <p>- Jó éjszakát, - búcsúzik Baltay, - tehát holnap ilyenkor egymásra gondolunk.</p>
               <p>- Azért jót állok, hogy nem feledjük el egymást. - végzi be a szót a szabados,
                  aztán pedig kiállt a csárda elejére, s a távozó kocsik után nézett mindaddig, míg
                  az erdőnyílásból ki nem tértek, aztán pedig a kályha szája elé ült le, folytatta a
                  munkát, - nézte a kályhában a tüzet s mintha összeszámolt volna a világgal,
                  könnyebbült kebellel piszkálta az izzó szenet, s újra lerajzolódának emlékében az
                  egykori csaták, melyeket látni alig lesz már többé alkalma: de a régiekből valamit
                  feledni nem tud és nem akar.</p>
               <p>Tán én is találtam volna egy bitófát, hová ezt az embert kiköthetném, s hű
                  maradtam volna a nagyvilág büntető törvényéhez, mely addig nem talál megnyugvást,
                  míg a bűnöst agyon nem veri.</p>
               <p>Oh, mily érdekes olvasmány, látni egy embert, kinek lelkét az író végighúzkodja a
                  sáron, aztán pedig kilöki a szemétre, hogy még több undokság ragadjon rá, s mikor
                  már egészen bizonyos, hogy minden jó gyomrú ember megundorodik tőle, a szellemdús
                  író készen van elmondani azt, mi a varjúknak dobatik, - hisz mi köze hozzá az
                  írónak, hogy a tolvajt fel szokták kötni, - ő megtette a magáét, földhöz verte a
                  lelket, a testet miért kímélnék? - a közönség érdekes olvasmányt akar, - íme,
                  nyársba van már húzva egy ember, tisztelt olvasó közönség,
                  tessék ordítani!</p>
               <p>A húsz esztendős gyermek egy bolond órájában elvet egy lépést, nincsen ember, ki
                  utána nyúljon, hogy negyven-ötven esztendőnek megmentse. - Minek is! Megbotlott
                  vagy szántszándékkal esett el, mindegy: kötözd meg. - Ha ló lenne, s a lovat
                  megcsípné egy légy és kínjában kirúgván, a kocsist is eléri, összeszamarazzák a
                  kocsist, s a ló - abrakot kap megint. - A pénzdarab leesik, felveszik a porból,
                  lefújják róla a port, zsebre teszik megint, - senki sem emlegeti többé, hogy
                  elesett; csak az embert lökik vissza a sárba; - eggyel több vagy kevesebb - az
                  mindegy!</p>
               <p>Utálom e lelketlen eljárást, s ha már a többség ilyen bolond, tegyünk kivételt is,
                  bizony-bizony ráértünk már egyszer.</p>
               <p>Mire beesteledett volna végképpen, Keszthelyre értek a vendégek.</p>
               <p>Festetics a kocsizörejre lesietett, s a nagy lépcsőhöz érve bámult el, midőn a
                  haragos atyafiakat együtt jönni látta, - azonban nem sokáig késtek a
                  megmagyarázással, s általános öröm lőn a keszthelyi kastélyban.</p>
               <p>Másnap reggel együtt reggelizett a család. András az előteremben beszélgetett
                  Pistával, kit a gróf felkéretett, mert hitte, hogy a “Kenyeretlen” csárdának
                  lakójáról többet tud mondani, - különösen pedig azt akarta tudni, miért volna
                  adósa nejének még boldogságával is?</p>
               <p>A reggelizés után Baltay kezét a grófnak nyújtván, átment saját szobájába, hová
                  András Pistát vezette be.</p>
               <p>- Mi jót hozott édes barátom? - kérdi nagy szívességgel az öreg.</p>
               <p>- Ezt a kis papírdarabot hoztam el, nagyságos uram, - mondja Pista, - most már
                  nincs mit titkolódznom, tessék elolvasni.</p>
               <p>Baltay elhalaványult, valamint a gróf is, és az öreg remegő kézzel nyúlt a papiros
                  után, mely jól megöregedett, mióta Pista tartogatta, hanem azért s belseje tisztán
                  olvasható, s az öregúr elolvasta a vallomást.</p>
               <p>- Ki írta alá mint tanú?- kérdi az öreg.</p>
               <p>- Én és a kórházi felügyelő, - felel Pista, - hisz ott van az én nevem mellett a
                  főorvosé, tisztán ki van írva.</p>
               <p>- Semmi kétség! - mondja az öreg, - a főorvos keze írását ösmerem, - ő általa
                  tudtam meg, hogy a pör a körmendi levéltárban van letéve.</p>
               <p>- A másik tanú pedig én vagyok.</p>
               <p>- S aki megölte?</p>
               <p>- Ott a neve, nagyságos uraim, - a boldogtalan nekem szánta a golyót, és az úrfit
                  találta el!</p>
               <p>- Bocsásson meg neki a jó isten, én nem átkozhatom el.</p>
               <p>- Nagyságos uram! - mondja Pista, - én még más szót is várok.</p>
               <p>- Mit mondjak még, édes jó barátom?</p>
               <p>- Hogy nemcsak nem átkozza el, de meg is bocsát neki.</p>
               <p>- Tehát megbocsátok neki!</p>
               <p>- Tüstént megyek, nagyságos uram, megviszem neki ezt a vigasztalást.</p>
               <p>- És még élne ez az ember?</p>
               <p>- Tegnap valamennyien vendégei voltunk a csárdában, nagyságos uram!</p>
               <p>- Az a sánta ember?</p>
               <p>- Kit úgy vert meg a sors, hogy az enyém helyett az ő lábát vágta el az orvos. -
                  mondja Pista, egyszersmind elbeszélvén az egész dolgot, mint ahogy az Pécsett
                  megtörtént velük.</p>
               <p>- Úgy ez az az ember, kivel a hadjáratban az erdőnyílásban álltak? - kérdi a
                  gróf.</p>
               <p>- Ott kaptuk a sebeket, s az ágyúzás után kerültünk kórházba.</p>
               <p>- Nem avatkozom az isten dolgába, - mondja az öreg, - látom, büntető keze hamarabb
                  elérte, mint én tudtam volna, ha az ég megeléglé e szenvedést, én meg is sokallom,
                  én megbocsátok neki.</p>
               <p>- Isten velünk! - mondja Pista, s egy negyed múlva már megint az erdő felé
                  tartott. Baltay nem bírt megválni a gondolattól, mely néhány óráig nyomta, - de
                  midőn újra visszaélte a múltat, s elért a jelenig, mely boldogságot kínált öreg
                  napjainak, - lassankint lemaradozott a bánat, s a két fiatalnak boldogsága
                  félretolta az utolsó ködöt is.</p>
               <p>Alkonyatkor utolszor emlékezék a dologról s midőn elérte azt a pontot, mely a
                  tegnapi órának ideje volt, a mogorva szabados arcát maga előtt látta, - megérté,
                  hogy e vad vonásokon az erő duzzadt ki egykoron s bár nagyot hibázott egyszer a
                  kéz, leszenvedte azt százszor, - és megrettenés nélkül vádolja el magát.</p>
               <p>- Derék ember! - mondja hangosan az öreg, bemenvén kedvenceihez, kik a
                  háborítatlan látás boldog örömeit érzék, - míg a szabados étlen-szomjan várta
                  Pistát a csárda előtt, mert megígérte Pista, hogy hírmondónak bármi későn
                  megjön.</p>
               <p>Az időnek rideg képe lassankint elhomályosodott, hanem még tisztán látta az úton a
                  fekete pontot, mely fához mérve mindinkább közeleg s néhány óra negyed múlva
                  megérkezett a nagy kínnal várt vendég.</p>
               <p>- Megbocsátott! - mondja Pista a szabadosnak, ki egy szót nem tudott felelni,
                  hanem állva maradt egy helyben, míg Pista gőzölgő lovait a nyughelyre vezette, s a
                  nagy istállóban tüzet rakott, hogy szegény párákat meg ne ölje majd a hideg.</p>
               <p>Magunk is érezzük, hogy e pillanatban lehető legkevesebbet kell mondanunk, s
                  magunk is habozunk, nem tudván megosztani e fejezetet, melybe két különvált képet
                  kell illesztenünk, - az egyik a mogorva szabados, kit a bocsánat fogott le, a
                  másik a boldog család, melyből most már az öreg anya sem hiányzik, hanem szerettei
                  között ül, nem gondolván a múltnak szenvedéseire, - ajkára nem fért egyetlen
                  szemrehányás, hanem áhítatos buzgalommal bámulta a gondviselés művét, mely a
                  szétszakadt szálakat ily nem várt módon illesztette össze.</p>
               <p>Alakjainkkal nem fogunk többé találkozni, sorsuk most már nem érdekel bennünket, -
                  küzdelmük közben megérett az az eszme, melyért tollat fogánk, - az irodalom nem
                  árva többé, - hanem egy harcos, mely eszméivel hódít.</p>
               <p>Baltay hű maradt Kisfaludyjához; András megelégedett önmagával, hisz ő azon
                  emberek közé tartozott, kik nem várnak dicséretet, - mert az igazságot gorombán is
                  megmondja, ha másképp meg nem hallgatják, - s midőn egyedül maradt, egyet ránt
                  dolmánya szárán, mi nála körülbelül annyit tesz, mintha valami nálánál is különb
                  ember megveregetné a vállát.</p>
               <p>Festetics végighallgatván a történetet, midőn Baltayval megint végignézék a
                  keszthelyi intézetet, elégülten mondja:</p>
               <p>- Barátom! A mi szerepünk eddig tart, - a többi a fiatalok dolga.</p>
               <p>*</p>
               <p>Midőn a Bakony erdején oly sűrű lőn a falevél, hogy a madárfészek
                  elrejtőzködhetett, Pista megint az erdő felé legyen; de lovait most már nem
                  ereszté meg oly sebesen, mint máskor, hisz nincsen, ki vendégképpen várja, meghalt
                  a kifáradt ember, s ma már a nyughely várakozik reá.</p>
               <p>Pista néhány csonka vitézt rakott föl kocsira, s ezekkel adta meg a legutolsó
                  tiszteletet, a hidegült tetemet visszaadván a földnek.</p>
               <p>A csárdától nem messze, a forráshoz is közel kikereste a legárnyékosabb helyet, s
                  elkészíté az öröktanyát, míg az ébredésnek órája el nem jön.</p>
               <p>Nem volt ének, nem volt búcsúztató, - nem volt osztozkodó nép, hogy a temetésről
                  visszajővén elosztozzék a maradékon, és még össze is marakodjanak az aprólékon,
                  hol a gombostűt is megválogatják, nehogy eggyel többet vagy jobban hordjon el a
                  másik.</p>
               <p>A legszebb hantokat válogatták, s nyírfának ágából illesztettek össze egy
                  keresztet, s a mező virágaiból még koszorú is került.</p>
               <p>Ledűlt a fa - árnyéka sincs többé, - elrothadt porát fogja majd csak egykor
                  széthordani a szél, - messze, mindenfelé; ki szedi megint azt össze?</p>
               <p>A hitetlennek nagyobb kínja nem lehet végórájában, minthogy a léleknek
                  halhatatlanságát nem meri elhinni, pedig de szívesen elhinné!</p>
               <p>Higgyetek és üdvözülni fogtok!</p>
            </div>
            <div type="chapter">
               <head> XII. Fele enyém, fele meg a tied.</head>
               <p>Olvasóm lámpája elalvófélben van, tán nem is látja meg a vékony fonalat, melynek
                  vége mindjárt kezembe jő, pedig még egy csomót kell eloldanom, s még egyszer
                  meghurcolom azt a türelmet, mely e fonaleregetést három köteten keresztül végig
                  várni tudta.</p>
               <p>Még egyszer keressük föl az egykori bérest, kitől látatlanban magam sem tudnék
                  elbúcsúzni, ki tán mai napig is csak olyan erős, mint az ozorai búcsún, csakhogy
                  aki izengetne neki, a föld alatt nyugszik már.</p>
               <p>Sümeg felől jön a grófi fogat, a négy táltos tajtékot ver az úton, s Holvagy
                  Pistának lakása előtt száll ki a kocsiból Kisfaludy Sándor, s a gazdát az udvaron
                  találja.</p>
               <p>- Megint látjuk egymást! - mondja Kisfaludy, megszorítván a megkeresett
                  jobbot.</p>
               <p>- Hála legyen érte a felséges úristennek, - válaszol rá Pista.</p>
               <p>- Gondolja-e, miért jöttem ily sebes vágtatást?</p>
               <p>- Ellenséget nem láttam erre jönni, - véli Pista, - különben azt hinném, hogy
                  vitéz őrnagy uram talán ellenséget hajtott.</p>
               <p>- Budáról jövök, még pedig egyenesen a nádor ő fönségétől.</p>
               <p>- Bizony odáig is hosszú az út, hát még onnét vissza! - üres kocsinak is elég.</p>
               <p>- Én pedig nem jöttem üresen! - mondja Kisfaludy.</p>
               <p>- Okos embernek a fejében is elég hordani valója van.</p>
               <p>- Emlékszik-e barátom azon napra, midőn az erdő szélen legelőször láttuk
                  egymást?</p>
               <p>- Egy kicsit emlékszem még az ágyúszóról, - mondja a másik, - egy pár ágyút
                  elsütöttek ránk emlékezet okáért.</p>
               <p>- No hát, hogy még bizonyosabban megemlékezzék, kedves jó barátom, - mondja
                  Kisfaludy, oldalzsebébe nyúlva, - íme ez arany érdempénz, ezt a nádor küldi.</p>
               <p>Kisfaludy a bámuló embernek mellére tűzte az érdempénzt, s az egyszerű embert oly
                  remegés fogta el, mintha éppen most állítanák szemközt azon ágyúkkal, melyeket
                  egykor az erdőszélen rájok sütögettek, s mintha a mellére azért tennének olyan
                  fényes aranykarikát, hogy az ágyú sütögetők odalőhessenek.</p>
               <p>Míg Kisfaludy a feltűzéssel vesződött, a ház népe összeszaladt, előbb a kapu
                  mellől bámulták a dolgot, később megközelíték őket, utóbb a férfiak levett
                  kalappal álltak meg, utoljára pedig egyik sem tudta megállni a sírást, hanem
                  megeresztette a könyűt, mely törületlenül folydogált le, s midőn még közelebb
                  mertek jőni, Pista kinyújtá a kezét, melyet sorban szorongattak, és ránéztek a
                  tündöklő pénzre, melyért az ágyúk közé kell napszámba menni, s mit nem szokás
                  apróbbra váltani, mert ilyen mellett éhen is szívesen meghalhat az ember.</p>
               <p>Tudta az egyszerű nép, hogy azt a csillogó aranyat azért tették a mellére, hogy az
                  nem a költőpénz közé való, s milyen szépen odaillik a széles mellre, legalább
                  mikor a gazda nagy ünnepen a második harangszóra szentegyházba indul,
                  jobbról-balról kitér a sok ember, és még a szentegyházban is a legelső padig
                  eresztik, hogy minden ember lássa példának okáért!</p>
               <p>Mire föltűzte Kisfaludy az érdempénzt, a hátulsók közöl kiszaladt egy surjány
                  legény az utcára s minden arra menőt becsődített, hogy a nagy becsületnek több
                  nézője legyen, Pista pedig még mindig egy helyben állt, mint a gyermek, kit
                  húsvétnapra öltöztet az anyja.</p>
               <p>- Ez az érdemnek jutalma! - mondja Kisfaludy hangosan, egyszersmind kezet
                  szorított vele a nézők láttára. Pista pedig azt mondja Kisfaludynak:</p>
               <p>- Uram, okosabb ember jobban tudja, miért osztogatják az ilyen becsületet, hanem
                  vitéz őrnagy uram, - hát csak magam álltam én ott az erdőnél?</p>
               <p>- Ketten, édes jó barátom, de hisz elég isten csudája, ha az egyik
                  megszabadult.</p>
               <p>- Megszabadultunk mi mind a ketten, uram.</p>
               <p>- És a másik is élne még?</p>
               <p>- Él még, de a más világon, uram, - mondja Pista födetlen fővel, - tegnap temettem
                  el.</p>
               <p>- Hol fekszik? - kérdi élénken a másik.</p>
               <p>- Körülbelül háromórányira ide, a Bakony egyik elhagyottabb részén.</p>
               <p>- Megnézhetem én azt a sírt?</p>
               <p>- Amikor parancsolni méltóztatik, mindenkor odakísérhetem; akár éjjel, akár nappal
                  megtalálom szegény pajtásomat.</p>
               <p>- Holnap, ha jöhet barátom.</p>
               <p>- Elmegyek, uram, korán reggel, mire megvirrad előre ott leszek; a helyet pedig
                  megmondom, hogy odataláljanak.</p>
               <p>- Együtt megyünk, egy kocsin elférünk! - mondja Kisfaludy.</p>
               <p>- Engedelmeskedném, uram, hanem dolgom is lesz ott még előbb, hadd végzem azt úgy,
                  ahogy illendő, s ahogy nekem szent kötelességem.</p>
               <p>- Isten velünk, - mondja Kisfaludy a vett utasítást följegyezve, és szentül
                  megígérve, hogy a kitűzött időre jelen leend, s magára nem várat.</p>
               <p>Pistát sorban ölelgette össze a becsődűlt nép, midőn pedig az újságlátók torkig
                  laktak a bámulásban, s elszéledtek a háztól, Pista levette melléről az érdempénzt,
                  kendőbe takarta, s elment vele a városba, nem eresztvén magával senkit, hogy
                  tanúja legyen annak, amit most véghezvinni akar.</p>
               <p>Azonban meg kell még mondanunk, hogy a hír már végigszaladt az utcán, s midőn egy
                  aranyműves boltjába lépne, száz kérdésre kellett felelnie.</p>
               <p>Midőn ezek is jóllaktak, Pista kibontja a kendőt, az aranypénzt kiveszi, s az
                  aranyművesnek egész nyugalommal mondja:</p>
               <p>- Hallja az úr, vágja ezt kétfelé!</p>
               <p>Erre az aranyműves azt hitte, hogy ő maga esik kétfelé, s midőn egy kissé eszére
                  tért a nagy csudálkozásból, szerette volna azt kérdezni, hogy tán megbolondult?</p>
               <p>
                  - Azt mondtam uram, - ismétli Pista, - hogy ezt vágja el
                  kétfelé.</p>
               <p>- Barátom, - mondja az aranyműves, én már ettem gombát, de még azért nem
                  bolondultam meg.</p>
               <p>- Nem is azért jöttem ide az úrhoz, mert bolondnak tartom, - magyarázkodik amaz, -
                  hanem azt gondoltam, hogy mégis szebben esik ki az úr keze alatt a munka, mintha
                  én vágnám fejszével kétfelé.</p>
               <p>- Éppen bizony!... mintha fejsze nélkül nem tudnám megmondani, hogy ez tiszta,
                  valóságos arany, még pedig a legjava.</p>
               <p>- Mind elhiszem én azt uram, hanem azért csak vágja ketté.</p>
               <p>- Ha éppen azt akarja kedves jó barátom, megcselekedhetem; - okoskodék a
                  becsületes művész, - hanem mondja meg legalább, hogy miért kell ezt kétfelé
                  vágni?</p>
               <p>- Sietős dolga van az úrnak? - kérdi Pista.</p>
               <p>- Bíz édes jó barátom a számtól esik el a falat, ha munka után nem látok, - mert
                  bíz még a fejemet sem érek rá megvakarni, ha viszket.</p>
               <p>- Ha ráért volna az úr, akkor elmondtam volna igen szívesen; de így nem
                  tartóztatom az urat, hanem vágja hamar ketté.</p>
               <p>- Mi a manó, egy negyedórával több vagy kevesebb, - annál tovább csak nem
                  tart?</p>
               <p>- Eltartana ez éjfélig is uram, azért bele sem kapok.</p>
               <p>- Furcsa egy ember lehet kelmed az igaz, - tűrhetetlenkedék az aranyműves, átvevén
                  a pénzt, hogy ha már másképp nem lehet, a kívánság szerint elvágja. - Talán
                  elbolondították kelmedet, aztán azt mondták, hogy így két darabban valamiről
                  használ.</p>
               <p>- Én egy szót sem szólok uram, mert éppen nem használ, hanem vágja vagy nem
                  vágja?</p>
               <p>- Itt van hát, elvágtam! - mondja a bosszús ember két darabban adván át a
                  pénzt.</p>
               <p>- Most már egy lyukat is fúrjon rá, hogy a szalagot bele tudjam húzni.</p>
               <p>Azt is megtette a másik, folyvást dörmögvén magában, s midőn Pista elment, azt
                  mondja legényének, ki szintén nem érté a dolgot:</p>
               <p>- Ez a bolond paraszt bizonyosan azért vágatta kétfelé, hogy jobbról-balról
                  felköthesse, ha már kettőt nem küldtek neki Budáról.</p>
               <p>Ez a magyarázat megnyugtatá a mestert is, legényt is, s minthogy a munkának ára
                  megvolt, nem töprenkedtek tovább a dolgon, mi pedig menjünk Pista után, ki éjfél
                  után nemsokára fölkantározta lovait, s mire megvirradt, már a Bakonyban fogott ki
                  a csárda mellett, mely most már gazdátlanul álldogált az út mellett, s beszállt,
                  aki beszállt, ha az eső vagy az éjszaka beverte.</p>
               <p>Kisfaludy szintén jó korán felébredt, s a négy ló készen várta, hogy találkozóra
                  menjen, s az idő sem hátráltatván, a tegnapi utasítás nyomán a hegyeknek
                  tartottak.</p>
               <p>A zalai hegyek nem puszta kőhalmazok többé, megelevenedett rajtuk a múltnak
                  emléke, s a mellettük elmenő vándor önkéntelen fölnéz, mintha lekiáltana rá a múlt
                  idő, hogy vesse le a sarut, mert szent helyen jár, - s a magyarnak búcsúra kell
                  ide vándorolni.</p>
               <p>
                  Csobánc, Tátika,
                     Somló, Szigliget és a többi, egymásra néznek,
                  mintha jól esnék nekik az az új élet, mire a költő tolla feltámasztá őket, s nevük
                  puszta megemlítésére most már őseire tekint vissza az ifjuló nemzet.</p>
               <p>A négy ló büszkén hordja fejét, mintha diadallal menne el az őshegyek alatt; a
                  költő pedig áhítattal néz önmagába, mintha saját lánglelkében élne a múltnak
                  tükre, s oly jól esik meglátnia ősapáink arcát.</p>
               <p>- Megállj, itt vagyunk! - mondja Kisfaludy mélázásából fölébredve, midőn a
                  csárdához értek s a kipányvázott lovak mellett Pistát megismerte.</p>
               <p>- Rég várakozik reám?</p>
               <p>- Mondám, uram, hogy napkeletkor itt leszek! - válaszol Pista, lesegítvén vendégét
                  a kocsiról, egyszersmind utasítást adván a kocsisnak, hogy valamivel odább
                  könnyebben megfordulhat, mint a csárda előtt.</p>
               <p>- Tehát nézzük meg a sírt! - mondja Kisfaludy megindulván Pistával, ki a csárdától
                  nem messze lévő sűrűbe vezette, melynek indái között a kis kanyargón át, az újon
                  hantozott sírhoz értek el.</p>
               <p>Egy nyírfakereszt fehérlett a sírnál, a keresztnek új szedett virágból volt egy
                  koszorúja, s egy piros szalagon lógott az érdempénznek fele.</p>
               <p>Kisfaludy hamar észrevette azt, s Pistához fordulva mondja:</p>
               <p>- Ez az ön érdempénzének fele?</p>
               <p>- Uram, felét ő érdemlette meg!</p>
               <p>*</p>
               <p>A fonal vége itt van, most már elveszthetem. Jó szándékkal mentem vissza a
                  múlthoz, hasztalan, sokan vagyunk, kik nem bírunk egyetmást feledni.</p>
               <p>Minden embernek megvan a maga nótája, s azt százszor is elhegedülteti, mégis újra
                  reávágyik.</p>
               <p>
                  Én hiszek a jelenben, remélem a jövőt, és
                     szeretem a múltat, melyben nagy idők, nagy emberek
                     voltak.
               </p>
            </div>
         </div>
      </body>
         <back>
            <div type="liminal">
               <head>Egy kis ráadás.
               </head>
               <p>Szavamat beváltám, a legközelebbi félszázad első részéből néhány alakot mutattam
                  föl, s megkísértém lerajzolni azon állapotokat, melyek az újabb kornak ébredését
                  megelőzték.</p>
               <p>Ha megint akad olyan olvasóm, ki azt mondja: Jó volna, ha igaz
                     volna! - mondom, ha megint akadna olyan olvasóm: kérem, ne röstelje
                  fáradságát, kérdezze meg, s azt hiszem, feleletem kielégítő lesz.</p>
               <p>Számos ember van még, ki Festeticset ösmerte, s azok bizonyságaim lesznek annál
                  inkább, minthogy a közlött dolgok nagy részét közlésük után tudtam. Herceg
                  Battyhányi Lajos kisebb körben élt, de becsült hazafi volt, s aki Horváth
                  Mihálynak “Magyarország történetét” olvasta, még inkább
                  megtudja, hogy miért becsülték?</p>
               <p>Egykor egyik írótársam azt mondá irataimról, hogy azoknak
                     ugyanazon egy bűne, s ugyanazon egy erénye van, hogy alakjaim sem szebbek, sem
                     csúnyábbak mint az életben vannak! Köszönöm ez ismertetést, s én
                  alakjaimnak ez erényét vagy bűnét mai napig változatlanul hagyom, még pedig azon
                  okból, hogy igen sok ember van, kinek önmagunk iránti hitét kell megerősítenünk, s
                  ha a valót látja, könnyebben kibékül önmagával.</p>
               <p>Ha tehát a pirosítót elengedtem, igen természetes, hogy legalább rútabbá nem
                  kívántam tenni saját embereinket, s így én lelkiösmeretesen kimentem azt a bűnt,
                  mi az élethűség vádjából rám háramoltatik.</p>
               <p>Míg a munka szakadozottan jelent meg a “Magyar Sajtó”-ban,
                  a tisztelt szerkesztőség jónak látta egyik párbeszédet megvezércikkezni, mit én
                  nem hagyhatok szó nélkül; mert én azon párbeszédet nem hézagpótlóul írtam, vagy
                  túlságos hazafiúi buzgóságból; hanem meggyőződésből.</p>
               <p>És mivel meggyőződésemet mondám ki, felelek a vezércikkre, talán bővebben
                  magyarázom ki a dolgot, s megérthetjük egymást.</p>
               <p>A vezércikk a következő:</p>
               <p>
                  A természetes ész és a civilizáció
               </p>
               <p>Alig képzelhetnénk nagyobb csapást hazánkra nézve, mint ha valaki és pedig olyan
                  ember, kinek népszerűsége és befolyása van, azzal hitegetné a népet, hogy az ő
                  természetes esze minden civilizációt kipótol.</p>
               <p>Pedig ilyen hamis és veszélyes doktrina van ama párbeszédben, mely a “Nagy idők, nagy emberek” című jeles korrajz mai számában
                  olvasható.</p>
               <p>Szerző oly ítéletet és véleményt ad a nagy míveltségű angol szájába, mely Bowring
                  minden enthuziazmusa dacára képzelhetetlen.</p>
               <p>Az angol bámulhatta a magyar béresnek tiszta eszét és értelmes feleleteit, de egy
                  angol 1794-ből szügségképp érezte a külömbséget az angol civilizáció s a
                  magyarországi nomád állapotok között - s bizonyosan nem fakadt a fürgedi puszta közepén azon felkiáltásra: “Mit akarnak itt
                  civilizálni?”</p>
               <p>Szerzőt a nemzeti önszeretet elragadá, s korrajzoló helyett költővé tette.</p>
               <p>Igenis, a természetes tiszta ész, az isteni gondviselés kegyelméből a magyar
                  fajnak öröksége, - és sok más nemzethez képest mondhatni tán kiváltsága.</p>
               <p>Valószínűleg a magyar nyelv szelleme, világossága és szerkezete gyakorolja a
                  kisded kortól kezdve a magyar ember velejére azon rejtélyes hatást, melynél fogva
                  a legvadabb csikósnak is az esze oly tiszta, s ítéletei oly helyesek és alaposak,
                  hogy bámulatot gerjeszt.</p>
               <p>Ebből az első tanulság az, hogy míg a nép a magyar nyelvet megőrzi, s míg azt az
                  anyatejjel szívja be, - addig ritka természetes eszét is
                  megtartja.</p>
               <p>De azt nem szabad hinnie, hogy ez már magában elég, s hogy az a civilizációt
                  feleslegessé teszi.</p>
               <p>Ma már tán maga a fürgedi béres is kimondja, éppen természetes eszénél és józan belátásánál fogva, hogy az ész tudomány, a lélek míveltség és pallérozottság nélkül elásott tőkék, parlag mezők.</p>
               <p>S minden esetre a legrejtélyesb, a legnehezebben megfejthető dolgok közé tartozik,
                  megmagyarázni azt, miképp maradhatott egy ország, mint hazánk, mely egészben véve
                  számosabb mívelt középosztállyal bírt mint bármíly más tartomány, melynek magas
                  arisztokráciája s egyháznagyjai angol pairekkel vetélkedtek, s hol az államélet s
                  a polgári szabadság már oly magas mértékben ki voltak fejlődve, - dacára a sok
                  természetes észnek, oly messze hátra az európai kultúra mögött?</p>
               <p>Csupán a hűbéri viszonyokat okolni nem lehet, mert hiszen
                  azok legalább a nemességet nem gátolhatták életmódjukban, környezetökben,
                  majorjaikban minden állapotra a kultúra bélyegét nyomni; sőt a hűbériség még a
                  parasztot sem akadályozhatta udvarán gaz, bojtorján és bodzafa helyett gyümölcsfát
                  és zöldséget tenyészteni, rendesen megmosdani, megfésülködni, s azt a pénzt, mit a
                  csapszékekben elkölt, háztartása s gazdasága rendezésére fordítani.</p>
               <p>Nekünk úgy látszik, Magyarország hátramaradása főleg élelmi bőségből, s kiadásai
                  csekélységéből származott.</p>
               <p>Könnyen megszerezvén mindennapi élelmét, kenyerét, - nem ismervén azon
                  életszükségeket, amelyeket kultúra fejlése, polgári kényelem és ízlés nemesedése s
                  az erkölcsök szelidülése magával hoz, nem érezte nyers egyszerűségének hiányait, s
                  azon nagy és meghálálhatatlan kincs, mellyel természetes eszében a nemzetet a
                  gondviselés megajándékozá, - századokon keresztül nyom és eredmény nélkül
                  maradt.</p>
               <p>A jelen nemzedéknek jutott a sors, egy új magyar aerát, a civilizáció korszakát vállaira venni.</p>
               <p>E korszak nagy fájdalmak és vonaglások közt született, s kevésbe múlt, s csakis
                  istennek köszönhető, hogy maga a gyermek bele nem veszett.</p>
               <p>A bálványimádók vállain feltolakodott bábák mellőzvén az egyetlen jó vezért, a
                  legnagyobb életveszélybe hozták a nemzetet.</p>
               <p>A magyarnak abba a természetes józan eszébe vetjük bizalmunkat, sőt attól
                  követeljük, hogy a jelen átalakulás nehéz fázisában bölcs mérsékletet és
                  tapintatot fog tanusítani, s a korszak, a civilizáció igényeit áldozatkészséggel
                  és erőmegfeszítéssel karolandja fel.</p>
               <p>Ama természetes, világos ész helyes és erélyes használata, s a tudománnyal és
                  értelmes munkával szövetkezése a legbiztosabb, leghathatósb eszköz, hogy a magyar
                  az európai kultúra terén az elmulasztott századokat évtizedek alatt helyrehozza, -
                  s a most még parlagkülsejű Magyarország mívelt, virágzó édenné legyen.</p>
               <p>Eme vezércikkre következő mondani valóm van.</p>
               <p>Semmi esetre sem vagyok olyan gyermek, ki azt hinné, hogy egy krajcáron az egész
                  bábossátort megveheti; de még olyan sem, ki azt képzelné, hogy a magyar köznépnek
                  természetes esze minden civilizációt kipótoljon, - hanem
                  még egyszer kérdem most már én, hogy mit akarnak ezzel a szóval: civilizáció?</p>
               <p>Sokat megértük már az igaz, még azt is, hogy az ökröt Párisba viszik, hogy aztán
                  az összehasonlítás nyomán megmondják, melyik faj mennyit ér? Bár azt is megérnénk,
                  hogy az emberi faj közt lelkiösmeretes párhuzamot tehetnénk, talán akkor jobban
                  meggondolnák, hogy a civilizáció szó, nem olyan szó, mint
                  az izé, - hogy mindent ki lehet vele mondani; ha a szó
                  megakad a gége belsejében.</p>
               <p>Nem rég történt, éppen 1855-ben, hogy egy párisi ügyvéd Magyarországra kívánván
                  jőni, Bécsben Salra gvardiáért tett lépést, hogy itt a
                  zsiványoknál biztosítsa magát. Emlékezhetnek önök angol parlamenti tagok, francia
                  és német írók müveire, melyekben rólunk képtelen dolgokat beszélnek komoly képpel,
                  hogy valóságos botrány, míg mi civilizálatlan magyar
                  kaputosok legkevesebb három nyelvet beszélünk jól, s nem ritkán, azaz minden városban akad húsz-harminc
                  ember, ki a negyediket és az ötödiket is érti, - ez persze nagy bárdolatlanság, az meg még nagyobb,
                  hogy nálunk világtörténetet, földrajzot, statisztikát nem tudni nagy szégyen volt,
                  s ha magyar ember Franciaországba salva gvardiát akarna
                  váltani zsiványok ellen, - világ csúfjává lenne.</p>
               <p>Oh, - mi tehát még igen civilizálatlan emberek vagyunk; pedig kaputban járunk, és
                  annyi nyelvet beszélünk! hát még a népünk milyen vad faj lehet?</p>
               <p>De kár, hogy emberkiállítást nem rendeznek, látnák azt a vadmagyart, ki
                  buzakenyéren és szalonnán, füstölt huson élődik! Minő vadság, hogy még szurrogátkávét nem iszik mint a cseh földmivelő, vagy rossz
                  teát nem szörpöl, mint az angol és irlandi, ki ünnepnapokon lakik jól csak
                  burgonyával, - hanem ez mindegy, ez azért civilizált ember,
                  hiszen angol; ámbár annyira van már civilizálva, hogy nem nyom felnőtt ember száz
                  fontot, azaz, egy mázsát, s alig várja, hogy megszökhessék valami vadonba
                  Amerikába, hol valahára olyan állapotra vergődhetik, minőt otthon az angol
                  göbölyöktől és egyéb igavonó marhától megirigylett, dacára minden
                  civilizációjának.</p>
               <p>Ne zavarjuk tehát össze az eszméket, - és ha már a nagy világ azt hiszi, hogy
                  nálunk gazdátlan föld is van, és hogy Magyarországban a medve és farkas nem
                  kevesebb, mint a zsivány, - legalább mi értsünk szót, s midőn néhány gyarló ember
                  azt hiszi, hogy nálunk az emberek még “ Struvel Peter”-ek, kik olyan hosszú
                  körmöket viselnek, hogy egy egész napig csak az egyik kezükről lehet lefürészelni,
                  mint azt egy német könyvben lepingálva gyermekijesztőnek magam is láttam, -
                  legalább mi magunk ne hitessük el magunkkal, hogy a civilizációnak azon értelmében
                  kell közibénk jőni, hogy erkölcseinket szeliditse.</p>
               <p>Az igaz, hogy vendégszeretetünk, nagylelkűségünk, barátságunk egész odáig terjed,
                  hogy egy jó szóért az ingünket is odaadjuk; de hisz ez vadság, - ide tehát az oltóággal, - tegyünk bele egy kis angol hidegvérüséget,
                  ültessünk teát, - hogy civilizálódjunk!</p>
               <p>Pusztitsuk ki ezen rossz tulajdonságokat, a civilizációval ezek össze nem férnek,
                  minálunk még nincsenek börzei kupecek, ügyes zsebmetszők, világhíres csalók, -
                  csak ide azzal a finom civilizációval, majd lesz.</p>
               <p>Tehát Extra Hungariam non est vita? - kérdi valaki, kinek én azt válaszolom,
                  kegyes engedelemmel, hogy nálunk temérdek fogyatkozás van, min azonban nem
                  civilizációval segítünk, s erre legalkalmatlanabb vürtembergi éhenhalókkal; hanem
                  ha már éppen diákszóval kell kimondanunk, majd keresünk egyet.</p>
               <p>Furcsa, minden kornak megvan a maga divatkórsága, - s valamint egykor minden
                  homeopathice, aztán hidropathice, még később magnetice akartak gyógyítani, most
                  meg nekünk estek a civilizációval, és öt-hat év óta birkatürelemmel hallgatjuk,
                  milyen vadmarháknak kürtölnek bennünket, kik még nomád állapotban és marhaőrzésből
                  élünk, napot imádunk, és jóformán még beszélni sem tudunk.</p>
               <p>Tehát civilizálni kell!</p>
               <p>Ezt mondja minden ember, és nem győzzük irgalomfillérrel azon prófétákat, kik
                  karavánonkint jönnen ide bennünket megtéríteni a civilizációnak, melynek értelméről úgy látszik, aligha vannak mindenütt
                  egy véleményen.</p>
               <p>Igaz, hogy mi nem tudunk egy arasznyi földön ötven fej salátát termeszteni; de nem
                  is szorultunk rá. Hanem ezzel ismét nem azt akarjuk mondani, hogy a szorgalom nem
                  szép dolog; hanem ha már éppen valaminek hiányát érezzük, az bizonyosan nem a
                  civilizáció, hanem egy másik szó, minek magyarul ugyan szorgalom a neve; de ha önök itt benn és ott kinn jobban szeretik a diák
                  szót, ám legyen: indusztria.</p>
               <p>Soha, de soha nem fogja nekem bebizonyítani senki, hogy ép és egészséges
                  észjárásban akármely nemzet kifogjon rajtunk, - ösmerem Auerbach Dorfgeschichte-it, Boz, Thakeraynak regényeit, számos utazási
                  leirást, s én ámbár bámultam az indusztriának óriási
                  fejlettségét, - de a népéletet seholsem irigylem, és csak szánni tudom azon
                  balgákat, kik önmagukat elámítják, s azt hiszik, hogy a civilizációt egy tarisznyában, éhes gyomorral és fáradt testtel hozzánk
                  ültetik be.</p>
               <p>Emlékszem én jól azon időre, midőn Magyarországban a jobbágyok sorsa fölött
                  vitáztak, - hány nagyúr mondá, hogy ha mi ösmernénk a népnek állapotát idegen
                  országokban is, - azt mondanánk, hogy a mi jobbágyunk úr, ki hust, pecsenyét,
                  tésztásokat eszik, jó bort iszik; - ettől pedig, engedelemmel mondva, meg sem
                  bolondul az ember, de meg nem is aljasul el.</p>
               <p>Ma talán többet kiván tőlünk a világ? meghiszem, - kivánjon szorgalmat, - ezt
                  értem, hanem civilizációra már mégis nem szorultunk, - és
                  ha nem hiszik önök, rendezzünk emberkiállitást, elkezdve az első arisztokratától
                  egészen a csikósbojtárig, s ha még alább tetszik, egész a koldusig, - mert nálunk
                  még a koldus sem nyomorult, mint máshol, mert még a koldus is visszaadja sok
                  helyütt a kenyeret; mert elég van neki, hanem kér krajcárt.</p>
               <p>Meglehet, hogy egy kissé zajosabb mulatságaink voltak és vannak, mint máshol; de
                  ez természetes kifolyása az erőnek, azonban inkább ez, mint azon sápadt és bágyadt
                  halhatatlanság, minek tanyája nem Magyarország. Amely lóra azért kell vigyázni,
                  mert megrug, - annak még lehet hasznát venni; hanem jaj annak, melyet azért kell
                  elkerülni, hogy az elmenőre rá ne düljön nyomoruságában.</p>
               <p>Nem csudálkozom, hogy minden ember most nekünk akar tanácsot adni, - bennünket
                  valóságos indiánoknak néznek, - s azt hiszik, hogy egy darab üvegért adunk ötven
                  hold földet cserében, s majd megtanitanak bennünket mindenre; mert mi még csak
                  ujjunkkal mutogatjuk, hogy enni vagy inni akarunk. Hanem sajnálni lehet ezeket a
                  jó embereket, kik még annyit sem tanultak meg otthon a nagy civilizációban, hogy
                  az éghajlat is könnyen megöli az embert, azért aki citromon nevelkedett, ne jöjjön
                  ide, ha a citromot nagyon szereti; valamint aki kávéhoz szokott, - tudja meg, hogy
                  az alföldön hétszámra is a tanyán kell maradni, s kávé helyett szalonnával élni;
                  végre pedig az isten szent ege alatt lesz az éjjeli szállás, és ha aztán a hideg
                  kileli, vége akkor a szerencsétlennek, ki meleg kávéhoz és vetett ágyhoz
                  szokott.</p>
               <p>Persze, hogy a civilizált nem tartja megtanulásra érdemesnek azt, amit egy
                  magunkféle ember tud, azért neki indul Magyarországnak, itt van esztendeig; s
                  ekkor már szeretne visszamenni, de lefogta a láz, a szokatlan lég és életmód, ide
                  jött meghalni.</p>
               <p>Szja, uraim, az egér sem akkor busul, mikor a csapdába bemegyen; hanem mikor
                  vissza akar jönni, miből aztán az az üdvösséges tanulság, hogy ha még annyit
                  tudnak is a tisztelt urak, tanulják meg legalább azt a kicsit, amit mi is tudunk,
                  - talán majd nekünk is engednek valamit.</p>
               <p>Saját hazánkfiainak gyöngeségét senki sem verte újabb időkben annyit, mint én; de
                  ami igaz, az igaz bárdolatlansággal soha nem merném a nemzetet vádolni.</p>
               <p>Biztassuk, ösztönözzük egymást szorgalomra, takarékosságra, - ez a szó még sokszor
                  méltán lesz kimondva; de végig nézvén a vén Európának minden népét, civilizációját
                  fölcserélni semmi kedvem sincsen.</p>
               <p>*</p>
               <p>Ezen kitérés után korrajzomra vonatkozólag van még nehány szóm.</p>
               <p>Kisfaludynak kétségtelenül óriási érdeme volt a nemzeti öntudat ébresztésében, s
                  ámbár írótársai a regéknek irodalmi becsét tagadták, sőt azoknak érdemét még
                  Kazinczy sem értette meg, mivel az Kishez írt leveleiből is kitetszik, - mégis
                  mindenki tudja most már, hogy az olvasóközönséget a magyar irodalomnak főleg
                  Kisfaludy Sándor és utána testvére Károly nyerte meg.</p>
               <p>E történeti igazság kimondásától ma már nem vonakodhatunk, s én részemről tettem
                  annyit, hogy korrajzomnak egyik céljaként az irodalom terjedésének első szakaszait
                  mutatám föl, - legközelebbi regényemben pedig egyéb hasonló dologra
                  terjeszkedem.</p>
               <p>Nagy szerencsétlenségnek tartanám, ha kívülem senki, vagy éppen igen kevesen
                  foglalkozának a legközelebb multtal, melynek óriási anyagtömegéből számtalan
                  történt dolog vár hálás kézre, mely a feledségtől megmentse. Ne riasszon el senkit
                  a munkától az, hogy az élőknek ez nem ujdonság; de az lesz az utódoknak, kik csak
                  ezek nyomán emlékezhetnek meg rólunk.</p>
               <p>Isten velük!</p>
               
                           </div>
      </back>
  </text>
</TEI>
