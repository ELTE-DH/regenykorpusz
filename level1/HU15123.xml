<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU15123" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
			   <title>Tisztítótűz</title>
				<author>
					<persName>
						<surname>Forró</surname>
						<forename>Pál</forename>
					</persName>
				   <date from="1884" to="1942">1884-1942</date>
				   <idno type="VIAF">107985695</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">10507</measure>
				<measure unit="pages">31</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
				   <title>Tisztítótűz</title>
				   <date>2016-03-02</date>
					<publisher>Magyar Elektronikus Könyvtárért Egyesület</publisher>
				   <ref target="https://mek.oszk.hu/15100/15123/"/>
					<respStmt>
						<resp>Original Electronic Edition</resp>
					   <name>Vidiné Réfi Erzsébet</name>
					   <name>Góczán Andrea</name>
					   <name>Drótos László</name>
					</respStmt>
					<bibl type="printSource">
					   <title>Tisztítótűz</title>
						<author>Forró Pál</author>
						<pubPlace>Budapest</pubPlace>
					   <publisher>Világv. Reg. Kiadóváll.</publisher>
					   <date>1936</date>
					   <ref target="https://mek.oszk.hu/15100/15123/"/>
					</bibl>
				</bibl>
				<bibl type="firstEdition">
				   <title>Tisztítótűz</title>
				   <author>Forró Pál</author>
					<date>1936</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T5"/>
			</ns1:eltec>
		</xenoData>
		<revisionDesc>
			<change when="2024-12-07"/>
		</revisionDesc>
	</teiHeader>
	<text>
		<body>
         
         <div type="chapter">
            <head>I.</head>
            <p>Holnaptól kezdve új életet kezdek!</p>
            <p>Tudom, ezt már sokszor megfogadtam, de akkor még nem ismertem Olgát. Mindennel
               szakítok, új emberré kell válnom. Persze, kissé kínos lesz, ha megmondom Lidiának,
               hogy közöttünk vége mindennek és a fiúkkal is közlöm, hogy sajnos, nem járhatok
               többé a társaságukba, nem tivornyázom át az éjszakákat, nem ülhetek végnélküli órákig
               a kávéházban üres és léha fecsegések közepette.</p>
            <p>Nekik természetesen sejteniök sem szabad, hogy Olga kicsoda. Isten őrizz, hogy ez a
               cinikus, erkölcstelen banda ajkára vegye a nevét, Milyen szerencse, hogy olyan
               diszkréten, a nyilvánosság teljes kizárásával találkoztunk. Még Olga sem tudott
               róla!...</p>
            <p>És nem is szabad sohasem megtudnia!</p>
            <p>Tegnap történt, a Szalon tavaszi képtárlatának megnyitásán. A harmadik teremben
               akasztották ki az én két képemet is. Rettentő lámpaláz gyötört. Tudom, hogy ez a
               kiállítás dönti el sorsomat. Ha most sem figyel fel rám a kritika, ha nem adom el
               egyik képemet sem, akkor végleg lecsúsztam. Nincs reményem arra, hogy valaha is
               feltámadjak ebből a reménytelen nyomorúságból...</p>
            <p>Ott álltam egy oszlop mögött és a kétségbeeséstől majdnem sírva néztem, hogyan mennek
               el részvétlenül, szinte megvető közönnyel képeim előtt a látogatók. Szerettem volna
               felordítani dühömben és rémületemben. Hát nincs ezeknek sem szemük, sem szívük, nem
               veszik észre, mennyi művészi gyötrelem között születtek meg ezek az új színek és
               formák?</p>
            <p>Akkor jött Olga. A szőkesége szinte világitott, mintha a tavaszi égről röppent volna
               le egy Botticelli látomás, karcsún és átszellemülten. Két férfi kísérte. Egy idősebb
               úr és egy fiatal dändi. Unottak voltak és fölényesek az urak, csak az aktok előtt
               álltak hosszabb ideig és a modell formáiban gyönyörködtek. Már messziről láttam,
               mikor az én képeim felé közeledtek. A szívem vadul vert. Én még sohasem láttam Olgát.
               Sejtelmem sem volt, hogy kicsoda. De szinte babonás makacssággal akartam, hogy álljon
               meg képeim előtt, vegye észre azokat...</p>
            <p>A két férfi közömbösen fordította el a fejét és már tovább akartak menni. De Olga -
               talán megérezte a feléje küldött vad kívánságomat, - érdeklődve állt meg:</p>
            <p>- Nagyon érdekest Egészen újszerű kompozíciók... Különösen ez a zöld ruhás asszony!
               Igen tehetséges ember festhette. Hogy is hívják?</p>
            <p>És lapozni kezdte a katalógust.</p>
            <p>- Ugyan Olga... mit néz ezen a zavaros mázolmányon? - mondta türelmetlenül a
               fiatalabb férfi.</p>
            <p>Legszívesebben rávetettem volna magamat, hogy megfojtsam. Oh, mennyire
               gyűlöltem...</p>
            <p>De Olga kikereste a kép számát és azt mondta:</p>
            <p>- Ternyei Tibor... erről az emberről még beszélni fognak!</p>
            <p>Azután tovább mentek. Bennem új ritmussal kezdett keringeni a vér. Soha nem éreztem
               még mámorosabb boldogságot.</p>
            <p>A kiállítás igazgatójától, aki hajlongva búcsúzott el tőlük, megkérdeztem, hogy kik
               voltak a látogatók? Megmondta. Hidvéghy László kormányfőtanácsos, gyáros, a leánya és
               Bánky Jenő bankár. Olga vőlegénye.</p>
            <p>Később megnéztem a telefonkönyvben Olga címét. Lipót-körút 21.</p>
            <p>*</p>
            <p>Mint egy megbűvölt járok a Lipót-körúti ház körül. A kapu alatt lévő táblát
               elolvastam, tudom, fent laknak az első emeleten. Hat óra tájban érkezett haza Olga.
               Lassú léptekkel jött a Berlini-tér felől. Már messziről észrevettem. A férfiak utána
               fordultak. Utálatos faun-arccal nézegették a bokáját, nagyszerű karcsúságát,
               gondolatban levetkőztették és nem vették észre, hogy az ucca fájdalommal telik meg,
               amely belőlem árad, elönti a csillogó kirakatokat, elhomályosítja fényüket és
               megmarkolja a város vidáman zakatoló szívét.</p>
            <p>Fent kigyullad egy elsőemeleti szoba ablaka. Vörös selyem tapéták, stukkós mennyezet,
               falba illesztett, aranyozott karosgyertyák...</p>
            <p>Hány méternyire lehet most tőlem Olga? Százötven? Kétszáz? Együgyű játék. Éppen olyan
               áthidalhatatlan távolság, mintha csak a holdról, vagy a Vénus-csillagról lenne
               szó.</p>
            <p>Megfordulok és szinte zsibbadt lélekkel megyek a műtermem felé.</p>
            <p>Józsefvárosi özönvíz előtti bérház. Proletárszag, vakolathullatta falak.
               Manzard-szoba...</p>
            <p>Lidia már mérgesen várt. A házmestertől elkérte a műterem kulcsát. Mindig ott hagyom,
               ha modellt várok, mert sajnos, nem vagyok megbízható ember. Megkésem, sőt
               akárhányszor teljesen elfelejtem, hogy dolgozni akarok.</p>
            <p>- Mi ujság? - kérdezte Lidia. - Mit írtak rólad az ujságok? Eladtad már legalább az
               egyik képet?</p>
            <p>Szinte hülyén néztem rá. Ah, persze, hiszen nekem ezzel kellene törődnöm. És
               minderről teljesen megfeledkeztem. Csak Olgára tudtam gondolni...</p>
            <p>És most nyomban szakítok Lidiával, megmondom, hogy semmi közünk egymáshoz.</p>
            <p>- Kedvesem - mondtam, - azt hiszem, egyáltalában nem fogok többé festeni. - Majd
               beajánlak valamelyik barátomhoz. Nekem nem lesz többé modellre szükségem.</p>
            <p>Lidia úgy nézett rám, mint aki azt kémleli, elment-e az eszem?</p>
            <p>- Megőrültél, fiacskám? - kérdezte harciasan. - Kidobsz? Azt hiszed, ez olyan
               egyszerűen megy? Ki az új ideálod? Vigyázz, mert kikaparom a szemét!</p>
            <p>Fagyos rémület fut át rajtam. Szörnyűség. Ez a durva kis ősállat képes volna habozás
               nélkül megtámadni és inzultálni Olgát... Iszonyú még gondolatnak is. Lehetetlen
               menekülnöm a fertőből, ahová zuhantam.</p>
            <p>Lidia látja, milyen lesujtva állok és rávereget a vállamra.</p>
            <p>- Ne lógasd az orrodat. Úgy látszik, egy kicsit elvesztetted a tehetségedet. Majd
               felfrissítlek egy kicsit. Új modellt szereztem neked. Egy régi barátnőmet. Félhétre
               jön ide. Merd ezek után mondani, hogy nem vagyok megértő és derék lány. Róla talán
               különb képeket fogsz festeni, mint rólam...</p>
            <p>Félhétkor csakugyan kopogtak. Feltünően csinos és igen jól öltözött fekete lány
               lépett be. Meglepetten nézek rá. Modellek között nem igen láttam még ilyen finom
               jelenséget...</p>
            <p>- A barátnőm, Bözsi! - mutatja be Lidia. - Még sohasem volt modell és most sem
               szorult rá. Több pénze van, mint kettőnknek együtt... ami persze még mindig igen
               kevés lenne... Bözsi a tőkepénzesek közé tartozik... Egy titokzatos herceg
               támogatja...</p>
            <p>- Délelőttönkint szabad vagyok! - mondja Bözsi. - De előre megmondom: aktot nem
               állok. Csak a fejemet szabad festenie...</p>
            <p>Nagyon szép lány. És jól ápolt.</p>
            <p>Később, egy óvatlan percben Lidia megsúgja:</p>
            <p>- Szobalány volt egy gazdag lipótvárosi gyárosnál... Valami Hidvéghynél... Onnan
               szöktette meg a család egyik előkelő vendége.</p>
            <p>Mintha fejbe vágtak volna. Remegek egész testemben. Úgy bámulom Bözsit, mint egy
               eleven csodát. Irigylem. Boldog nő. Ott élhetett Olga közelében. Láthatta a nap
               minden órájában. Ágyához vitte a reggelit. Elkészítette a fürdőjét. A szívem majdnem
               szétpattan. Szeretnék könyörögni, hogy meséljen Olgáról... Alig várom, hogy
               kettesben legyek vele.</p>
            
         </div>
         <div type="chapter">
            <head>II.</head>
            <p>Délelőtt tíz órakor Bözsi pontosan megérkezett. Ezúttal fehér sportruhácskát hordott.
               Egészen bizonyos, hogy Olgáé volt valamikor. Pompás parfőmje is gyanus. Olga
               asztaláról lophatta.</p>
            <p>Már felvázoltam a kompozíciót. Színes ablakfüggönyök mögött kereveten álmodozó,
               zöldes szemű nő... Az lesz a címe: lesben álló macska!</p>
            <p>A hangomat közömbössé igyekszem tenni.</p>
            <p>- Tulajdonképpen miért áll modellt, mikor nem szorul rá? - kérdezem.</p>
            <p>Vállat von.</p>
            <p>- Az embernek el kell valamivel töltenie a napját. És a művészek olyan kedves fiúk...
               Az ember mindig hall remek tréfákat...</p>
            <p>- És a vőlegénye?</p>
            <p>- Csak ritkán szabad. Többnyire délután...</p>
            <p>- Lidia elárulta, hogy maga Hidvéghyéknél volt... Mondja, micsoda lány az az
               Olga?</p>
            <p>Bözsi legyint:</p>
            <p>- Bolond!</p>
            <p>- Miért mondja ezt?</p>
            <p>- Teli van az mindenféle hisztériával, ahogyan az apja is mondja. Egyszer rájön a
               muzsikálás és két napig fel sem áll a zongora mellől. Máskor a könyvdüh tör ki rajta
               és átolvassa az éjszakákat... Azután hirtelen szobrászathoz kezd és tele mázolja a
               gipsszel, meg agyaggal a szobáját... Nem fér a bőrébe. Túl jól megy a dolga. Azt
               hiszem, maga sem tudja, hogy mit akar!</p>
            <p>- Nagyon szép lány. Ismerem látásból. Úgy hallottam, most vőlegénye is van.</p>
            <p>A torkom elszorult. Megfordultam, mintha az ecseteket mosogatnám, hogy Bözsi ne vegye
               észre felindulásomat.</p>
            <p>- Hát igen, van neki! - mondja Bözsi kelletlenül. - Érzem, hogy gyűlöli és irígyli
               Olgát.</p>
            <p>- Szeretik egymást? Rajta csípte őket sokszor, mikor csókolóztak?</p>
            <p>Ilyen buta kérdésekkel gyötröm magamat. Bözsi nevet.</p>
            <p>- De nagyon kíváncsi! Talán féltékeny?</p>
            <p>- Én? Hiszen még nem is beszéltem vele. Csak láttam néhányszor. Mondja, hogyan lehet
               az, hogy ahol ilyen gyönyörű a házikisasszony, a szobalányt szöktetik meg?</p>
            <p>Bözsi sértődötten ugrik fel.</p>
            <p>- Sértegetni akar? Akkor mingyárt itt hagyom!</p>
            <p>- Bocsánat, Bözsikém... dehogy akarom megbántani. Csak kíváncsi vagyok, ki az a
               szerencsés kópé, akinek így elcsavarta a fejét? Bizonyára az idősebb korosztály.
               Hidvéghy papa valamelyik barátja, aki feljár bridzselni és maga, miközben mellé
               helyezte a feketekávét bizonyára egy kicsit meglegyintette a szoknyája szélével, egy
               kicsit talán a könyökével is hozzá ért... Azután apró flört az előszobában...</p>
            <p>Bözsi huncutul nevet.</p>
            <p>- No, nem éppen így történt!</p>
            <p>- Hanem?...</p>
            <p>- Ehhez semmi köze! Akar festeni, vagy nem?</p>
            <p>- Persze, hogy akarok!... Tudja, mire gondolok? Milyen érdekes volna, ha ezt a képet
               éppen Hidvéghy Olga vásárolná meg és kép alakjában kerülne vissza oda, ahonnan
               elevenen megszökött...</p>
            <p>Bözsi gúnyosan mosolyog.</p>
            <p>- No, erről ne álmodozzon! Olga kisasszony aligha fogja megvenni ezt a képet!</p>
            <p>*</p>
            <p>Tegnap bezárták a kiállítást. Egyik képemet sem vették meg. Minthogy nem volt pénzem
               hordárra, magam kaptam hónom alá a két képet és vittem hazafelé...</p>
            <p>Jobbkezemben szorongattam a Zöld ruhás nőt. Becsületemre állítom, hogy a kép valami
               rejtélyes életre támadt. Meleget éreztem belőle áramlani. Különös hangulatokat oldott
               fel bennem ez a meleg, amely hasonlított a nagyzási hóborthoz. Volt benne némi boldog
               szédület is és fellengősség. Semmitsem tartottam lehetetlennek. És minden ok nélkül
               igen gazdagnak éreztem magamat. Nagyúrnak, aki ajándékozhat.</p>
            <p>Igen, én most elmegyek a Lipót-körút 21. számú házba és Olgának adom a Zöld ruhás
               asszony című képemet, amely megnyerte legmagasabb tetszését!</p>
            <p>- Kisasszony, önnek tetszett a képem. Boldog vagyok, hogy önnek adhatom!</p>
            <p>Nem, ezt mégsem tehetem. Nem állhatok eléje ilyen kopottan, rojtos nadrágban és
               foltos kabátban... Majd a házmesternek adom és megkérem, adja át Hidvéghy Olga
               kisasszonynak. Micsoda szemeket fog mereszteni Olga! Képzelem, mennyire fogja törni a
               fejét, hogy ki küldhette? Este Bánkynak fogja megköszönni. Őt fogja gyanusítani.</p>
            <p>Bekémleltem a kapun, hogy nem jön-e Olga véletlenül éppen lefelé a lépcsőn? Csak
               akkor mertem bemenni a házmesteri fülkébe. Átadtam a képet. A házmester kissé bámult,
               hogy miért dadogok? És szinte rohantam kifelé. A kapuban szinte beleütköztem Olgába,
               aki éppen akkor jött haza. Szemében csodálkozás villant. Szinte ész nélkül
               menekültem. Még a szomszéd uccában is futottam.</p>
            <p>*</p>
            <p>Néhány nap óta új foglalkozásom van. Árnyék lettem. Olga árnyéka.</p>
            <p>Eladtam a szobrot, melyet három év előtt Velencében vásároltam néhány liráért és
               melyről kitünt, hogy egészen értékes kis műalkotás, Kaptam érte hatvan pengőt. Ez
               legalább két hétre biztosítja függetlenségemet. Bözsinek megmondtam, hogy a festés
               szünetel.</p>
            <p>Már tudom, hogy Olga a nap melyik órájában merre szokott járni. Melyik a kedvenc
               cukrászdája, hány órakor bukkan fel a korzón, mikor megy a ligetbe, kik a kedvenc
               barátnői. Csak egészen messziről gyönyörködöm benne, de azért már többször váratlanul
               szembe került velem. Ilyenkor igyekszem közömbös arcot vágni, elfordítom a fejemet.
               Néha nevetnem kell, hogy neki sejtelme sincsen a kettőnk között fennálló bizalmas
               barátságról, hogy már ajándékot is kapott tőlem...</p>
            <p>Bánky majdnem mindig ott sétál mellette, arcán örökös, szinte megmerevült mosoly.
               Olga szinte túl komolynak tűnik fel mellette. Minden idegszálammal érzem: nem szereti
               a vőlegényét!</p>
            <p>Tegnap délelőtt Olga egyedül sétált ki a ligetbe. A Műcsarnok előtti napsugaras
               virágoskertben ült egy padra, de nem a magával hozott könyvet olvasta, hanem a
               szökőkútban gyönyörködött, amely gyémántokat szórt a magasba és a virágok szinte
               égtek tavaszi frisseségükben a márványmedence körül. Én elővettem vázlatkönyvemet és
               a fák mögül kilesve próbáltam megfogni ezt a nagyszerű pillanatot, melyben a tavasz
               minden varázsa zengett...</p>
            <p>Egy kéz nehezült vállamra:</p>
            <p>- Szervusz Tibi, mit csinálsz?</p>
            <p>Kádár volt, régi barátom. A vázlatkönyvembe nézett és röhögött.</p>
            <p>- Jó kép, ezt a kis tyúkot jól megfogtad. De én inkább barátságot kötnék vele...</p>
            <p>- Megőrültél! - kérdeztem felháborodva.</p>
            <p>Kádár megrőkönyödve néz rám.</p>
            <p>- Ez egy úrilány! - mondtam erélyesen.</p>
            <p>Kádár nyilván azt hiszi, hogy megőrültem.</p>
            <p>- És ha úrilány? - mondja elképedve. - Akkor sem szentség! Most már azért is
               megismerkedem vele!</p>
            <p>És mielőtt megakadályozhattam volna, elindult Olga felé. Bennem meghült a vér. A
               gazember Olgához lépett és megemelte kalapját. Nem hallottam, hogy micsoda banális
               szavakat mondott, csak Olga haragosan megvillanó szemét láttam. A szívem is megszünt
               dobogni a rémülettől. Olga nem Kádárra nézett, hanem rám. Felém küldte a
               megvetését.</p>
            <p>Felhördültem. Szinte eszemet veszítve rohantam Kádárhoz. Olga már tovább ment.
               Megfogtam és megráztam a gazembert.</p>
            <p>- Leütlek te kutya!</p>
            <p>Kádár dadog, szédül meglepetésében.</p>
            <p>- Te őrült! - mondja rémülten.</p>
            <p>Olga megfordult. Még látja, hogy milyen önkívületben rázom Kádárt. Mintha mosolygott
               volna...</p>
            
         </div>
         <div type="chapter">
            <head>III.</head>
            <p>Délutánra újra magamhoz rendeltem Bözsit. Elhatároztam, hogy folytatom a megkezdett
               képet. Bözsi helyett azonban egy küldönc állított be levéllel:</p>
            <p>Kedves Ternyeikém,</p>
            <p>ma délután lehetetlen jönnöm. Az igazat nem írhatom meg, hogy mi akadályoz, a
               hazugságot pedig még nem találtam ki, de holnapra feltétlenül kielégítő és
               megnyugtató magyarázattal fogok szolgálni. Úgy-e, nem haragszik?</p>
            <p>Viszontlátásig! </p>
            <p>Bözsi</p>
            <p>Haragosan dobtam félre a levelet. Éppen ma nagyszerűen tudtam volna dolgozni. Az
               ilyen kedvező hangulat nem tér mindig vissza.</p>
            <p>Kedvtelenül indultam el csavarogni és találomra róttam az uccákat. Lassankint
               besötétedett. Lámpák gyulladtak ki. A Bulyovszky ucca sarkán majdnem elgázolt egy
               autó. Még idejekorán félreugrottam. Az elegáns bérpalota előtt hirtelen lestoppolt
               az autó. Csak egy villanás, amint egy fiatal pár surran ki belőle. De a szemem
               valósággal felissza ezt a képet... </p>
            <p>Könyörtelen élességgel ismerem fel őket: </p>
            <p>Bánky Jenő... és Bözsi!</p>
            <p>Ott állok a ház előtt és úgy érzem, hogy valami rettenetes gyalázat történt velem.
               Engem csaltak meg, az én szégyenem ez a titkos találka. A düh forr bennem. Ime, ez az
               elegáns gavallérnak, a nagyszerű partinak a valódi fényképe. Ilyen ember mellett
               vagyok én lecsúszott, züllött senki...</p>
            <p>A földszinten nagy zajjal gördül két ablak elé a vasredőny, a pántok között
               átszűrődik a felgyujtott fény. Bent az asztalon bizonyára tea és édességek. Bözsi
               legalább szakszerűen szolgálhatja ki kedvesét. A nyomorultak most egymás nyakába
               borulnak és megcsúfolják Olgát. Bánky úr nyájas szavakat duruzsol Bözsi fülébe,
               szenvedélyesen csókolja... azután megfésülködik, újra elegánsan megköti
               nyakkendőjét, visszaül autójába és kiadja a soffőrnek a rendeletet: Lipót-körút
               21!... A vacsoránál már előzékenyen és mosolyogva fog Olgának udvarolni, fölényesen
               és a biztos győzelem nyugalmával. Fogamat csikorgatom dühömben. Ez a csirkefogó, aki
               így meggyalázza Olgát, engem aláz meg a fölényességével, engem, aki úgy imádom Olgát,
               hogy talán egy szót sem tudnék szólni zavaromban, ha véletlenül megszólítana.</p>
            <p>Vér önti el agyamat. Fekete-vörös vérhullámokban tódulnak a gondolataim. Az ősember
               veszett haragja feszül ereimben. Berohanok a kapun. Az előszoba csengője brutálisan
               és élesen berreg ujjaim nyomása alatt. Senkisem jelentkezik. Most már öklömmel verem
               az ajtót. A szomszéd lakásokban kíváncsi cselédek kezdenek fülelni. Végre lépteket
               hallok. Bánky ingerült hangon kérdezi:</p>
            <p>- Ki az? Mit akar?</p>
            <p>- Nyisson ajtót, beszélnem kell önnel.</p>
            <p>- Ha nem mondja meg, hogy kicsoda és micsoda, akkor hordja el magát.</p>
            <p>- Én pedig ajánlom, ha nem akar botrányt, úgy máris bocsásson be!</p>
            <p>Az ajtó üvegkémlelőlyukán keresztül észrevehette, hogy a lépcsőházban már figyelik a
               botrányt. A házbeliek tudják, hogy a földszint első szám legénylakás. Azt hiszik, a
               feleségét éri tetten egy felszarvazott úr. Elszörnyedve és izgatottan súgnak össze.
               Bánky érezte, hogy kelepcébe esett. Dühösen nyitott ajtót. Az előszobában álltunk
               szemben egymással, ott folyt le ez a drámai párbeszéd:</p>
            <p>- Beszéljen! - mordult rám.</p>
            <p>- Csak meg akartam állapítani, hogy ön a szeretőjével van együtt!</p>
            <p>- Mi köze van ehhez?</p>
            <p>- Engem az ön menyasszonya, Hidvéghy Olga kisasszony bízott meg, hogy figyeljem meg
               önt és nyomozzam ki bizalmas viszonyait.</p>
            <p>Bánky iménti hetykesége egyszerre szétfoszlott. Hangja remegett, alig tudott
               megszólalni az izgalomtól:</p>
            <p>- Ön magándetektív? - hebegte.</p>
            <p>- Igen, az vagyok!</p>
            <p>Ettől egészen elvesztette lélekjelenlétét. Könyörgő, szánalmas fickó lett.</p>
            <p>- Kérem, uram, ne csináljon botrányt! Költségeinek dupláját fizetem meg, ha diszkrét
               marad. Egyébként is félreérti a helyzetet. Ez egy úgynevezett búcsútalálkozás...</p>
            <p>- Ne erőlködjön, uram. Mindent tudok. Ön a menyasszonya volt szobalányával él együtt
               már hetek óta!</p>
            <p>A nyomorult elsápadt.</p>
            <p>- Ugyan kérem - próbálta a helyzetet menteni - ön is férfi, megértheti az ilyen
               jelentéktelen kalandot. Én szeretem a menyasszonyomat és senkinek sem érdeke, hogy ön
               botrányt pattantson ki... Ismétlem, nagyon hálás lennék, ha napirendre térnénk az
               egész ügy felett!</p>
            <p>- Téved, uram. Engem nem lehet megvesztegetni. Ügyfelem megbízott, hogy amennyiben
               önt valóban tetten érem, úgy nevében kérjem meg, hogy többé ne tegye be lábát a
               lakásukba és Olga kisasszonyt ne is köszöntse többé!</p>
            <p>Bánky homlokát kiverte a verejték.</p>
            <p>- Lehetetlen! - hörögte, - ez szörnyű!</p>
            <p>Szívem vad örömtől ujjongott. De rideg közönyt tettetve köszöntem:</p>
            <p>- Ezt jegyezze meg kérem! Volt szerencsém!</p>
            <p>Megfordultam és faképnél hagytam. Az uccán úgy kacagtam, mint egy őrült. Ezeknek a
               pásztoróráját alaposan elrontottam!</p>
            <p>*</p>
            <p>Otthon a házmesterem levelet nyujtott át.</p>
            <p>- Inas hozta ma délután!</p>
            <p>Női írás. Elegáns boríték. Sejtelmem sincsen, hogy ki küldhette. Még a kapu alatt
               elolvastam:</p>
            <p>Mélyen tisztelt Művész úr!</p>
            <p>Szíveskedjék értesíteni, hogy mikor kereshetem fel műtermében? Az arcképemet
               szeretném Önnel megfestetni.</p>
            <p>Kiváló tisztelettel:</p>
            <p> Hidvéghy Olga. </p>
            <p>Köröttem minden táncol. Mintha az egész világ megrészegedett volna. Az egekig dob fel
               a boldogság. De azután kezdek lassankint kijózanodni.</p>
            <p>Nem, ez lehetetlen. Olga sohasem jöhet fel hozzám. Ő persze azt hiszi, hogy rendes
               műtermem van. El sem tudja képzelni, hogy micsoda nyomorult padlásszobában tengődöm
               az ötödik emeleten, ahová gyalog kell felkapaszkodni, mert még lift sincsen az ötven
               év előtt épült rozoga bérházban. A bútorom: néhány szedett-vedett ócskaság, pokróccal
               lefödött vaságy, vasbádog mosdóasztal... Isten őrizz, hogy ide jöjjön!</p>
            <p>Talán, ha a barátaimtól koldulnék össze kölcsönbe néhány használható bútordarabot és
               szőnyeget? Ruhát is vehetnék kölcsön... Nem... nem... a csalás előbb-utóbb
               kiderülne. Irni fogok neki. Arra kérem, hogy a lakásán festhessem le. Hogy a portré
               akkor a legjobb és legfesztelenebb, ha a modellt megszokott környezetében helyezzük
               el.</p>
            <p>Remegtem az izgalomtól. Úgy döntöttem, hogy majd másnap délelőtt írom meg a levelet.
               Nem szabad túl mohónak lennem. Ez nagyon szegényszagú és rossz benyomást tesz. És
               most nem is találnám meg a kellő szavakat. Nagyon is bennem él még a délután minden
               szenzációja... Úgy látszik, forduló előtt áll az életem. Valami történni fog. Minden
               idegszálammal érzem, hogy rendkívüli események küszöbén állok!</p>
            <p>Az ócska tükröm elé állva bámulom magam. Sovány arcomat, kopott ruhámat. Feltámadhat
               még az ilyen ember? Szabad csodában hinnem?...</p>
            <p>Egész éjszaka gondolkoztam ezen, de nem mertem válaszolni.</p>
            <p>Az édesanyámra gondoltam és Juci hugomra... A drága két lélekre, akik ott élnek
               messze... a kis falusi birtokon és azt hiszik, hogy nekem jó dolgom van a fővárosban,
               keresett, divatos festő vagyok. Nekik sohasem merném bevallani kudarcomat és
               letörésemet! Drága jó anyám! Mennyit sírt, könyörgött, hogy ne legyek művész. Ott van
               a kis földünk, menjek haza gazdálkodni! Ő is özvegy, a Juci még lány. Kellene férfi!
               De engem visszatartott valami ősi átok. Két éve nem voltam otthon. Csak leveleket
               küldünk egymásnak... Anyám azt kérdezte utolsó levelében, hogy nem gondolok-e
               nősülésre?</p>
            <p>- Ha asszonyt akarsz, fiam - írta a nemes lélek, - gyere haza és válassz az itteni
               lányok közül. Mert én azt akarom, hogy egyszer, ha elfáradsz, mégis csak itthon
               pihenj meg... Fővárosi lány pedig sohasem érezné jól magát a mi kis falunkban!...</p>
            <p>Mit szólna édesanyám Olgához? Tetszene neki? Oh, micsoda bizarr, ostoba álom!...</p>
            <p>*</p>
            <p>Reggel kábultan ébredtem. A pillantásom a festőállványomra esett, melyre még az este
               egy új vásznat feszítettem. Erre kellene Olga arcképét festenem.</p>
            <p>És ahogyan szemben állok a fehér vászonnal, nagyszerű látomásom támadt. A vászon
               színekkel telik meg és megrendülve látom, hogy rajzolódik ki életem legnagyszerűbb
               alkotása. Az a halhatatlan kép, amelynek megalkotásáért születtem, amely valamelyik
               múzeumban fogja örök időkre hirdetni Olga szépségét... Minden nagy festő
               megörökítette a Nőt, aki életének nagy, forró lángolása volt, aki új színeket
               varázsolt palettájára és a Szépség örök hirdetője lett a századok végtelenjében.</p>
            <p>Ha most itt állna Olga és ebben a szinte eszméletlen ihletben kezdhetném festeni!
               Csodálatos lenne a kép! Végre eleven életre támadna bennem minden eddig
               visszafojtott, alélten pihenő tehetségem. Oh, ha most kiszórhatnám lelkem brokátját,
               az érzéseim színes selymeit! Úgy fogadhatnám, mint egy királykisasszonyt!</p>
            <p>Majdnem szétfeszít a bennem forró rengeteg hangulat és munkavágy.</p>
            <p>Valamit tennem kell.</p>
            <p>Még soha élelemben nem írtam verset. És most valami rejtélyes kényszer odaültet az
               asztalom elé. És kép helyett betűket rajzolok az előttem fekvő rajzpapírra:</p>
            <p>A láthatatlant akarom festeni!</p>
            <p> Képedet, mely úgy röpült ide,</p>
            <p> Mint a Nap egyik letépett sugara!</p>
            <p> És a fény, a láng szétterült a vásznon</p>
            <p> S mialatt képpé formálta kezem,</p>
            <p> A szívem hozzá himnuszt muzsikált!</p>
            <p>Ki festette már le a szerelmet?</p>
            <p> Ki tudja színét vágynak, szenvedélynek </p>
            <p> És el nem csókolt álomcsókoknak?</p>
            <p> Olgám, imádlak! Ha most festenélek, </p>
            <p> Imádság lenne képem, s aki látná,</p>
            <p> Térdet s fejet hajtana előtte </p>
            <p> És áldozatul, mint egy ős Istennek - </p>
            <p> Felajánlaná kigyulladt szívét!</p>
            <p>Hangosan, szavalva olvasom fel a verset. A szavam remeg és tele van hívó fájdalommal.
               Madarak hívják így párjukat tavasszal az erdők mélyén. Olyan hevesen és nagyon
               kívánom, hogy jöjjön, hogy meg sem lepődnék, ha kinyilna az az ajtó és belépne...</p>
            <p>Azután lassan elhamvad bennem ez a furcsa tűz. Józanodom és látom, hogyan szürkül,
               kopik, rongyolódik minden ismét körülöttem.</p>
            <p>Már megint visszazuhantam a földre. A tekintetem Olga levelére esik. Válaszolnom
               kellene. De még mindig nem merek. Csupa félelem, gyávaság vagyok. Honnan tudja Olga a
               címemet, mért éppen velem akarja magát lefestetni? Nyilvánvaló, hogy sejti: én
               küldtem neki a Zöld ruhás asszonyt és így akarja figyelmességemet viszonozni.
               Biztosan a kiállítás igazgatóságánál megmondták a címemet...</p>
            <p>Vajjon Bánky írt-e Olgának? Vagy telefonált neki? Miféle mentséget dadoghatott?</p>
            <p>Hangosan felnevettem. Remek komédia! Olgának fogalma sem lehetett, hogy miről beszél
               Bánky. Azután Bánky ráeszmél arra, hogy becsaptam! Isteni színjáték!</p>
            <p>De most mégis válaszolni kellene a levélre... Nem... majd délután! Az ilyen életbe
               vágóan fontos dolgokat nem szabad elsietni. Most sétálni megyek. Egy kissé megtelítem
               magamat napfénnyel.</p>
            <p>A korzó felé vettem utamat. Mostanában Olga minden délben ide jött. Egy hirdető
               oszlop mellé álltam és vártam. Szentek várhatták ilyen áhitattal látomásaikat. Sokáig
               álltam így. A korzó tarka, színes képe szinte egyetlen képpé mosódott össze kifáradt,
               élesen kutató szemem előtt. És ekkor egyszerre mellettem ment el s rám nézett. Olyan
               váratlan volt ez a találkozás, hogy teljesen elvesztettem hidegvéremet. Lekaptam a
               kalapomat és köszöntem. Olga abban a pillanatban megállt és mosolyogva mondta:</p>
            <p>- Jó napot, Ternyei! Hiszen mi régi ismerősök vagyunk! Írtam magának tegnap!</p>
            <p>A meglepetéstől szinte sóbálvánnyá változtam.</p>
            <p>- Hogyan - hebegtem, - ön ismer, tudja hogy ki vagyok?</p>
            <p>Édesen mosolyog.</p>
            <p>- Hogyne, hiszen éppen elég gyakran találkoztunk. Sőt egyszer lovagiasan meg is
               védett. Figyelmes ajándékáról nem is szólva!...</p>
            <p>Éreztem, milyen szánalmasan együgyű helyzetbe kerültem. Elpirultam.</p>
            <p>- Most kinevet! - mondtam és majdnem elsűllyedtem zavaromban.</p>
            <p>Elragadó kedvességgel siet a segítségemre.</p>
            <p>- Ön úgy viselkedik, mint egy érzékenylelkű... valódi művész. És én éppen ezt találom
               rokonszenvesnek.</p>
            <p>Vannak szavak, melyek egyszerre titkos zsilipeket nyitnak lelkünkben és ékesszólóvá
               teszik a dadogót is.</p>
            <p>- Kisasszony - mondtam és éreztem, hogyan nyílok ki a szavak forró zuhatagában, - nem
               tudok hazudni, hiszen úgyis tudja, hónapok óta járok maga után alázatosan és rajongva
               és mindazt, ami még bennem tiszta és érintetlen művészet, hit és rajongás, maga köré
               csoportosítottam. Én kisiklott, álmokat vesztett ember vagyok, aki már csak néhány
               illuziófoszlányt őrzök a szívemben. Ezeket a ragyogó aranyszálakat aggattam magára...
               Sohasem fogom lefesteni! Megérti ezt? Nem szabad valóságot keresnem abban, ami
               számomra imádság és eltékozolt művészetem egyetlen szép vágyálma! Kérem, bocsássa
               meg, hogy mindezt most az első pillanatban elmondtam... de nekem ez a találkozás a
               csodát jelenti és nem tudtam volna közönyösséget színlelni, mikor ennyire meg vagyok
               rendülve!</p>
            <p>Olga kezét nyujtotta. A hangja meghatottan csengett:</p>
            <p>- Köszönöm, barátom!</p>
            <p>Egy pillanatig, ajkamhoz szorítottam a kezét és nagy, tiszta, boldogság virágzott ki
               bennem...</p>
            <p>Egy durva kéz ragadott meg hirtelen és dühös erővel taszított félre. A meglepetés
               első pillanatában csak ködökön keresztül láttam az eltorzult, ördögi arcot.
               Eltartott néhány másodpercig, amíg felismertem: Bánky Jenő.</p>
            <p>- Pimasz! - hördül belőle a gyilkos harag, - hogy mert ide tolakodni?</p>
            <p>Olga, aki nem sejti, hogy milyen események előzték meg az orvtámadást, felsikolt.</p>
            <p>- Az Isten szerelmére! Mi történt? Micsoda botrányt rendez a nyilt korzón?</p>
            <p>Már akkor felocsudtam kábulatomból s teljes erővel arcul vágtam Bánkyt. Rettenetes,
               sorsot bosszúló pofon volt, évek igazságtalanságát toroltam meg vele. A nyomorult
               megtántorodott, kalapja leröpült, a monokli kiesett szeméből és darabokra tört.
               Felordított és rám vetette magát. Veszett dühvel vájtuk egymásba ujjainkat, A korzón
               óriási ribillió támadt. Ijedt és megbotránkozott emberek verődtek össze, a korzó
               törzsvendégei, akik mindenkit ismernek és néhány pillanat múlva már izzó
               szenzációként röppent fel a legújabb pikáns pletyka: Hidvéghy Olga vőlegénye
               összepofozkodott egy férfival, akivel a menyasszonya sétált. A véletlen folytán nekem
               is akadt egy ismerősöm a tömegben. Most már villámgyorsan adják tovább a hiteles
               adatot: Bánky féltékeny Ternyei festőművészre.</p>
            <p>Rendőr érkezik. Erélyes mozdulattal szétválaszt bennünket. Szánalmas látványt
               nyujtunk. Mindkettőnk orrán, száján folyik a vér... ingünk, nyakkendőnk ronggyá
               tépve. Hajunk gyalázatosan összekuszálva.</p>
            <p>- Igazolják magukat!</p>
            <p>Egy fényképező masina kattog. Egy élelmes fotóriporter megörökítette az épületes
               jelenetet és már rohan vele valamelyik szerkesztőségbe. A pillantásom Olgát keresi.
               Bocsánatot szeretnék kérni, mentséget dadogni. Úgy érzem, összedőlt köröttem a világ.
               Az agyam zúg. Fel sem tudom fogni a rémséget, ami hirtelen rám szakadt. Csak azt
               éreztem, hogy ami történt, rettenetesen érintheti Olgát.</p>
            <p>A tömegben kíváncsi mozgás, kérdezősködés. Hallom, hogy valaki kérdezi:</p>
            <p>- Hol van a nő?</p>
            <p>Valaki azt válaszolja: Az előbb lógott meg egy autótakszin!</p>
            
         </div>
         <div type="chapter">
            <head>IV.</head>
            <p>A délutáni lapok kövérre híztak a pompás csemegétől. Már a címlapokon harsogták a
               plakátbetűk: „Pofozkodás a korzón. Óriási botrány a Dunaparton!” És a kiszínezett
               riportokban pontos beszámoló: Bánky Jenő, az ismert bankár véres ökölharcot vívott
               Ternyei festővel. A nem mindennapi botrány központjában egy szőke pesti szépség, H.
               Olga áll. A fiatal hölgy az utóbbi időben feltűnő kedvességgel tüntette ki a
               festőművészt és a féltékeny vőlegény hasztalan tiltakozott ez ellen. Ma délelőtt
               Bánky a korzón ismét együtt látta menyasszonyát vetélytársával és ez annyira
               felizgatta, hogy Ternyeit tettleg bántalmazta, aki a nem várt támadást nyomban
               viszonozta. Munkatársunk fent járt a menyasszony lakásán, ahol azonban minden
               felvilágosítást megtagadtak. Úgy halljuk, hogy az ifjú hölgy édesatyjával hosszabb
               időre külföldre szándékozik utazni. Pénzügyi és kereskedelmi körökben az eset
               rendkivüli feltünést keltett, mert szereplői ismert tagjai a pesti előkelő
               társaságoknak.</p>
            <p>Ha száz esztendőn keresztül csupa remekművel ejtettem volna ámulatba a világot, nem
               írtak volna rólam annyit az ujságok, mint ennek a szörnyű esetnek kapcsán s nem
               emlegették volna olyan sűrűn a nevemet. A riporterek egymást igyekeztek felülmúlni
               rám vonatkozó, ujjukból szopott adatokkal, amelyeknek egyetlen célja az volt, hogy
               személyemet minél érdekesebbé tegyék. Regényes részleteket írtak külföldi
               tanulmányútjaimról, kivételes tehetségemről és ravasz célzásokat tettek szerelmi
               kalandjaimra, a milliomos kisasszonyhoz fűződő gyengéd barátságomra, aki - mint
               mondják - gyakran fordult meg műtermemben, ahol rajzórákat vett.</p>
            <p>Az én csendes, szűzi, hófehér szerelmem most ott feküdt kiterítve az aszfalton,
               mindenki taposhat rajta, bemocskolhatja. És oda sem mehetek Olgához, nem kérhetek
               tőle bocsánatot, nem halhatok meg lábai előtt, nem moshatom le róla véremmel a
               ráfecskendezett sarat, hogy legalább megrendítő tragédiává változtassam ezt a
               gyülöletes, silány komédiát. Tehetetlenül fekszem elnyűtt pamlagomon, az utcáról
               felhangzik a rikkancsok üvöltése: az én halotti dalom, fiatalságom, szerelmem
               temetése!</p>
            <p>Türelmetlen idegességgel zörgetnek ajtómon. Fásult vagyok. Annyi erőm sincsen, hogy
               megmozduljak. De most még erőszakosabban, sürgetőbben kopognak és egy hang szinte
               durván kiáltja:</p>
            <p>- Nyissa már ki, kérem!</p>
            <p>Férfihang. Talán detektív. Még szenvedni sem hagynak békében. Betörnek a fájdalom
               magányosságába. Belerikoltanak a sírás szent harmoniáiba. Felállok és ajtót nyitok.
               A küszöbön feldúlt, rendetlen öltözetű úr. Magára kapkodott mellénye begombolatlan,
               nyakkendője félrecsúszott, egész testében remeg. Első pillantásra meg sem ismerem.
               Csak mikor bemutatkozik, rezzenek fel ijedten:</p>
            <p>- Hidvéghy vagyok!</p>
            <p>Mielőtt még magamhoz térhetnék dermedt meglepetésemből már szinte hadarva mondja:</p>
            <p>- Uram, beszéljen, mi történt voltaképpen? Mióta ismeri a lányomat? Miért tett
               szerencsétlenné bennünket?</p>
            <p>Körülnéz, szeme riadtan fedezi fel a padlásszoba nyomorúságát, melytől még nagyobbra
               nő a kétségbeesése. Egy székre roskad, az arcát tenyerébe temeti.</p>
            <p>- Rettenetes! - nyögi és ezt megismétli néhányszor.</p>
            <p>Azután egyszerre indulatosan ugrik fel:</p>
            <p>- Ön nem tudja, hogy mit tett velünk! Bánky bankháza és az én vállalatom között a
               legszorosabb üzleti kapcsolat áll fenn, amelyet semmi szín alatt sem szabad
               megzavarni. És ez az eset... most mindent felboríthat! Mit akar a lányomtól? Mit
               remél? Megőrült ön? Azt hiszi, hogy valaha is megengedném, hogy az ön felesége
               legyen? Inkább a halál! Érti? Inkább őt is, magamat is megölném!</p>
            <p>A szeme vad gyülölettel lobog. Végre szóhoz juthatok.</p>
            <p>- Uram - mondom nyugalmat erőltetve, - becsületszavamra jelentem ki, hogy a lányával
               ma délelőtt beszéltem először életemben!</p>
            <p>Szinte megkövülten, óriási csodálkozással néz rám.</p>
            <p>- De hát akkor mit akart magától Bánky?</p>
            <p>- Hát megmondom önnek. Nem árt, ha megtudja, hogy ki az a hitvány alak, akihez ennyi
               lelkesedéssel akarja feleségül adni a leányát. Ez a nyomorult fráter azért gyülöl
               engem, mert ismerem aljas titkát. Tetten értem, mikor az önök volt szobalányával,
               Bözsivel szeretkezett. És most így akart elnémítani, hogy ne leplezzem le
               menyasszonya előtt!</p>
            <p>Hidvéghy sápadtan meredt rám.</p>
            <p>- Mondja - kérdezte izgatottan, - szólt ön már erről a lányomnak?</p>
            <p>- Nem szóltam!</p>
            <p>Hidvéghy megkönnyebbülten sóhajtott fel:</p>
            <p>- Hála az égnek! Meg kell ígérnie, hogy továbbra is hallgatni fog. Három ember
               boldogsága függ ettől. Végtelenül hálás leszek, ha ezt megígéri!</p>
            <p>Szeme ismét körülfutott a szobámon, mintha újra meg akarná magát nyugtatni, hogy
               csakugyan pénztelen koldussal tárgyal. Felforrt a vérem, kezem ökölbe szorult.</p>
            <p>- Hogy mer így beszélni velem? Minek néz engem? Pénzre van szüksége és eladja egy
               csirkefogónak a lányát, nekem pedig pénzt kínál a diszkréciómért, hogy azután abban a
               hitben távozzon innen, hogy ön a korrekt apa és gentleman, én pedig a lepénzelt
               gazember vagyok. Hát téved, uram, rossz helyre intézte kérelmét!</p>
            <p>Gyáva meghunyászkodással sietett visszavonulni.</p>
            <p>- Kérem, ne haragudjon - dadogta - nem akartam önt megsérteni. Félreért...</p>
            <p>- Nézze, uram, beszéljünk nyiltan. Szeretem a lányát, akár tetszik ez önnek, akár
               nem. És csak a lánya érdeke szent előttem, önnel nem törődöm. Gyülölöm önt aljas
               cinkosával együtt s ezt nyugodtan szemébe mondom ebben a rongyos, penészszagú
               padlásszobában, mert úgy látszik, hogy a szegénység néha sokkal nagyobb
               függetlenséget ad, mint a pénz!</p>
            <p>- Nincs igaza, fiatalember! Ön a látszat után felületesen ítél. Olga szereti
               Bánkyt... Istenem, mondjuk, hogy Bánkynak csakugyan volt szeretője. Fiatalember, ha
               megnősül, kitűnő férj lehet azért belőle. Ha ön csakugyan szívén hordja lányom
               sorsát, úgy az egyetlen helyes dolog, ha nem áll az útjába... Holnap reggel néhány
               hétre külföldre utazom vele, amig ennek a kínos ügynek a hullámai elsímulnak... És
               önnek, meg Bánkynak addig mindent el kell rendezniük... ne felejtse, kérem, egy
               úrilány becsületéről van szó!</p>
            <p>Végtelen útálat fog el a képmutató fráter szemforgató beszédének hallatára. Szinte
               gorombán szakítom félbe:</p>
            <p>- Felesleges oktatnia, uram. Kettőnk közül alighanem én viselem inkább szívemen a
               lánya ügyét. Nyugodtan távozhat. Tőlem nem kell féltenie...</p>
            <p>Zavartan gyüri ujjai között puha kalapját és a küszöbről még visszaszól:</p>
            <p>- Bízom abban, hogy nem csinál semmiféle őrültséget! Higyje el, nekem is nagyon
               kellemetlen volna, ha ön ellen esetleg rendőri segítséget kellene kérnem!</p>
            <p>Megvetően mérem végig. Ostoba fráter. Igy akar megfélemlíteni! Szivemben mélységes
               szánalmat érzek. Most nyilnak ki szemeim s ijedten döbbenek rá: ilyen pokolban él
               Olga? Most hozzá kellene rohannom és elragadni, elvinni... messzire... nagyon
               messzire! Emlékemben virágos rétek színfoltjai bontakoznak ki, édes, illatos levegőt
               szívok és harangszót kongat felém az alkonyi szellő. Falun vagyok, akácos erdőben.
               Hogyan élhettem eddig a városban? Most rémül fel bennem az iszonyat: el innen!
               Vissza, a falura! A tisztaságba!</p>
            <p>Két úr nyitja rám az ajtót:</p>
            <p>- Ternyei Tibor festőművészhez van szerencsénk?</p>
            <p>- Én vagyok!</p>
            <p>- Bánky Jenő úr megbízásából jöttünk. A felünk lovagias elégtételt kér a ma délelőtt
               történtekért. Szíveskedjék megnevezni segédeit!</p>
            <p>Hja persze! Én bizony erre nem is gondoltam. Hiába, nem vagyok kifogástalan gavallér.
               Még hálával kell gondolnom Bánkyra, amiért legalább ő nem felejtette el, hogy mivel
               tartozunk a becsületnek. A segédeim? Hogyne, azonnal megnevezem őket!</p>
            <p>És bemondtam két festő kollégám címét.</p>
            <p>A két úr udvariasan köszönt és távozott.</p>
            <p>Tehát párbajozni fogok. Kard? Pisztoly? Mindegy. De a kutyafáját, ha már így van, nem
               babra megy majd a dolog. Én vagyok a sértett fél, engem illet a fegyverválasztás
               joga. Gondom lesz rá, hogy ne legyen móka a találkozásunk. Ha esze van a golyónak,
               vagy a kard hegyének, én fogok átsétálni a másvilágra. Ha meggondolom, a középkor óta
               nem élt hozzám hasonló lovag, aki ilyen könnyedén halt volna meg egy kézcsókért. Olga
               holnap utazik. Lehet, hogy én is utazom, csak éppen egy kicsit messzebbre... Illenék
               is elbúcsúznunk... Ha megengedi, nyomban megírom a levelet.</p>
            <p>Olga, a halálba indulók nagyon bátrak, azért merem én is most már ilyen egyszerűen a
               nevén szólítani. Visszatekintek a Nagy Ismeretlen küszöbéről, az életet nézem,
               amelyet elhagyok és meg akarom köszönni a benne csillogó egyetlen fényességet,
               amelyet maga lopott bele. Nem fogunk többé találkozni és talán jobb is így.
               Megadatott nekem, ami keveseknek, láthattam a tökéletest, de egyben elérhetetlent. Az
               én lelkem most tele van zengő világossággal és a szememből tiszta, gyémánt
               csillogással hullnak a meghatottság könnyei. Ha így kerülnék az Úr elé, szívéhez
               szorítana és megbocsájtaná vétkeimet, Szeretném azt mondani, hogy legyen boldog! De
               nekem már kívánnom sem szabad semmit. Ami ezután következik, új fejezet, amelyhez
               nekem nem lehet közöm... Én csak a keze fölé hajolhatok gondolatban és azt mondhatom:
               köszönöm! Köszönöm, hogy célt és értelmet adott az utolsó pillanatban egy zátonyra
               futott életnek és ezzel megváltotta a kárhozattól. Isten vele! Ternyei.</p>
            
         </div>
         <div type="chapter">
            <head>V.</head>
            <p>Félórával előbb volt nálam a két segéd és közölte velem, hogy holnap reggel lesz a
               párbaj. Pisztoly és utána kard. Kétszeri golyóváltás, azután nehéz lovassági kardok,
               fél bandázzsal, harcképtelenségig. A fiúk rémületnek vélik sápadt hallgatásomat és
               kedélyesen a vállamra ütnek:</p>
            <p>- Legjobb lenne átlumpolni az éjszakát! Egy kicsit berugunk.,. Ah, nem kell mellre
               szívni a dolgot. A statisztika szerint a legkevesebb párbaj végződik komoly
               sebesüléssel...</p>
            <p>Azt hazudom nekik, hogy nem megyek, mert egy kis nőt várok. Röhögve ütnek hátba.</p>
            <p>- Remek fickó vagy! Ez aztán hidegvér! De igazad van! Ez mindenesetre a
               legkellemesebb izgalomlevezető.</p>
            <p>Még a lépcsőről is hallom nevetésüket.</p>
            <p>Most nagyon jól esik a magány. A szemem gépiesen siklik végig a falraakasztott régi
               képeimen és vázlatokon. Egy élet munkája. Még kellene dolgoznom. Sok mondanivalóm
               lenne. Itt a megkezdett kép, amelyhez Böske ült modellt. Egészen jól indult. No, ezt
               sem fogom sohasem befejezni!</p>
            <p>Hideg rémülettel döbben belém: anyámhoz és húgomhoz kellene búcsúlevelet írnom. Ki
               fogja nekik megmondani, hogy meghaltam? És mit írhatnék nekik, ami magyarázatul
               szolgálhatna? El fogják átkozni Olgát!... Most már tudom, ez lesz az utolsó kérésem:
               ne gyülöljétek Olgát! Anyám, ezt nem érted, de összetett kézzel kérlek a sír szélén:
               szeresd ezt a lányt!</p>
            <p>Drága, jó anyám! Hogy féltett mindig a várostól, a rossz lányoktól. Látod, édesanyám,
               mégsem a rossz lányok lettek a végzetem, hanem ez az egy tiszta és szent, aki elém
               került!</p>
            <p>Ez az éjszaka mindenesetre még az enyém. Odakint már felgyulladnak a lámpák, álmos
               cigányok és jazz muzsikusok nyujtódznak ágyaikban, felkelnek és indulnak a lokálokba,
               kávéházakba, vendéglőkbe. Hány helyen szólhat Pesten éjszakánkint a zene? Hány helyen
               táncolnak, isznak, duhajkodnak, szeretnek?</p>
            <p>Látom az éjszaka zürzavaros, csillogó kavargását, estélyiruhás nőket, mint egy
               döbbenetes látomás bontakozik ki minden előttem és ebből az örvénylő forgatagból
               kilép egy nő. Mindenkinél szebb, mindenkinél sugárzóbb, elindul és erre tart, ide
               jön, ebbe az uccába...</p>
            <p>Olga!</p>
            <p>A vizió olyan eleven, hogy felugrom a kerevetről és szívdobogva állok az ajtóra
               meredve. Már a lépteit is hallom. A falépcső könnyen megcsikordul... Egy pillanatra
               megállt, elfulladt lélegzettel. Pontosan érzem, mikor az ajtóm elé ér. Heves
               mozdulattal tépem fel az ajtót. A küszöbön ott áll Olga.</p>
            <p>Nem is csodálkozom. Tudtam, megéreztem. Az én rettenetes akaratom hozta ide. Két
               szeme ijedten és meghatottan néz rám, az arca lángol.</p>
            <p>- Olga! - kiáltottam elragadtatva és felujjongva. - Tudtam, hogy jön... Látja, ajtót
               nyitottam, mielőtt kopoghatott volna. Megéreztem, hogy itt van már. Vártam.</p>
            <p>Melegen nyújtja felém két kezét:</p>
            <p>- Kedves, drága jó barátom!</p>
            <p>Az ilyesmire nem lehet visszaemlékezni. Szavak hullottak... vallomások... két ember
               boldog, lázas találkozása. Az életünkről gyónunk... Ő is elmondja álmait,
               lázadozásait és én az izgalomtól rekedten kérdezem:</p>
            <p>- És a szíve? A szíve?</p>
            <p>Csendesen lehajtja fejét.</p>
            <p>- Nem vagyok boldog. De hiszen maga ezt ugyis tudja! Nem szeretem Bánkyt!</p>
            <p>- Kérem, ne beszéljen most erről...</p>
            <p>Lassankint csordulnak ki a fájdalmas titkok. Sohasem értette meg az édesatyja, akinek
               egyetlen bálványa a pénz!</p>
            <p>- Szeretem apát, aki olyan, mint egy gyerek. Belehalna, ha ellenkeznék vele. Neki
               szent meggyőződése, hogy különc, légvárakat építő, fellengős teremtés vagyok.
               Kétségbeejti a gondolat, hogy nem imádom a pénzt. Görcsösen ragaszkodik Bánkyhoz, aki
               ma a tőzsde legszerencsésebb kezű játékosa. Nincs erőm ellenkezni... Ezt meg kellett
               mondanom magának. És azt is, hogy a legjobb, legértékesebb barátomnak érzem. Nem kell
               beszélnie. Hiszen mi már annyit beszéltünk egymással anélkül, hogy kimondtuk volna a
               szavakat. Láttam magát, ahogyan hozzám szegődött magányos sétáimon... és a kép,
               amely ott lóg a szobámban, mindent elmondott. Köszönöm, hogy szeret...</p>
            <p>A szavai királyi palástot borítottak a vállamra, ragyogó fényt gyujtottak a
               műtermemben és én, Ternyei Tibor, a megcsúfolt, megtaposott rongyember, lebujok
               cimborája, kezemben tartottam a kezét és az ujjai megvonaglottak tenyeremben.</p>
            <p>Tizenkét kép függött a műtermem falán. Felugrottam és egy pap szent őrjöngésével
               akasztottam le őket és oda raktam valamennyit Olga lába elé:</p>
            <p>- A magáé! Minden képemet magának adom! Minden, amit alkottam, ezért az egyetlen
               pillanatért készült. És most mindenért kárpótolva vagyok, ez a legnagyobb,
               legfenségesebb siker!</p>
            <p>Könny csillog szemében. A keze szeliden végigsiklik a hajamon.</p>
            <p>- Ha itt maradna! Ha mindig együtt maradhatnánk! - suttogom.</p>
            <p>Végtelen szomorúsággal néz rám.</p>
            <p>- Ha itt maradhatnék! - leheli, mintha visszhangja volna sóhajtásomnak.</p>
            <p>És szeliden, szinte könyörögve védekezik, mikor egy önfeledt mozdulattal magamhoz
               ölelem:</p>
            <p>- Ne bántson... Maradjon minden így. Szép, tiszta, gyönyörű emléknek.</p>
            <p>Kezére záporozom csókjaimat és feljajdulok:</p>
            <p>- Én meghalok, Olga! Meghalok!</p>
            <p>Rámnéz csodálkozó szemmel, a keze átfonja nyakamat.</p>
            <p>- Nem halhatsz meg! Most kezdődik csak az élet! A nagy, virágzó, boldog élet!</p>
            <p>Válaszolni akarok, az ajkam némán mozog. Egészen közel hajol hozzám, a szavai szinte
               égetnek.</p>
            <p>- Ez a perc sokkal közelebb hozott bennünket egymáshoz, mint gondolod. Bíznod kell
               bennem. Vissza fogok térni. Várj türelemmel... Eljön a nap, talán hamarább, mint
               gondolod, amikor majd újra jelentkezem!</p>
            <p>- De ha én akkor már nem leszek? Ha nem élek? - sikoltottam fájdalmasan.</p>
            <p>Szemében új csodálkozás.</p>
            <p>- De miért ne élnél? - mondja makacsul.</p>
            <p>Olgára nézek és egyszerre visszatér minden reményem. A mellemet szinte szétfeszíti a
               felzengő életvágy. Milyen őrült vagyok. Hogy is gondolhatok a halálra? Hiszen
               előttem áll minden mámoros szépségében az Élet!</p>
            <p>Forró hullám önt el, a vérem friss, vidám ritmusban kering, a keserűség és fanyar
               fásultság mögül váratlanul csilingelnek ki az öröm szavai. Oh, hiszen annyi belém
               dermedt érzés várt feltámadásra! Kényeztető, édes, szerelmes szavakat hullattam rá és
               az ajkam ájult bátorsággal tapadt az övéhez...</p>
            <p>Már egészen sötét volt a műteremben. Olga felriadt.</p>
            <p>- Búcsúznunk kell, Tibor!</p>
            <p>És a küszöbön mégegyszer megöleltük egymást.</p>
            <p>- A viszontlátásra!</p>
            <p>Ujra hallom könnyű lépteit, amint lefelé surran a lépcsőn. Kipp-kopp... kipp-kopp! A
               számon még ott ég a csókja... Vad öröm viharzik fel bennem és mint az őrült,
               ordítom:</p>
            <p>- Élni akarok!</p>
            <p>Odakint már leszállt az éjszaka.</p>
            
         </div>
         <div type="chapter">
            <head>VI.</head>
            <p>Az orvos mosolyogva állt előttem s magyarázgatta:</p>
            <p>- Szerencsés eset, kedves művész uram! Néhány milliméternyi eltolódás és bizony
               átfúrta volna a szívét. No, így nincs semmi baj! Most már egészen biztosan megussza a
               dolgot!</p>
            <p>Zavarosan, kuszán keringtek bennem az emlékek. Fáj a fejem. Egyetlen határozott
               érzésem van: éhes vagyok!</p>
            <p>A főorvos nevet.</p>
            <p>- Éhes? Nem csodálom. Tudja, mióta alszik egyfolytában? Harmadik napja! Egy kissé
               erőszakosan kellett visszarángatnunk az életbe. Remélem, nem haragszik?</p>
            <p>- Félek, orvos úr, hogy igen! Ha ez a fenséges, nagy nyugalom a halál küszöbe, akkor
               nekem kár volt feltámadnom... Nekem most nagyon rossz dolgom lesz!</p>
            <p>- Ugyan kérem, hogy mondhat ilyent? Fiatal ember létére, aki szép nő miatt
               párbajozik! Az ujságok úgy magasztalják önt, mint egy újkori Grál lovagot... Eszményi
               szerelemről, művészi rajongásról írnak! Tudja, hány szerelmes levelet kapott, amióta
               itt fekszik? Legalább ötszázat! Két kosarat tele raktunk vele. Ön divatba jött,
               fiatalember...</p>
            <p>- Kérem, hol vagyok én most tulajdonképpen? Melyik kórházban?</p>
            <p>- Kórházban? Nézzen körül, kérem. Ez a főváros legelőkelőbb szanatóriuma. Dr. Árkay
               sebészprofesszor magánintézete. A professzor úr személyesen vette ki magából a
               golyót...</p>
            <p>- De, kérem... hogyan lehetséges ez?...</p>
            <p>- A Rókusból hozták ide mingyárt a beszállítás után... Egy ismeretlen Mecénás nagy
               összeget helyezett pénztárunknál letétbe az ön javára.</p>
            <p>- Ki volt az az ember?</p>
            <p>- Fogalmunk sincsen. Ne törődjön vele. Majd kiderül előbb-utóbb. Az a fontos, hogy a
               legjobb kezekbe került és fel fog épülni!</p>
            <p>- Nem ez a legfontosabb, főorvos úr!</p>
            <p>Az orvos megint mosolyog.</p>
            <p>- Hagyjuk az érzelmeskedést, barátom. Ön egyelőre még éppen eléggé súlyos beteg,
               érthető, ha fokozottan ingerlékeny és meghatott. Ajánlom, ne tépelődjön semmin. Ha
               megreggelizett, próbáljon újra aludni...</p>
            <p>Kedvesen búcsút intett és kiment a szobából. Az ápolónő már hozta a tejet és
               kétszersültet...</p>
            <p>Mozdulásra képtelenül fekszem. Titkok világosodnak meg körülöttem. Egészen bizonyos:
               Olga küldte a pénzt. Ő vitetett a szanatóriumba!</p>
            <p>Gyermekkorom óta nem voltam beteg. Akkor az anyám állt az ágyam mellett és leste a
               lélegzetvételemet. Minden kívánságomat, szeszélyemet teljesítették. Olyan jó volt
               betegnek lenni!...</p>
            <p>És most Olga állt láthatatlanul az ágyam mellett. Ezek a többiek mind csak az ő
               akaratának a végrehajtói. Ő küldte a tejet, az édességeket... az orvost, aki
               visszahívott az életbe.</p>
            <p>Olga nem akarta, hogy meghaljak!</p>
            <p>Most nem érzem a kínzó, éles fájdalmat, amely az előbb még élesen hasított megkínzott
               mellembe. Részeg öröm kábít el. Olga azt akarja, hogy éljek! Szeret! Meg akar
               tartani! Vissza fog térni hozzám...</p>
            <p>Az ápolónő hatalmas virágkosárral jött vissza a folyosóról. Primadonnák kapnak
               ilyeneket, amikor premierjük van. Ez is névtelenül érkezett. Magam mellé állítom az
               ágy fejéhez és lehunyt szemmel szívom a virágok illatát. Olga üzenete...</p>
            <p>- A leveleket! - sürgetem izgatottan.</p>
            <p>Óriási halom levelezőlap, levél...</p>
            <p>Egymásután tépem fel valamennyit. Csak az aláírást keresem... Egy nevet.</p>
            <p>Az ápolónőm nyilván azt hiszi, hogy megbolondultam, mert nem engedem egyetlen levél
               felolvasását sem. Senki sem érdekel. Csak... ő!...</p>
            <p>De ez a levél nem érkezett meg!</p>
            <p>Hisztérikus nők rajongása, ömlengő áradozása! Útálatos és megszégyenítő.</p>
            <p>Sírni szeretnék. Miért nem ír? Miért nem szól hozzám lágy, símogató szavakat? Az
               előbbi felgyulladásomat szinte határtalan kétségbeesés váltja fel. Mi lesz most már
               velem? Én már nem térhetek vissza előbbi életembe. Nem tudok többé fény és szeretet
               nélkül élni!...</p>
            <p>És lassan kibontakozik bennem a felismerés: számomra már csak egyetlen megoldás
               lehetséges. Vissza kell térnem a falura! Majd alázatosan és csendesen bekopogok az
               édesanyámhoz. Itt vagyok, anyám, megjöttem... Rémült szemedből látom, hogy már tudod
               az igazságot: igen, hazudtam neked! Nincs fényes műtermem, nem megy jól a dolgom, nem
               ölelt szívére a város. De azért még sem jártam ott hiába!</p>
            <p>Megismertem és megszerettem valakit... egy lányt és ez a szerelem elégetett bennem
               mindent, ami elaljasult és gonosz volt. Nem hagyott meg bennem semmit, csak egy
               különös szomorúságot. Fehér szomorúságot, anyám, amilyent csak a tisztalelkű emberek
               ismerhetnek. Igy jöttem vissza hozzád, anyám, megtisztultan és a símogató kezedet
               keresve. Azt akarom, hogy meséket mondj nekem, anyám. Mikor kicsiny voltam, olyan sok
               csodát meséltél és én tátott szájjal, dobogó szívvel hallgattam... Mesélj a
               tündérlányról, aki elfutott... eltünt és egy szerelmes, bolond csavargó elhatározta,
               hogy felkutatja. És mondd azt, hogy ez a nevetséges, züllött fickó csakugyan
               megtalálta és feleségül vette a tündérkisasszonyt. Erről kell mesélned, anyám és én
               úgy fogom hallgatni szavaidat, mint az imádságot!</p>
            
         </div>
         <div type="chapter">
            <head>VII.</head>
            <p>Falu!...</p>
            <p>Milyen jó, hogy nem kérdeztek tőlem semmit.</p>
            <p>Az anyám szeme könnybe lábadt, mikor a karjába szorított, nem szóltam semmit és
               mindent tudott és már vigasztalt is, ahogyan reszkető kezével símogatta sápadt
               arcomat:</p>
            <p>- Ne törődj semmivel, fiam... mindegy, hogy mi történt! Csakhogy itthon vagy!
               Csakhogy megjöttél!</p>
            <p>Juci hugom táncolva karolt belém, ezer gyengéd kérdéssel ostromolt. Mi a kedvenc
               süteményem? Melyik pecsenyére volna gusztusom? Szeretné bemutatni, hogy milyen
               kitűnő gazdasszony lett belőle. Aztán fülembe súgja a nagy titkot: menyasszony!
               Fiatal, háromszázholdas gazda kérte meg a kezét! Imádják egymást!</p>
            <p>És azt kérdezi, hogy én voltam-e már szerelmes?</p>
            <p>Torkomat szorítja a feltörni készülő sírás. Azután megcsókolom és azt mondom:</p>
            <p>- Légy boldog, Jucikám és csak szeresd a vőlegényedet! Szeretni a legszebb dolog a
               világon.</p>
            <p>Dél felé eljött a vőlegény is. Napbarnított arcú, derék szál legény. Tárkány Andris.
               Szép bukétába kötött virágokat hozott. Megcsókolták egymást szerelmesen, a szemük
               nevet a boldogságtól. Juci tréfásan fenyegeti meg Andrist, mert egész éjszaka
               cigánnyal huzatta az ablaka alatt. Azután ő is átad valami ajándékot. Hímzett
               nyakkendő, ha jól látom. Nem cserélnének ezek a kis királlyal sem!</p>
            <p>Én meg csak nézem őket, egyre növekvő ámulattal. Milyen végtelenül egyszerű mindez!
               És én hogyan vergődtem, fuldokoltam a város ezer hinárja közepette...</p>
            <p>Édesanyám frissen szedett körtét rak elénk.</p>
            <p>- Ezt a Tibor-fáról szedtem! - mondja.</p>
            <p>- Tibor-fa? - kérdem csodálkozva.</p>
            <p>- Hát nem emlékszel? A tizedik születésnapodon ültettük, a nevedről kereszteltük el.
               Ez hozza a legízesebb gyümölcsöket. És ebből idegen nem kap soha!</p>
            <p>Oh drága, becsületes, szent emberek! Úgy lézengek közöttük, mint egy borzas kutya.
               Mosolygok én is, de a gondolataim távol járnak. Édesanyám észreveszi és
               megkérdezi:</p>
            <p>- Mire gondolsz, fiacskám?</p>
            <p>- Semmire... igazán semmire! Még bennem zúg a város lármája, ettől vagyok ideges és
               szórakozott.</p>
            <p>- Nem vagy őszinte hozzám. Valami nagy titkod, szomorúságod lehet. Nézz a szemembe,
               fiam!</p>
            <p>Lassan felemelem a fejemet, édesanyám aggódva, hosszan néz rám. Azután csendesen
               kérdezi:</p>
            <p>- Nagyon szereted azt a lányt?</p>
            <p>Torkomig dobol fel a szívem. Könny önti el a két szememet és odahullok az anyám
               mellére, mint kiskoromban.</p>
            <p>- Anyám... édesanyám! - zokogom. És érzem, hogy az ő könnye is rám harmatozik.</p>
            <p>Igy ülünk mélységes megindulással néhány percig szótlanul egymás mellett.</p>
            <p>És akkor azt mondja az édesanyám különös, meleg hangon, amelynek édessége
               megsímogatja a szívemet:</p>
            <p>- Majd imádkozom, hogy boldogok legyetek!</p>
            <p>Most kibuggyan belőlem a szó. Lázasan, lihegve gyónom a titkomat:</p>
            <p>- Köszönöm, anyám! Te megérezted, hogy ő az egyetlen, aki rajtad kívül jó volt
               hozzám. Ő is boldogtalan... akárcsak én... Nagyon gazdagok, de az ő lelkét nem
               fertőzte meg az arany. A leggyengédebb, legnemesebb lélek...</p>
            <p>Erre is szeliden bólogat:</p>
            <p>- Bizonyára így van, ha te mondod!</p>
            <p>Hangja mögül titkos gond fátyolozódik.</p>
            <p>- Ritka kincs az ilyen lány nagyvárosban! Örülök, hogy rátaláltál. Most persze el fog
               vinni tőlem! Ez az anyák sorsa.</p>
            <p>- Nem, édes anyám. Ide fog hozni. Mert én nem megyek többé el innen. Közöttetek fogok
               élni. Itt fogok festeni, kertészkedni, földet müvelni.</p>
            <p>Anyám arcán leirhatatlan boldogság ragyog.</p>
            <p>- Most már igazán elhiszem, hogy megtaláltad az igazit. Az én szívem is ezt súgja.
               Menj érte mielőbb és hozzad ide.</p>
            <p>Elhozzam! Az álomkép brutálisan oszlik szét. Megalázva, kétségbeesetten kezdek
               józanodni.</p>
            <p>- Bolondokat beszéltem anyám. A napsugár, a virágok... a te jóságod ringattak
               tündérálomba. Én azt a lányt sohasem érhetem el. Nem mehetek érte, talán látni sem
               fogom többé!</p>
            <p>Ijedten néz rám:</p>
            <p>- Nem szabad így beszélned, fiam! Imádkozz! A kishitüek mindent elveszítenek, de a
               hívőket, akik igaz ügyet akarnak, azokat megsegíti az Úr!</p>
            <p>Csüggedten intek tagadást:</p>
            <p>- Különös harc ez, anyám. Ketten küzdünk a lányért. Én a sátánnal állok harcban és ő
               győzni fog. Ne kérdezzen részleteket... Nem tudok róla beszélni. Talán majd máskor,
               ha már nem fog ennyire fájni minden emlékezés.</p>
            <p>Könny önti el a szemem, hiába szeretnék mosolyt erőltetni. Felugrom és elszaladok.
               Nem akarom, hogy az anyám sírni lásson.</p>
            <p>A kert végében a hugom áll, vőlegényével átölelkezve. Andris egyszerre hallgatást int
               és kifelé mutat:</p>
            <p>- Ott megy, ni! Nézze, milyen csudaszép!</p>
            <p>A húgom tréfásan cibálja meg a fülét.</p>
            <p>- Még utóbb beleszeret!...</p>
            <p>Andris nevet.</p>
            <p>- Nem gyün az hozzám. Álomkisasszony az, aki bizonyára a királyfit várja!</p>
            <p>Később megkérdezem tőlük, hogy kit néztek?</p>
            <p>- Egy furcsa lány lakik itt! - magyarázza a húgom. - Nem régen költözött a grófi
               kastélyba. Most nyáron vették meg az öreg gróftól árverésen. Most azután beköltözött.
               Senki sem tudja, mifajta, honnan jött, de úgy látszik, még a grófnál is előkelőbb
               személyiség lehet, mert olyan magasan hordja az orrát, hogy közönséges emberfiára rá
               sem néz. Mindig egyedül jár... A nép elnevezte alvajáró kisasszonynak, mert úgy
               járkál, mint a holdkóros...</p>
            <p>Vidáman felkacag, piros ajka mögül kivillannak fehér fogai. Kezével legyint:</p>
            <p>- Szegény bolond lány! Nem irígylem! Nem sok öröme lehet a pénzéből!</p>
            
         </div>
         <div type="chapter">
            <head>VIII.</head>
            <p>A testem már egészen meggyógyult. Nagy sétákat teszek, mintha kutatnék, keresnék
               valamit az ismerős tájakon, ahol mint boldog gyermek szövögettem fantasztikus
               álmokat. De jó volna újra feltámasztani a régi hitet, a csodákban való vak
               bizakodást!</p>
            <p>Néha eszembe jut, hogy dolgozni is kellene. Csábítanak a friss színek, a barnára sült
               legények, a délcegen járó parasztlányok, hogy nyúljak az ecset után. De ezek az apró
               fellobbanások hamar kihúnynak.</p>
            <p>Képtelen vagyok dolgozni.</p>
            <p>Nincs semminek célja és értelme. Kinek dolgozzam? Mit akarok az élettől? Minek nekem
               siker?</p>
            <p>Csak fekszem a réten és nézem a felhőket, az eget, a hajladozó faágakat és hallgatom
               az erdő felől kiáltozó kakukot, a harkály kopogását, a csizek csipogását, a
               pásztorgyerekek kurjongatását. Mindennek hangja van. A patak végtelen ritmusokat
               muzsikál, bogarak zümmögnek, donganak... millió hangja van a végtelenségnek, de
               hozzám egyik sem beszél. Mintha minden számkivetett volna. Sehová nem tartozom... Én
               most éppen ilyen idegen lennék az óceán közepén vagy Páris tomboló
               életsodrában...</p>
            <p>Mert én csak egyetlen hang muzsikájára várok szüntelenül, egyetlen kéz símogatását
               sóvárgom kétségbeesetten... Csak ez válthatna meg és támaszthatna fel új életre.</p>
            <p>Olga!...</p>
            <p>Merre járhat? A pesti lakásomon meghagytam a címemet. Kétszer írtam a házmesternek és
               megkérdeztem: nem kerestek? A válasz lesujtóan rövid és könyörtelen: senkisem kereste
               a nagyságos urat!</p>
            <p>Nem érdeklődik utánam. Elfelejtett. Vajjon visszatért már Budapestre? Egészen
               bizonyos. És kibékült Bánkyval...</p>
            <p>Irnom kellene neki. De mit írhatnék, ami nem gyámoltalan vergődés?</p>
            <p>Minden leírt szó szánalmas dadogás.</p>
            <p>Találkoznunk kell!</p>
            <p>Szinte robbanó erővel viharzik fel bennem az elhatározás. Egy napig sem tespedek itt
               tovább. Visszautazom Pestre. És ha kell, ököllel, foggal, a tíz körmömmel harcolom ki
               magamnak Olgát. Nem nyugszom meg a válásba. Nem adom oda Bánkynak!</p>
            <p>Vad rémület lesz rajtam úrrá. Talán máris elkéstem. Hogy is lehettem ilyen
               asszonyosan gyáva és érzelmes. Miért álltam félre? Olga szemembe mondta, hogy szeret.
               És én mégis elhagytam.</p>
            <p>Én vagyok felelős mindazért, ami történt!</p>
            <p>Öklömmel verem a fejemet. Ostobaságom mérhetetlen nagyra nő magam előtt. Mi
               történhetett velem, hogy csak most eszmélek fel?</p>
            <p>Legszívesebben telefonon hívnám fel azonnal. De miért is ne tenném? A postán van
               telefon. Interurbánt kérek.</p>
            <p>Mint az őrült rohanok vissza a faluba, valósággal betörök a postahivatalba.</p>
            <p>- Sürgős beszélgetést kérek Budapesttel!...</p>
            <p>A postamesternő csodálkozva néz rám. Szokatlan kérelem, nem érti, hogy mi rejlik
               mögötte. Itt semmi sem sürgős. Látja dúlt arcomat, vállat von és hívja
               Budapestet.</p>
            <p>Öt perc múlva jelentkezik Hidvéghyék lakása. A házvezetőnő beszél.</p>
            <p>- A kisasszony? Nem... nincsen Pesten... Nem tudjuk, hová utazott és azt sem, hogy
               mikor jön haza!</p>
            <p>Szinte boldogan távozom a postáról.</p>
            <p>Már alkonyodik. Találomra nekivágok a violaszínű földeknek, a kertek alatt járok,
               ahol senkisem zavarja magányos sétámat. Olyan jó most ez a nagy csend. Játékos
               árnyak hullanak egyre sűrűbben a földre, remegő félkörök, japán arabeszkekre
               emlékeztető szeszélyes vonalak és rákúsznak a hátamra, mellemre, lesiklanak rólam és
               újra rámvetik magukat. Az ember a lelkével hallja a suhanásuk hangját. A közelemben
               könnyen nyikorog a kavics, ellaposodott ág reccsen. Valaki jár errefelé.</p>
            <p>Az akácfák között elegáns, karcsú nőalak lépked.</p>
            <p>- Az alvajáró kisasszony! - villan át agyamon.</p>
            <p>Egyenesen felém tart és én eszméletlen izgalommal, gyökeret vert lábbal sikoltok
               fel:</p>
            <p>- Olga!</p>
            <p>Az első pillanatban rémület villan a szemében, azután határtalan öröm:</p>
            <p>- Tibor!...</p>
            <p>Könnyezve, kacagva öleljük át egymást.</p>
            <p>Nem tudunk felocsudni a meglepetéstől. Szaggatott, töredezett mondatokból szedem
               össze a történteket... Nem utaztak külföldre. Itt rejtőztek el, az én falumban...
               Apja is itt van. Még körülbelül tíz napig maradnak itt...</p>
            <p>Micsoda bódult, szép napok következtek!</p>
            <p>Ismertem a környék minden búvóhelyét. Valamikor szegénylegények bujhattak meg ott.
               Most oda hurcoltuk névtelen boldogságunkat. Rengeteg beszélnivalónk volt. Naponta
               ezerszer kellett megkérdezni egymástól:</p>
            <p>- Szeretsz?</p>
            <p>És mindig válaszolni kellett rá: végtelenül!</p>
            <p>Anyám nem győzött csodálkozni:</p>
            <p>- Mi történt veled? Az arcod kipirosodott, a szemed ragyog és folyton kacagsz!</p>
            <p>Magammal viszem a festőkazettámat. Olgát festem, amint ott áll a réten napsütésben,
               millió virág között...</p>
            <p>Az életünk csupa lázas ritmus, remegés és gyötrelmes komédia.</p>
            <p>Ezernyi szót ejtünk, csak a legfontosabbat nem merjük kimondani. Pedig mind a
               kettőnkben ott remeg a félelem. Mind a ketten tudjuk, hogy csak néhány napig tart ez
               a napsütés.</p>
            <p>Valamit tenni kellene!</p>
            <p>Valami döntőt és elhatározót!</p>
            <p>Még eddig azt sem mertem megkérdezni, hogy mit csinál Bánky? Hogy írnak-e egymásnak?
               Vagy telefonon beszélgetnek?</p>
            <p>Nézem Olgát és látom, hogyan próbálja rejtegetni előttem nyugtalanságát. Ő is tudja,
               hogy miről kellene velem végre beszélnie. De ő sem meri megrontani hangulatunk
               harmonikus szépségét.</p>
            <p>Húzzuk, halasztjuk a döntő beszélgetést, mint a rossz adósok a fizetést.</p>
            <p>Mintha abban reménykednénk, hogy majd magától oldódik meg minden.</p>
            <p>Csak néha mondja Olga, hogy apja napról-napra nyugtalanabb. Nem alszik éjszakánkint.
               Már nem csak azért van itt falun, mert a botrány hullámainak lecsillapodását várja,
               hanem a hitelezők miatt is. Az ügyvédje azt mondta, hogy sokkal könnyebb egyezségi
               tárgyalásokat folytatni, ha nincs Pesten és nem tudják, hogy hol rejtőzik.</p>
            <p>Aztán ránkszakadt a végzetes szerda!</p>
            <p>Délután háromra adtunk egymásnak találkát a Tatár-domb katlanjában. Én már
               félháromkor ott voltam. Szerettem várni Olgát. Ilyenkor a képzeletemmel festegettem
               és élveztem, hogyan alakul át bennem minden valami csodálatos, felfokozott muzsikává.
               Ha együtt voltunk, sohasem tudtam olyan szép szavakat mondani neki, mint amilyenek
               ilyenkor jutottak az eszembe és a készülő kép vásznára megdöbbentő színeket vázoltam
               fel, amelyek égők és tébolyultak voltak, mint a bennem feszülő vágyak.</p>
            <p>Negyednégy! Olga még mindig nincs itt. Nem értem. Eddig mindig percnyi pontossággal
               érkezett. Hiszen tudja, milyen reszketve várom.</p>
            <p>A percek gyötrelmes lassúsággal mulnak. A szemem megfájdul, ahogyan a távolba
               meresztgetem.</p>
            <p>Félnégy. Vad félelem rohamoz meg. Verejték ül ki homlokomon. Végig sem merem gondolni
               gyanumat: Olga búcsú nélkül Pestre utazott...</p>
            <p>Háromnegyednégy. Nem birom tovább a gyilkos kétséget. Most már semmivel sem törődöm.
               Vörös haraggal izzik elhatározásom: felmegyek a kastélyba, elhozom, elragadom...</p>
            <p>Nekivágok az útnak. Nem merek gondolkozni. Fejem zúg, szemem előtt zavaros
               fénykarikák folynak össze.</p>
            <p>A pipacsos dülőnél szembe jött Olga. Megrémültem, mikor ránéztem. Ijesztően sápadt
               volt. Elállt a szívverésem. Éreztem, hogy szörnyűség történt.</p>
            <p>- Drágám - dadogtam, - hol késtél? Mi történt?</p>
            <p>A felindulástól nem tudott azonnal válaszolni. Az ajka remegett.</p>
            <p>- Beszélj... ne rémíts halálra!</p>
            <p>Rámnézett, arcán végtelen szomorúság tükröződött.</p>
            <p>- Bánky megérkezett! - mondta halkan.</p>
            <p>Arcomból kiszökött a vér.</p>
            <p>- És ha megjött? Mit jelent ez? - kérdeztem remegve.</p>
            <p>Fáradtan sóhajtott.</p>
            <p>- Holnap visszautazunk Pestre... Búcsúznunk kell!</p>
            <p>- De nem! - kiáltottam magamon kivül. - Erről többé szó sem lehet!</p>
            <p>Olga gyötrődve fogja a kezemet.</p>
            <p>- Drága barátom... ezen nem lehet változtatni. Hiszen tudod, hogy mennyire szenvedek
               én is... hogy csak téged szeretlek...</p>
            <p>- Ezt mered mondani? - kiáltottam szenvedélyesen.</p>
            <p>- Kételkedsz bennem? - kérdezi fájdalmasan. A szeme csupa könny.</p>
            <p>- Aki szeret, nem tud megalkudni!...</p>
            <p>- Nem ismered a helyzetet! Nem lehetek az apám gyilkosa...</p>
            <p>Most nekem meg kellene mondanom Olgának az igazat. Le kellene lepleznem Bánkyt.
               Hiszen még most sem tudja, milyen gyalázatosan csalja Böskével... És hogy az apjának
               mindenről tudomása van. Hidvéghy úrnak sokkal kevesebb lelkiismereti furdalása van
               leánya jövőjét illetőleg, mint fordítva... Nyugodtan, a leghitványabb önzéssel
               áldozza fel Olga jövőjét, hogy annak árán megmenthesse vagyonát. És ez a jóhiszemű
               lány vakon hisz nekik... Elhiszi Bánkynak, hogy szerelmes és az apjának, hogy
               élet-halál kérdésről van szó. Meg kellene magyaráznom Olgának, hogy a Hidvéghy féle
               emberek nem olyan túlságosan érzékenyek, mint amilyennek megjátsszak magukat, nem
               halnak meg olyan könnyen afeletti szégyenükben, hogy hitelezőiket nem tudják
               kielégíteni. Az igazság, hogy Bánky meg Hidvéghy üzletei sokkal jobban össze vannak
               bogozva, semhogy egymástól elválhatnának. Mindegyik fél a másiktól és Olga csak arra
               jó, hogy az üzleti kapcsolatot ilyen családi viszonnyal is elmélyítsék. Igaz, hogy
               Bánkynak van pénze, Hidvéghynek pedig nincsen, de viszont Hidvéghy számos olyan
               üzleti titkot tud, amelynek Bánky igen jó hasznát veszi, ha együtt dolgoznak és
               viszont kiméletlenül fel lehet azokat használni Bánky ellen, ha esetleg összevesznek.
               Nem kell félteni Hidvéghyt! Kezében tartja Bánkyt akkor is, ha Olga nem lesz a
               felesége. De ezek a komisz, önző emberek sokat adnak a külszínre. A világ előtt após
               és vő kapcsolata mögé rejtik cinkosi mivoltukat...</p>
            <p>Mindezt világosan látom és tudom. És még sem mondhatom meg Olgának. Azt hinné, hogy a
               kétségbeesés és a féltékenység adja számba a rágalmazó szavakat. Megvetne, hogy ilyen
               eszközökkel akarom megtartani. Még sohasem nyilatkoztam neki Bánkyról. Útálatos
               dolog, ha vetélytársak kicsinylő és megvető hangon beszélnek egymásról. Én nem
               harcolhatok másképpen Olgáért, csak a már bevallott szerelem erejével.</p>
            <p>Tudom, hogy eljött a döntő pillanat. Ha most csatát vesztek, ha gyáva vagyok és nem
               merek mindent kockára tenni, akkor örökre elvesztettem Olgát. Ez az érzés rettentő
               bátorsággal töltött el.</p>
            <p>- Rendben van, Olga. Mi most együtt visszamegyünk édesapádhoz és én megmondom neki,
               hogy te senki másé nem lehetsz, csak az enyém!</p>
            <p>Fehér arca még sápadtabb lett.</p>
            <p>- Megőrültél! - mondja rémülten.</p>
            <p>- Mégis megteszem, nehogy egy még nagyobb őrültséget kövessek el! - válaszoltam
               elszántan.</p>
            <p>Megfogtam Olga kezét és gyengéden magamhoz vontam.</p>
            <p>- Bátorság, Olga! A boldogságért harcolni kell.</p>
            <p>Ellenállása lassan megtörik. Úgy símúl hozzám, mint egy kis gyermek, aki teljesen
               rábízza magát az erősebb védelmére.</p>
            <p>- Ne gondolj gyávának, Tibor... Végtelen bátorság kell ahhoz, hogy én most mindent
               rád bízok!...</p>
            <p>Nem messze tőlünk egy kereszt állt az országúton. Odavezettem Olgát és mindketten oda
               térdeltünk eléje. Némán, mélységes alázatban imádkoztunk. Amikor felálltunk,
               megcsókoltuk egymást.</p>
            <p>Azután elindultunk a kastély felé.</p>
            
         </div>
         <div type="chapter">
            <head>IX.</head>
            <p>Már messziről láttam a terraszon ülő Bánkyt és Hidvéghyt. Fehér nyári vászonruhában
               ültek egy kerti asztal mellett, mint két kedélyes földesúr és borosüvegek mellett
               diskuráltak. Hidvéghy harsányan nevetett. Bánky mondhatott el neki egy Pestről hozott
               trágár viccet. Ah, valóban egyiken sem látszott, hogy különösebb lelki problémák
               gyötörték volna őket.</p>
            <p>Olga előre ment. Nem akartuk megjelenésemet előzetes összeesküvésnek feltüntetni. Én
               a kerítésnél lapulva várakoztam. Jól megválasztott hely volt, ahonnan mindent
               láthattam és hallhattam.</p>
            <p>- Halló, Olgicám! - kiáltotta Bánky, mikor Olgát megpillantotta, - hát te hová
               szöktél? Nem is sejted, milyen meglepetést sütöttünk ki apával, amig távol voltál.
               No, próbáld kitalálni!</p>
            <p>- Nincsen kedvem tréfálkozni, Jenő! - mondotta komoran Olga.</p>
            <p>Bánky sértődött arcot vágott.</p>
            <p>- Igazán nem vagy kedves. Mondhatom, egyáltalában nem úgy viselkedsz, ahogyan az
               szerelmes menyasszonyhoz illik.</p>
            <p>- Ne haragudj rá!- szólt közbe Hidvéghy - Olga valósággal búskomor lett ebben az
               unalmas falusi magányban. Legfőbb ideje, hogy megint megkezdjük a társasági
               életet...</p>
            <p>- Tévedsz, apa - mondotta Olga. - Én még soha, sehol nem éreztem olyan jól magam,
               mint ebben a faluban... És én nem is akarok vissza menni Pestre...</p>
            <p>Bánky nevetett.</p>
            <p>- Kivéve, ha olyan titkot árulok el, amelytől talán mégis megjön az utazási kedved.
               No, gyere ide te kis duzzogó cica. Ne légy már olyan karmolós kedvedben. Látod, apa
               is jókedvű. Szépen elintéztük Pesten a kellemetlen üzleti ügyeket.. Persze
               meglehetősen nagy összegek erejéig kellett jótállást vállalnom... de hát mit nem
               tennék meg az apósom kedvéért...</p>
            <p>Hidvéghy elégedetten bólogatott.</p>
            <p>- Bizony, kis lányom, nem is tudod, milyen derék, aranyos fiú Jenő. Megérdemli, hogy
               nagyon szeresd!</p>
            <p>A kezem ökölbe szorult.</p>
            <p>- A gyalázatos - mormogtam magamban, - a lányával akarja fizettetni adósságát!</p>
            <p>Olga hideg, nyugodt hangját hallom.</p>
            <p>- Én is örülök... és mindent köszönök, amit apáért tettél, Jenő!</p>
            <p>Bánky egészen közel lépett Olgához.</p>
            <p>- Ohó, kicsikém, ez egy kis túlzás. Ennyire önzetlen nem vagyok. Nem csak apáért
               tettem ezt, hanem érted is. Sőt, mindenekfelett érted... És mert türelmetlen hitelező
               vagyok, máris be akarom hajtani a boldogságom vámját. Apával úgy határoztuk, hogy
               mához egy hétre megtartjuk esküvőnket...</p>
            <p>- Elhatároztátok? - kérdezte Olga s a hangja szinte ellenségesen csengett. - Ezt
               éppen úgy, letárgyaltátok, mint az üzleti ügyeket? Pontos határidőre szállítanak?</p>
            <p>- De Olga! - hüledezett Hidvéghy.</p>
            <p>- Bocsánat apa, ez az én magánügyem! - szólt a vitába élesen Bánky. - Mindenesetre
               csodálom ezt a különös, szinte sértő hangot, amelyet velem szemben használsz, Olga.
               Azt hittem, örülni fogsz annak, hogy végre megtartjuk esküvőnket. Teljesen megzavar
               és nem is értem, hogy mi történhetett veled. Nem ismerek rád. Úgy viselkedsz, mintha
               már egyáltalában nem szeretnél. Mondhatom, azok után, amit értetek tettem, ezt igazán
               nem érdemeltem meg...</p>
            <p>- Értem semmit sem tehettél... Én semmire sem kértelek! - utasította vissza éles
               hangon Olga Bánkyt.</p>
            <p>- Ezt nem lehet tovább hallgatni! - ugrott fel indulatosan Hidvéghy. - Azt kell
               hinnem, hogy teljesen megzavarodtál és nem gondolod meg, hogy miket mondasz.</p>
            <p>- Kérlek, ne ragadtasd el magad! - igyekezett Bánky kínosan mosolyogni, - Olga
               bizonyára csak ugratni akar. Haragszik valamiért.. Miért nem vagy hozzám őszinte,
               szívem? Hiszen tudod, hogy senki sem szeret jobban, őszintébben, mint én!</p>
            <p>Most már betelt a mérték. Nem tudtam tovább hallgatni. Előugrottam, a szemem szinte
               lángot vetett a sok aljasságtól, a lelkem mélyéig fel voltam indulva.</p>
            <p>- Hazudik! - ordítottam magamon kívül. - Kétszínű, nyomorult fráter!</p>
            <p>Ha gránát robbant volna váratlanul, nem okozhatott volna szörnyűbb meglepetést, mint
               az én megjelenésem. A két férfi elképedve és kővé dermedten meredt rám. Hidvéghy tért
               először magához.</p>
            <p>- Hogy mert ide tolakodni? Hogyan kémlelte ki, hogy hol vagyunk? Micsoda vakmerő
               szemtelenség ez? - csattant a hangja.</p>
            <p>Bánky levegő után kapkodott felháborodásában.</p>
            <p>- Hát ez az! - kiáltotta dühösen. - Itt a magyarázat! Úgy látszik, ezzel az úrral
               voltak Olgának titkos találkozói és ezért változott meg hirtelen a hangulata! Olga,
               én nem tudom, hogy miket fecseghetett neked ez a züllött alak, akit, sajnos, nem
               sikerült a másvilágra küldenem, de látatlanban mondom, hogy minden szava hazugság és
               rágalom...</p>
            <p>- Nem kell védekeznie! - kiáltottam. - Nem vagyok olyan jellemtelen, mint maga. Nem
               támadok senkit a háta megett. A szemébe akarom vágni az árulását... Ide hallgasson,
               Olga... most már nem hallgatok tovább... ez az ember sohasem szerette magát! Most is
               szeretője van! A volt szobalányukat szöktette meg és azzal él titokban.</p>
            <p>- Hazudik! Fogja be a száját! - ordította Bánky. Felemelt ököllel rohant felém, de
               Hidvéghy közénk állt.</p>
            <p>- Hadd! Majd csendőrökkel vitetem el. - Kérlek, Olga ne hallgasd tovább... Ez egy
               őrjöngő őrült...</p>
            <p>- De csak hallgassa, Olga! - kiáltottam tombolva. - Most az önfeláldozó apára kerül a
               sor, akinek én mindezt már hónapokkal ezelőtt megmondtam és aki pénzt ajánlott nekem,
               hogy hallgassak erről a lánya előtt, mert neki nagy érdeke, hogy ez a házasság minden
               körülmény között létrejöjjön!</p>
            <p>- Szörnyűség! - jajdult fel Olga. Az arca ijesztően sápadt.</p>
            <p>- Ezért a törvény előtt fog felelni! - rikácsolja Hidvéghy.</p>
            <p>- Vakmerő, hazug fráter! - tombol Bánky. - Ne felejtse el, mindezt bíróság előtt
               bizonyítania is kell!</p>
            <p>- Elég volt! Hallgassatok! - jajdult fel Olga.</p>
            <p>- Csak nem hiszel Ternyeinek? Nem fogod a pártját egy ilyen kétes alaknak? -
               háborodott fel Bánky.</p>
            <p>- Leányom! - szavalta patetikusan Hidvéghy. - Nem ismerek rád. Te, az én gyengéd,
               okos kis lányom, nem feledkezhetsz meg magadról ennyire.</p>
            <p>- Csak beszéljenek! - kiáltottam. - A szavak már elvesztették súlyukat! Lehullott
               róluk az álarc és kilátszik mögötte a hazugság és képmutatás.</p>
            <p>- Olga, te tűröd, hogy ez a fickó ilyen pimaszul szólhasson apádhoz és vőlegényedhez?
               - kiáltotta Bánky. - Hiszen látod, csak azért merészkedik még itt maradni, mert
               látja, hogy a védelmére keltél.</p>
            <p>- Azért merészkedem itt maradni - kiáltottam, - mert én vagyok az egyetlen, aki Olgát
               igazán és tisztán szeretem, aki szívesen áldoznám érte az életemet és aki semmit nem
               kérek viszonzásul, csak a szerelmét.</p>
            <p>- Ez már sok! Ezt nem lehet tovább hallgatni! - harsogta Hidvéghy. - Tudja meg, uram,
               hogy a lányom soha, de soha nem lesz a magáé. Kérlek Olga, vessünk véget ennek a
               kínos jelenetnek, mondd meg ennek az úrnak, hogy hordja el magát...</p>
            <p>Olga, aki eddig sápadtan, megrendülten állt, most csendesen felém fordult és halkan,
               de mégis világosan és érthetően azt mondta:</p>
            <p>- Én ezt az embert szeretem!</p>
            <p>Bánky és Hidvéghy csak álltak és levegő után kapkodtak. Nem hittek fülüknek.</p>
            <p>- Nem... nem... ez lehetetlen! Nem tudod, hogy mit beszélsz! - jajdult fel Hidvéghy.
               - Ilyet nem mondhat az én imádott kis lányom, akiért egész életemet feláldoztam. Nem
               akarhatod megölni az apádat... Ha vele maradsz, én soha többé ebben az életben nem
               állok veled szóba. Kitagadlak... nem vagy a lányom többé!</p>
            <p>- Olga - mondta ünnepélyes nagyképűséggel Bánky és kihúzta magát, mint egy rossz
               ripacs - te még fiatal vagy, nem érted az életet. Mondjuk, hogy csakugyan volt egy
               kis futó kalandom azzal az izé... lánnyal, mit jelent ez? Minden nőtlen férfi
               életében vannak ilyen jelentéktelen kalandok...</p>
            <p>Olga felémnyujtotta kezét. Olyan volt, mintha márványból faragták volna.</p>
            <p>- Vele megyek! - mondotta nyugodtan.</p>
            <p>- De hát miért? Miért? - kiáltotta Hidvéghy, majdnem sírva.</p>
            <p>- Mert az élet nem lehet csupán önzés, üzleti számítás... kell valami szebbnek,
               tisztultnak, emelkedettnek is lenni valahol... És én ezt megtaláltam!</p>
            <p>- Érzelmes költészet! - dühöngött Bánky. - Vigyázz, keserves könnyekkel fogsz ezért
               még fizetni.</p>
            <p>- Nem keservesebbekkel, mint amilyeneket menyasszonyságunk alatt hullattam! -
               válaszolta Olga.</p>
            <p>Olgához léptem és megfogtam a kezét.</p>
            <p>- Menjünk! - mondottam csendesen.</p>
            <p>Én elindultunk lefelé a lépcsőkön. A hanyatló nap éppen velünk szemben állt, csupa
               vörös lángot fáklyázott az ég felé. Mintha gigászi örömtüzeket gyújtottak volna a
               Végtelenben!</p>
            <p>A hátunk mögött rikácsolva hallatszott Bánky hangja:</p>
            <p>- Olga... mindent megmagyarázok... ne menj!</p>
            <p>De Olga meg sem fordult. Halványan, szótlanul jött mellettem. Csak mentünk szorosan
               egymáshoz simulva végig a falun. Az emberek nagy szemeket meresztve bámultak
               utánunk, az asszonyok, lányok kiszaladtak a kapuba és úgy meresztgették a
               szemüket.</p>
            <p>- Ni-ni, a Ternyei Tibor! Viszi az alvajáró kisasszonyt!</p>
            <p>Mi pedig csak mentünk dobogó szívvel, visszatérő meleg élettel és megálltunk az
               édesanyám háza előtt.</p>
            <p>Bezörgettem az ablakon.</p>
            <p>- Én vagyok, édesanyám! Nyisson kaput! Elhoztam a lányt, akit szeretek!</p>
            <p>Csattan a kapu zárja, nyilik a kapu, két asszony összeborul és az anyám búgó hangját
               hallom:</p>
            <p>- Az Isten hozott édes, szép leányom!</p>
            <p> VÉGE.</p>
            
         </div>
      </body>
	</text>
</TEI>