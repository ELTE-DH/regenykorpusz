<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU14994" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
  <teiHeader>
      <fileDesc>
         <titleStmt>
            <title>Kerülő úton</title>
            <author>
               <persName>
                  <surname>Juhász</surname>
                  <forename>Lajos</forename>
               </persName>
               <date from="1903" to="1945">1903-1945</date>
               <idno type="VIAF">121522984</idno>
            </author>
            <respStmt>
               <resp>ELTeC conversion</resp>
               <name>
                  Palkó Gábor
                  <ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">10749</measure>
            <measure unit="pages">30</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC and ELTE Novel Corpus</p>
         </publicationStmt>
         <sourceDesc>
            <bibl type="digitalSource">
               <title>Kerülő úton</title>
               <date>2016-02-04</date>
               <publisher>Magyar Elektronikus Könyvtárért Egyesület</publisher>
               <ref target="https://mek.oszk.hu/14900/14994/"/>
               <respStmt>
                  <resp>Original Electronic Edition</resp>
                  <name>Vidiné Réfi Erzsébet</name>
                  <name>Drótos László</name>
                  <name>Góczán Andrea</name>
               </respStmt>
            </bibl>
            <bibl type="printSource">
               <title>Kerülő úton</title>
               <author>Juhász Lajos</author>
               <pubPlace>Budapest</pubPlace>
               <publisher>Világv. Reg. Kiadóváll.</publisher>
               <date>1936</date>
               <ref target="https://mek.oszk.hu/14900/14994/"/>
            </bibl>
            <bibl type="firstEdition">
               <title>Kerülő úton</title>
               <author>Juhász Lajos</author>
               <date>1936</date>
            </bibl>
         </sourceDesc>
      </fileDesc>
     <encodingDesc n="eltec0">
        <p/>
     </encodingDesc>
     <profileDesc>
        <langUsage>
           <language ident="hu">Hungarian</language>
        </langUsage>
     </profileDesc>
     <xenoData>
        <ns1:eltec>
           <ns1:authorGender key="M"/>
           <ns1:size key="short"/>
           <ns1:canonicity key="low"/>
           <ns1:timeSlot key="T5"/>
        </ns1:eltec>
     </xenoData>
     <revisionDesc>
        <change when="2025-03-09"/>
     </revisionDesc>
  </teiHeader>
  <text>
      <body>
         
        <div type="chapter">
            <head>I.</head>
            <p>A novemberi ólmos eső kopogva verte az autó ablakát. A nagy, lapos, fekete luxuskocsi
               dohogó motorral fúrta magát a ködbe.</p>
            <p>Bécs utcái vigasztalan sivársággal nyúltak el, a házak reménytelen szürkeségben
               néztek be az autó ablakán. Siető, felgyűrt gallérú járókelők surrantak a házfalak
               tövében, felgyűrt kabátgallérjuk mögül, szemükbe húzott kalapjuk alól csak az utca
               nedves, esőtől csillogó aszfaltját nézték.</p>
            <p>Bergmann tanácsos kedvetlenül, rossz hangulatban ült a kocsi mélyén. Bántotta, hogy
               éppen ilyen barátságtalan időben kell elutaznia. Ilyenkor olyan jó a meleg, meghitt
               szobában ülni, a kandalló mellett, az ismerős, megszokott bútorok között, hallgatni a
               tűz zsongását, megborzongott, amikor arra kellett gondolnia, hogy most néhány napig
               egyedül lesz, élettelen, rideg szállodai szobákban, egyedül ül majd asztalához, nem
               lesz közelében senki, aki mellett jól érezné magát.</p>
            <p>Kalapját kezében tartotta, kelletlen mozdulattal hátrasimította deresedő, ezüstös
               haját és arra gondolt, hogy mennyire megváltozott az élete két év óta. Azelőtt nem
               ismerte az otthon utáni vágy érzését, azelőtt közömbösen vette tudomásul, ha üzleti
               elfoglaltsága messzi útra szólította. Nem volt senki, akitől nehezére esett volna
               megválni.</p>
            <p>Két év óta minden másképpen van. Néhány héttel ötvenedik születésnapja után, amikor
               már végleg leszámolt az örökös egyedüllét gondolatával, felkavarodott higgadt, száraz
               agglegényélete. Bergmann tanácsos egy üzleti tárgyalás alkalmával meglátott egy
               lányt üzletfele irodájában és az aranyszőke Hilda pillantása furcsán kapcsolódott
               össze a deresedő, egyenestartású, markánsarcú Bergmann tanácsos tekintetével. Ezt a
               pillantást sokáig nem tudta elfelejteni, napokig gondolt a mély, kék szemekre
               Bergmann, szürke, egyhangú életébe napsugarat lopott a szőke leány pillantása.
               Napokig járt a meleg, simogató pillantás emlékével, megrögzött agglegény-szívébe
               szokatlan gondolatok költöztek. Végre egy napon, bár semmi dolga sem volt ott, ismét
               felment ügyfeléhez.</p>
            <p>Hilda fogadta, az üzletember titkárnője, mosolyogva, ismerősként üdvözölte a
               tanácsost. Bergmann nem keresett erőszakolt ürügyeket, nyiltan, félreérthetetlenül
               tudtára adta a leánynak, hogy azért jött vissza, mert vele akar beszélni. Ezen az
               estén együtt ültek egy csendes, meghitt étteremben és Bergmann ismét érezte néhány
               órára azt a simogató nyugalmat, a társtalan férfi otthon utáni vágyát, amelyet a
               leány pillantása ébresztett először lelkében.</p>
            <p>Néhány napig minden este találkoztak, Bergmann szívében egyre erősebb gyökeret vert
               rokonszenve Hilda iránt, egyik napon egyszerű, keresetlen, őszinte szavakkal
               megkérte a leány kezét. Hilda mosolyogva igent mondott és hamarosan meg is tartották
               teljes csendben, egészen szűk baráti körben az esküvőt.</p>
            <p>Bergmann tanácsos felfedezte az otthon szépségét, a családi élet boldog nyugalmát és
               úgy érezte, kár az elmulott évekért, most éli csak igazi életét. Vége lett a rideg
               legénylakásból menekülésnek, a füstös kávéházakban töltött éjszakáknak, a klubban
               töltött estéknek, a könnyű, fejfájós hangulattal végződött, olcsó kalandoknak.
               Otthona volt, felesége, aki várta a hazaérkezését, aki szerető kézzel segítette le
               kabátját, édes hangján jelentéktelen semmiségekről csacsogott a fáradtan hazatérő
               férfinak.</p>
            <p>Édes volt Hilda, figyelmes és gondos felesége volt Bergmann tanácsosnak. A legkisebb
               nézeteltérés sem volt soha közöttük, az asszony mindig engedett, szelíden
               meghajtotta fejét, ha valami kérdésben nem egyezett a véleményük. Bergmann úgy
               érezte, hogy kincset talált, megtalálta a boldogságot, amely bearanyozza komoly
               férfikora éveit és majd egyszer élete estéjét.</p>
            <p>Két év telt el zavartalan, csendes boldogságban, Bergmann már azzal a gondolattal
               foglalkozott, hogy visszavonul az üzletektől és zavartalan nyugalomban él majd
               valahol Hildával, szép, erdős hegyekben, vagy valamelyik svájci tó partján épült
               villában. Úgy tervezte, hogy még egy évig dolgozik, lebonyolítja folyamatban lévő
               üzleteit és aztán a megérdemelt nyugalomba fog vonulni.</p>
            <p>De egyelőre még rabja volt a munkának, egyelőre még nem lehetett pihenésre gondolnia,
               legfeljebb az álmodozás óráiban. Most is Bernbe kell utaznia, nagyfontosságú üzleti
               tárgyalásra, hiába volna jó otthon, hiába hagyta el olyan nehezen fiatal
               feleségét.</p>
            <p>Az autó már a Westbahnhof közelében járt. Már hallatszott messziről a pályaudvar
               induló vonatjainak sípja és az esőben most érkezett utasokat szállító taxik jöttek
               szembe Bergmann tanácsos kocsijával.</p>
            <p>Bosszankodva legyintett:</p>
            <p>- Ejnye - dörmögött a fogai között, - otthon felejtettem a szerződés
               tervezetét...</p>
            <p>Órájára nézett. Tíz perc mulva hét, hétkor indul a vonat. Már nincs idő arra, hogy
               hazamenjen az otthonfelejtett irataiért. Lekésné a vonatát és akkor csak éjszaka
               indulhat, mert holnap délelőtt feltétlenül Bernben kell lennie. Nincs más megoldás,
               haza fog telefonálni, ha azonnal útnakindul az inas Hilda kis kocsijával, még a vonat
               indulása előtt a pályaudvarra érkezhetik az irattal.</p>
            <p>Az autó megállt a pályaudvar bejárata előtt, Bergmann sietve kiszállt a kocsiból és
               egy uccai telefonfülkébe lépett. Feltárcsázta lakásának számát és idegesen beszélni
               akart, amikor hirtelen torkára fagyott a szó.</p>
            <p>Valami műszaki hiba történhetett: a lakás telefonja foglalt volt és ő mégis
               belekapcsolódott a beszélgetésbe. Megdöbbenve ismerte fel felesége hangját... Hilda
               különösen, fojtott, idegenszerű hangon beszélt, Bergmann tanácsos soha nem hallotta
               ezt a hangot. Az asszony hangjában túlfűtött, érzéki vágy vibrált, Bergmann szédülve
               hallgatta a beszédet: ő a hűvös, csöndes Hildát ismerte csak, ez az asszony, aki most
               Hilda megváltozott hangján beszél, talán nem is az ő vágytalan, halkszavú, mindig
               csendesen mosolygó felesége volt. Dermedten hallgatta a szavakat:</p>
            <p>- Nem, nem... - Hilda hangjában kacér vonakodás csengett, - ma nem jöhetek... ne is
               kérjen.</p>
            <p>Mély vágytól és türelmetlenségtől fűtött férfihang felelt:</p>
            <p>- De miért, Hilda? Drága szerelmem, hiszen most mondta, hogy elutazott...</p>
            <p>- Csak... nem akarok ma jönni.</p>
            <p>- Miért? Mi tarthatja vissza?</p>
            <p>Az asszony picit nevetett:</p>
            <p>- Nem tudom. Nincs kedvem, esik az eső.</p>
            <p>A férfihang felcsattant:</p>
            <p>- Hilda!!</p>
            <p>- Tessék? - mesterkélt, raffinált ártatlansággal csengett az asszony hangja.</p>
            <p>- Hilda, követelem, hogy gyere! Két hét óta várok, lesek erre a pillanatra,
               megalázottan, önmagam előtt pirul az arcom, hogy csak titokban, lopva lehetsz az
               enyém és most... most így beszélsz velem?!</p>
            <p>- Lásd be, Fritz...</p>
            <p>- Nem látok be semmit! Ha nem akarsz jönni, én megyek érted.</p>
            <p>Hilda felsikoltott:</p>
            <p>- Az Istenért! Hogy gondolhatsz erre?</p>
            <p>- Jössz?</p>
            <p>- Igen... igen... csak várj türelemmel... te édes, drága bolondom... persze, hogy
               jövök... csak hallani akartam a hangodból a vágyat, a türelmetlenséget... érezni
               akartam, hogy nagyon vársz...</p>
            <p>... Koppanva esett ki a telefonkagyló Bergmann tanácsos kezéből. Remegő keze tétován
               végigsimította szürkülő halántékát, megtántorodott, a fülke ajtajába kellett
               kapaszkodnia.</p>
            <p>- Megcsal... alig várta, hogy elmenjek hazulról... már hosszú ideje, talán már
               hónapok óta... Hilda megcsal... - mormolta magában a keserű szavakat. - Mindent,
               mindent nagyon messze érzett magától, ami eddig az életet, a boldogságot jelentette
               számára. Hilda hangja, a szörnyű szavak összerombolták a hazug álomkastélyt, amelyben
               eddig élt... mindennek vége...</p>
            <p>Keserű íz gyült a szájába, fojtó, gyötrelmes szorítást érzett a torkán. Hilda... az
               az asszony, akit néhány perccel ezelőtt még kedvesen búcsúzva homlokon csókolt... már
               akkor érezte előre a más, az idegen csókok ízét... Hilda...</p>
            <p>Erőszakkal gyürte vissza torkába a kitörni készülő, fájdalmas, szinte embertelen kín
               ordítását. Egész testében megremegett, reszkető lábakkal, megfagyott arccal,
               támolyogva kijött a telefonfülkéből és gépiesen indult a pályaudvar bejárata
               felé.</p>
            <p>Egy vonat éles füttyentése visszazökkentette a valóságba. Persze, nemsokára indul a
               vonat... megnézte óráját: még három perc... hova is? Igen, igen, Bernbe kell
               utaznia... üzleti tárgyalás... utazni kell és ő otthon felejtette a
               szerződéstervezetet és a hozzácsatolt jegyzőkönyvet... jegyzőkönyv... persze, azért
               akart hazatelefonálni... haza?... Van még neki otthona?... A jegyzőkönyv
               otthonmaradt... Figyelme megakadt a szón. Önkénytelen gondolattársítással a rendőri
               hírekben szereplő jegyzőkönyvekre gondolt.</p>
            <p>- Ebből az ügyből is lesz vajjon jegyzőkönyv? - kérdezte önmagától, majdnem
               fennhangon, idegenül, egy pillanatra úgy tekintve saját sorsát, mint valami közömbös
               eseményt.</p>
            <p>Éles nyilalással hasított egyszerre ismét szívébe a fájdalom. Ökle összeszorult,
               kemény vonás gyűrődött a szája köré, szemeiben vad, eszelős fény villant. Kegyetlen,
               halálos gondolat született agyában. Elhagyta a pályaudvart, kilépett az esős
               uccára.</p>
            <p>Az autója már hazament, intett egy taxinak:</p>
            <p>- Hietzingbe! A Linden-strasse sarkán álljon meg, majd ott megmondom, hová
               megyünk.</p>
            <p>Beült a kocsiba és sötéten nézett maga elé:</p>
            <p>- Nem! Nem lesz ebből rendőrségi eset. Alattomosan, a hátam mögött támadtak ők is
               ellenem. Meglakolnak érte!</p>
            
         </div>
        <div type="chapter">
            <head>II.</head>
            <p>Vagy öt perce állt a taxi a Linden-strasse nedves aszfaltján, amikor megnyilt a
               Bergmann-villa kapuja és kis fehér sportkocsi gördült ki az uccára. A taxi mélyén
               meghúzódó Bergmann remegő ujjakkal kopogott ki a soffőrhöz:</p>
            <p>- Kövesse a fehér kocsit! Vigyázzon, ne keltsen feltűnést.</p>
            <p>A soffőr bólintott és megindította kocsiját. Néhányszáz lépésnyi távolságból követte
               a kis sportautót, a többi autó közé olvadva. Bergmann szemei kétségbeesett
               borzalommal tapadtak a fürge kocsira (néhány hónappal ezelőtt, felesége huszonötödik
               születésnapjára vette), ködösen látó, fátyolozott szemei alig látták a fényes fehér
               esőköpenybe burkolt vállakat, a fehér sapkát. Fogai ajkába mélyedtek, véresre rágta
               száját tébolyító kínjában. A felesége megy ott, a megcsalt férj szeme láttára siet
               szeretője karjaiba!</p>
            <p>Tíz percig... egy örökkévalóságig tartott a kínzó, gyötrelmes hajsza. A fehér
               sportkocsi megtorpant egy villa kapuja előtt, szirénája felbúgott. Néhány másodperc
               mulva megnyilt a villa rácsos kerítéskapuja, a ködös lámpafényben is látta Bergmann:
               magas, esőkabátos férfi tárta fel a kaput. A kis fehér autó besiklott a villa
               udvarára, eltünt a kert fái között.</p>
            <p>A taxi soffőrje utasítás nélkül is megállt, amikor látta, hogy az üldözött autó
               célhoz ért. A soffőr megértette, miről van szó. Gúnyos mosoly suhant át az arcán:
               megcsalt férj, aki a felesége után nyomoz, gondolta lenézéssel, hja, így jár, aki
               öreg fejjel vesz el fiatal menyecskét. Kis szánakozást érzett ugyan megkinzott arcú
               utasa iránt, de aztán közömbösen vállatvont. Semmi köze az egész históriához.</p>
            <p>Bergmann még jobban behúzódott a kocsi sötét mélyébe és tekintete megbabonázottan
               tapadt a villa ablakaira. Erőszakkal fékezte magát, izmai görcsösen vonaglottak,
               szeretett volna kiugrani a kocsiból, felszakítani a villa kapuját, felrohanni a
               bűnösökhöz, rájuk törni a szerelmi fészek ajtaját és halálos hörgésbe fullasztani
               gondtalan nevetésüket, csókjaikat...</p>
            <p>- Nem! - körmei a tenyerébe mélyedtek. - Nem így. Úgy, amint ők csinálták: titokban,
               észrevétlenül, tanuk nélkül...</p>
            <p>Az egyik ablak mögött felgyult a villany. Bergmann szemei úgy tapadtak a sűrű
               függönyre, mintha mindenen át akarnának hatolni, be akarnának látni a szobába,
               mágikus erővel akarnának lesujtani az önfeledt bűnösökre... Karcsú, finom asszonyi
               alak árnyéka vetődött a függönyre. Hilda árnyéka, szemben vele a magas férfi...
               lassan, harmonikus mozdulattal eggyé fonódott a két árnyék, imbolyogva eltüntek az
               ablakfüggönyről... egy pillanatnyi feszült mozdulatlanság... a villanyfény
               kialudt.</p>
            <p>Nehéz, szaggatott sóhaj tört elő Bergmann torkából. Vége. Arca még megvonaglott, egy
               pillanatra még megrándult ölni vágyó karja, aztán lassan felemelte fejét. Fagyos
               merevség ült vonásaira, végleg elhatározta magát. Kemény, indulatlan hangon szólt ki
               a soffőrnek:</p>
            <p>- Hajtson vissza a pályaudvarra.</p>
            <p>Beült a pályaudvari vendéglőbe, mereven, fakó arccal nézett a szürke falakra. Az óra
               mutatója gyötrelmes lassusággal kúszott előre örökös körútján. Bergmann tanácsos
               előtt egyre szaporodtak a kiürített konyakospoharak, de nem tudott felmelegedni.
               Elvesztett minden közösséget önmagával, a világgal, dermedt fagyossággal tudott
               gondolkozni, érzéstelenül, halálos zsibbadtságban. Nem látott semmit, szemei előtt a
               két egybefonódó árnyék imbolygott kísérteties táncban, aztán az elsötétülő
               ablakkeret... nem hallott mást, mint a telefonbeszélgetés két hangját, a meleg,
               szerelmes hangokat... érezte, hogy lassan, ellenállás nélkül süllyed lefelé, egyre
               lefelé, a végzetes katasztrófa örvényébe.</p>
            <p>Gépies mozdulattal állt fel, amikor egy vasutas bekiáltotta a berni vonat indulását,
               felszállt az egyik kocsiba, leült az ablak mellé és merev, száraz szemmel bámult az
               éjszakába. Az indulás zaja végigkattogott a vonaton, fények suhantak el az ablak
               előtt, egyhangúan zakatoltak a kerekek.</p>
            <p>- Vége - gondolta Bergmann tanácsos, fanyar, halálos hidegségbe fagyottan, - vége.
               Jól tettem. Nem szabad véres botrányt rendezni. Hideg, nyugodt fejjel kell elintézni
               az ilyen dolgokat. Lesz még időm rá elég. Meg fognak fizetni ezért.</p>
            <p>Feje mellére csuklott, arca nagyon sápadt volt, lehunyt pillái mögött egyre a két
               árnyékot látta.</p>
            <p>Az ablaküvegen egyenletesen kopogtak az esőcseppek, halványan erezték a sima
               üveglapot és az ablak mögött idegen, láthatatlan éjszakai tájak maradtak el a robogó
               vonat mellett.</p>
            
         </div>
        <div type="chapter">
            <head>III.</head>
            <p>Nehéz volt a hazatérés. Bergmann tanácsos egy hétig volt távol otthonától, üzleti
               ügyét ugyan hamarább is elintézhette volna, de szüksége volt erre az időre, hogy
               felzaklatott idegei valamennyire megnyugodjanak és változatlan, gyanut nem keltő
               vonásokat erőltethessen arcára, amikor újból szembetalálkozik feleségével. Távirati
               kérésére Hilda az otthonfelejtett iratokat azonnal utána küldte és így két nap alatt
               be lehetett fejezni az üzleti tárgyalásokat, de Bergmann rövid, szokatlan szívélyes
               hangú levélben közölte feleségével, hogy előre nem látott események miatt még néhány
               napig Bernben kell maradnia. A levél minden mondatát gondosan, óvatosan írta meg,
               vigyázott arra, hogy még a sorok között se találhasson Hilda gyanura okot. Arca
               márványkeménységű volt, kezei nem reszkettek, amikor leírta a hazug szeretettel,
               kedveskedéssel telt sorokat, hideg aggyal mérlegre tette minden szavát, vigyázott
               minden vesszőre, az írásra, nehogy reszkető betűiből, bizonytalan tollvonásaiból
               valamit ki lehessen olvasni.</p>
            <p>Eltelt a hosszú, nagyon hosszú hét, Bergmann tanácsos most már elég erősnek érezte
               magát, hogy hazatérjen. Most már tudta, hogy elég ereje lesz a szinleléshez, játszani
               tudja majd a hazatérő, boldog férjet, aki meghatottan csókolja meg kis feleségét,
               amikor otthonába érkezik.</p>
            <p>A bécsi pályaudvarra berobogó vonatot autója várta, Bergmann néhány perccel a vonat
               érkezése után már villája küszöbére lépett. Egy pillanatra megtorpant, merev,
               megkinzott arcára mosolyt kényszerített és benyitott a házba. Elébesiető feleségére
               mosolyogva nézett, hangjának csengése a régi volt, nevetve tette fel a megszokott
               kérdést:</p>
            <p>- Nem rosszalkodott a kislány, amíg nem voltam itthon?</p>
            <p>Érzékenysége már annyira eltompult, hogy nem is fájtak a sablonos, valamikor kedvesen
               tréfáló, most rettenetes valóságot takaró szavak.</p>
            <p>Hilda a férfi mellére simult és megcsókolta férjét. Bergmann viszonozta a csókot...
               egy pillanatra megvillant szeme előtt annak az árnyék-csóknak a képe, de aztán
               visszazökkent szerepébe. Zsörtölődve hámozta ki magát felöltőjéből:</p>
            <p>- Biztos nincs még készen a vacsora - szólt eddigi szokása szerint.</p>
            <p>Az asszony nevetve tiltakozott:</p>
            <p>- De igen, sőt már meg is tálaltattam.</p>
            <p>Asztalhoz ültek. Bergmann keveset beszélt, úgy viselkedett, mintha az utazás
               fáradalmai és az üzleti izgalmak kifárasztották volna, valójában azért kerülte a
               beszédet, mert attól tartott, hogy fegyelmezett önuralma egyszer mégis cserbenhagyja
               és kitör a félelmes vulkán, amelynek kráterét lelkében vasakarattal lefojtotta. Az
               asszony élénk hangon csevegett, mesélte, hogy mi mindent csinált az elmult hét alatt,
               színházról, tárlatokról, barátnőinek zsúrjáról beszélt - és minden mondata mögött
               érezte Bergmann az elhallgatás, a sötét titok nyomasztó árnyékát.</p>
            <p>- Színészek vagyunk mindketten - gondolta fáradt szomorúsággal, - csúnya, szennyes
               szerepet adott mindkettőnknek a sors. Ő nem tudott ellentállni fiatal vére
               csábításának és most játszania kell az ártatlant, én pedig, halálos bosszúterveimet a
               mitsem sejtő férj álarca mögé rejtem. Undorító érzés: hazudunk egymásnak és
               mindketten gondosan vigyázunk, hogy a másik rá ne jöjjön a hazugságra. Tragédia ez,
               olyan tragédia, amely fölött keserűen, kinlódva kacagni kellene, ha nem volna olyan
               gyilkosan fájdalmas. Ezért emeltem magamhoz ezt a nőt, ezért voltam hűséges, szerető
               férje, hogy azon az autón mehessen a szeretőjéhez, amit én vettem neki? Hogy szerelmi
               fészkükben, csókok zápora közben rajtam kacagjanak?</p>
            <p>Hilda csacsogott, a férfi néha egy közbevetett mondattal válaszolt beszédére és a
               vacsora végeztével szobájába vonult vissza, fáradtságára hivatkozva. Fáradt
               mozdulatokkal vetkőzött, kimerülten esett az ágyba, de nem tudott elaludni. Égő
               szemekkel nézte a felesége szobájába vezető ajtó fehér négyszögét és fogai
               tehetetlenül, kétségbeesetten megcsikordultak.</p>
            
         </div>
        <div type="chapter">
            <head>IV.</head>
            <p>A tél múlóban volt már, februári havas esők áztatták Bécs utcáinak kövezetét, amikor
               Bergmann tanácsos végre elhatározta magát a cselekvésre. A nagy megrázkódtatás óta
               elmúlott két hónap alatt véglegesen gyökeret vert lelkében a bosszú terve, minden
               apró részletet kidolgozott rendszeres agya, minden lehetőséget számításba vett és
               körülményes, pontos aprólékossággal kinyomozta a szükséges adatokat.</p>
            <p>Megtudta, hogy a csábító - Friedrich Keller építési vállalkozó - egyedül lakik a
               villájában, abban a házban és a találkozások idején senki sincs a házban kettejükön
               kivül. Felesége néha olyankor is meg szokta látogatni szeretőjét, amikor férje
               Bécsben tartózkodik, de azokon a napokon, amikor Bergmann üzleti ügyben elutazik,
               ameddig csak távol van, minden estén megjelenik a fehér sportkocsi Keller villája
               előtt. Az asszony fél a leleplezéstől, soha nem tűri, hogy rajta és az építészen
               kívül még valaki a villában legyen olyankor, ha ő ott van.</p>
            <p>Február hatodikán száraz, hideg téli nap volt. Az előző napok esői eltüntették a hó
               utolsó nyomát is Bécs uccáiról és az éjszakai hideg hatodikára jéggé fagyasztotta a
               kövezet tócsáit.</p>
            <p>Bergmann tanácsos utazni készült. Baselbe kellett mennie, otthon bejelentette, hogy
               az este félkilenckor induló vonattal utazik el. Nyolc órakor felvette kabátját,
               zsebébe tette revolverét és elbúcsúzott feleségétől. Megsimogatta Hilda hamvas, fehér
               arcát, becézve megcsókolta homlokát és autójába ült.</p>
            <p>A pályaudvarnál kiszállt a kocsiból, megvárta, amíg a soffőr eltűnik az autóval,
               aztán egy taxiba ült és az építész villájához hajtatott. A szomszédos utcában
               kiszállt és elbocsátotta a taxit. Lassú, nagyon lassú lépésekkel megindult a villa
               felé.</p>
            <p>Tudta, hogy felesége rövidesen itt lesz, hiszen, ő «elutazott». Hilda nem fogja
               kihasználatlanul hagyni a kedvező alkalmat. Gondolatban újra hallotta a végzetes
               telefonbeszélgetés szavait. Talán éppen ebben a pillanatban, talán majdnem ugyanazon
               szavakkal beszéltek most a telefonon át. Megállt a túlsó oldalon és hideg nyugalommal
               mégegyszer szemügyre vette a villát. Egyemeletes, modern stílusban épült ház, kis,
               sűrű bokrokkal és fákkal teleültetett előkert. Az alacsony vaskerítés hegyes lándzsái
               ijesztően rajzolódtak a villa világos falára. Az az ablak, amelyet két hónappal
               ezelőtt, egy pokoli estén dermedten, kihülő szívvel nézett, most is világos volt.</p>
            <p>- Vár rá... - gondolta fagyos nyugalommal Bergmann tanácsos, - Hildára vár...</p>
            <p>Nem érzett felindultságot, vagy haragot, túl volt már mindezeken. A bosszú véres
               gondolatába fagyott szíve csak egy érzést ismert: addig nem szabadul meg a halálos
               dermedtség kínjától, amíg meg nem torolja az ellene elkövetett bünt.</p>
            <p>Egy alkalmas pillanatban átkapaszkodott az alacsony kerítésen. Pillanatig
               hallgatózott a téli este csendjében, aztán a ház fala mellé surrant.</p>
            <p>- Jó, az idő is kedvez - gondolta, - a fagyos földön nem marad semmi nyom.</p>
            <p>Behúzódott egy sötét falmélyedésbe és várt.</p>
            <p>Tudta, hogy Hilda el fog jönni, hiszen eddig minden alkalommal idejött, amikor
               Bergmann elutazott, bizonyos, hogy most is nemsokára hallani fogja a fehér autó
               motorzugását. Jönni fog Hilda, a randevura, az utolsó randevura.</p>
            <p>Negyedórai várakozás után valóban hallotta a közeledő motorzugást, a fehér kiskocsi
               szirénája búgott, a ház ajtaja felől lépéseket hallott Bergmann és halk
               férfihangot:</p>
            <p>- Jövök, drágám, nyitom már...</p>
            <p>A kavicsos kerti út csikorgott, kinyilt a kerítéskapu, az autó begurult a villa
               kertjébe és eltünt a garázsban. Bergmann óvatosan kinézett rejtekéből, látta, hogy a
               férfi is a garázsba megy.</p>
            <p>Hirtelen elhatározással besurrant a ház ajtaján, óvatos, zajtalan léptekkel
               felsietett a lépcsőn. Nem kell tartania senkitől, tudta, hogy nincs a házban más,
               csak ők. Meglapult a lépcsőház homályos szögletében és feszülten figyelt.</p>
            <p>Lentről hangok hallatszottak. Suttogó beszélgetés, lépések közeledő zaja, Hilda
               csilingelő kacagása. A hang hallatára Bergmann izmai a pattanásig feszültek, körmeit
               a falba vájta, hogy visszatartsa magát... vad lendülettel feltámadt lelkében a vágy:
               lerohanni, puszta kézzel, tíz körömmel nekikrontani, tépni, marcangolni a két bűnös
               testet, megfojtani, megölni őket!...</p>
            <p>Az összesimulva felfelé haladó pár már az emeletre ért. Alig néhány lépésnyire
               Bergmann mellett haladtak el, aki lázas, kimeredt szemekkel nézte az egymásbaolvadó
               két árnyékot... becsukódott az ajtó.</p>
            <p>Hosszú, gyötrelmes csend borult a villa lépcsőházára. Hihetetlenül hosszú idő, egész
               örökkévalóság telt el addig a pillanatig, amikor végre ismét megnyilt a szoba ajtaja
               és a lépcsőházat megtöltötték a búcsúzkodás hangjai.</p>
            <p>Bergmann elhagyta rejtekhelyét, gyors, könnyű lépésekkel az elhagyott szobához
               surrant. Benyitott az ajtón.</p>
            <p>Kinyitotta revolverének biztonsági zárját és ismét visszatette a hidegcsillogású
               fegyvert a zsebébe. Körülnézett. Most eszmélt csak az arcába csapódó jólismert
               illatra, Hilda kedvenc parfőmjének illatát érezte. Az elegánsan berendezett
               legénylakás butorain lassan siklott végig pillantása. Úgy érezte, fenékig kell
               ürítenie a megalázottság, a megcsúfoltság kelyhét, fel kell szaggatnia vérző sebeit,
               hogy ereje legyen az elkövetkezendő percek nagy leszámolásához.</p>
            <p>Antik kínai vázában halvány sárga rózsák: Hilda kedves virágai.. a kerekeken gördülő
               uzsonnakocsi üveglapján sütemények, apró nyalánkságok, félig ürített borospoharak,
               nehéz vörösborral telt üveg... az egyik széken odadobott selyempongyola, mellette a
               földön pici női papucs... az ablak sűrűn lefüggönyözve... nyitott púderosdoboz,
               kölnivizes üvegek a szobából nyíló, nyitott ajtajú fürdőszobában... a széles, modern
               kereveten gyűrött selyempárnák... nehéz illat, bágyadt meleg, fojtott, szerelmes
               levegő...</p>
            <p>Bergmann a torkához kapott. Úgy érezte, megfullad ebben a szörnyű szobában, úgy
               érezte, nem bírja ki az asszony emlékének itt maradt kábító, mámoros illatát...</p>
            <p>A lépcsőházból hangzó lépések és a távolodó autó motorberregése térítették magához.
               Gyors mozdulattal a fürdőszobába ugrott, hogy a visszaérkező férfi meg ne lássa, csak
               akkor, amikor már nem kísérelheti meg a menekülést. Hallotta az ajtó halk nyílását,
               lépések a puha szőnyegen, gyufasercenés... cigarettára gyujtott... az utolsó
               cigarettára...</p>
            <p>Bergmann tanácsos megmarkolta revolverének agyát és a szobába lépett.</p>
            <p>Az első pillanat hirtelen megdöbbenéséből felocsudva, összeráncolt szemöldökkel
               nézett Keller a belépő idegenre:</p>
            <p>- Mi az? Mit akar? Kicsoda maga?</p>
            <p>Bergmann nyugodt, határozott lépéssel az ajtóhoz ment, ráfordította a kulcsot és
               zsebretette. Visszatért előbbi helyére és fagyosan, mereven szemébe nézett a
               megdöbbent Kellernek.</p>
            <p>- Mit csinál? Mit akar tőlem? - az építész hangjában most már fojtott izgatottság és
               félelem csengett.</p>
            <p>- Én vagyok a férje - hangzottak el a fülledt szerelem illatát lehelő szoba dermedt
               csendjében a megdöbbentő szavak.</p>
            <p>A fiatal férfi homlokán apró cseppek csillantak meg. Kiszáradt torokkal, reszkető
               hangon, dadogva tagadni próbált:</p>
            <p>- Nem értem... kinek?... Kinek a férje...</p>
            <p>- Az övé - Bergmann tanácsos kinyujtott keze a selyempongyolára mutatott.</p>
            <p>Friedrich Keller belátta, hogy gyámoltalan kísérlet volna a további tiltakozása.
               Hiszen ez a komor ember a fürdőszobából lépett ki, amikor ő visszajött Hilda
               lekísérése után. Itt félreértésről szó sem lehet, ez az ember mindent tud, mindent
               látott. Forró hullám futott fel homlokáig, kerülte a dereshajú ember pillantását,
               halkan válaszolt:</p>
            <p>- Igen...</p>
            <p>- A válaszát akarom hallani!</p>
            <p>- Nincs mit felelnem - szólt halkan az építész, - beismerek mindent. Rendelkezzék
               velem.</p>
            <p>- A bűnösnek meg kell lakolnia - kongott tompán Bergmann hangja.</p>
            <p>- Kikérem magamnak ezt a hangot. Uriemberek között nincs helye ilyen
               kifejezéseknek...</p>
            <p>- Hallgasson. - Bergmann tanácsos szava nem volt egy fokkal sem hangosabb előbbi
               beszédénél, de volt a hang színében valami borzongató, valami félelmet keltő, amitől
               Keller torkán akadt a mondat folytatása. - Hallgasson - ismételte meg Bergmann, -
               most én beszélek. Maguk már beszéltek eleget, maguk már eleget nevettek rajtam, most
               én vagyok soron. Átérzi a tettének aljasságát?</p>
            <p>- Nem - hördült fel a másik, - nem... nem követtem el semmi olyat... mindenre
               hajlandó vagyok. Ha kívánja, a válóper utáni napon elveszem őt feleségül...</p>
            <p>Bergmann rekedten, kurtán felkacagott.</p>
            <p>- Törvényesen szentesíttetni akarja a viszonyukat? Azt akarja, hogy attól a naptól
               fogva engem életem végéig kínozzon a maguk csókjainak emléke? Ezt akarja? Az egész
               világ szerezzen tudomást a gyalázatomról?</p>
            <p>- Mit tehetek - Keller kétségbeesetten tárta szét karjait, - lovagias elégtételt
               akar? Rendelkezésére állok....</p>
            <p>- Nevetséges! Nem volt még elég? Még azt is akarja, hogy ostoba módon a fegyvere elé
               álljak? Nem elég, hogy megcsúfolt, beszennyezte az otthonom tisztaságát, elcsábította
               a feleségemet, még szeretne meg is ölni? Nem, barátom, ilyen módon nem intézhetjük
               el a dolgunkat. Maguk sem támadtak nyiltan, becsületesen. Ha az a nő és maga elém
               álltak volna azzal, hogy szeretik egymást, én utat engedtem volna, félreálltam volna.
               De maguknak ez nem volt jó, kényelmesebb volt így, az öreg, munkával túlterhelt férj
               háta mögött, alattomban, lopva, hitvány módon megcsalni engem. Nem lovagiaskodom, nem
               vagyok lovag egy szerelmi banditával szemben. Titokban, lopva, becstelenül bántak el
               velem, én is így veszek elégtételt magamnak.</p>
            <p>Elhallgatott. Őrjítő egyformasággal hangzott a szoba tompa csendjében az antik
               falióra monoton ketyegése. Mintha valahol, távol, koporsót szegeztek volna.
               Friedrich Keller dermedten állott szemben a merevarcú férfival. Megérezte a szavak
               igazi értelmét, megcsapta a tragédia lehellete. Feltámadó életösztöne kétségbeesett
               utakat keresett a menekülésre. Érezte, hogy hiába beszélne, ezt az embert semmi sem
               térítheti el véres, borzalmas szándékától. Szemei hipnotizáltan tapadtak az őszhajú
               férfi kegyetlen szemeibe.</p>
            <p>- Elkészült? - hangzott a könyörtelen, egyszavas kérdés.</p>
            <p>A halálfélelem irtózatában megfeszültek Friedrich Keller izmai. Ugrásra lendült,
               rávetette magát ellenfelére... teste még a levegőben volt, hirtelen naggyá, óriássá
               nőtt szemei előtt a bosszutálló férj félelmes alakja, kezében a szörnyű,
               hidegcsillogású fegyver... a kékes acélcsőből kis füstkígyó csapott elő, a dörrenést
               már nem is hallotta, tompa ütést érzett mellén és szétvetett karokkal esett
               össze.</p>
            <p>Bergmann revolveres keze lehanyatlott, előrehajolva feszült figyelemmel nézte az
               utolsót vonagló testet... aztán lehajolt hozzá, megtapintotta a halott pulzusát.</p>
            <p>Felegyenesedett, gyors, nyugodt mozdulatokkal összeszedte felesége itthagyott
               holmiját, a pongyolát, a piros selyempapucsokat, kis csomagba göngyölte, a
               fürdőszobából elvitte az asszony fésűjét, a félig telt parfőmös-üveget.</p>
            <p>Még egyszer körülnézett: nem maradt itt semmi. Eloltotta a villanyt, zsebkendőbe
               csavart kézzel nyult a kapcsolóhoz, majd kitárta az ablakot és óvatosan kisurrant a
               néma villából.</p>
            
         </div>
        <div type="chapter">
            <head>V.</head>
            <p>Reggel nyolc órakor fedezte fel Keller holttestét a takarítónő. Rémült sikoltozással,
               borzadva tántorodott ki az ajtón, remegő lábakkal bukdácsolt le a lépcsőkön és
               lélekszakadva rohant a sarki rendőrhöz:</p>
            <p>- Biztos úr! Biztos úr! Jöjjön, az Istenért! Meggyilkolták a mérnök urat!</p>
            <p>Futva tértek vissza a rendőrrel a villába. A rendőr egy pillantást vetett a
               holttestre, felemelte a telefonkagylót és jelentette az esetet a
               rendőrigazgatóságra.</p>
            <p>Negyedóra mulva megérkezett a rendőri bizottság autója, a detektívek és rendőrtisztek
               figyelmes, komoly arccal léptek a dráma színhelyére.</p>
            <p>Schupp detektívfelügyelő fürkésző szemei pillanatok alatt végigsiklottak a rendetlen
               lakáson. Pillantása egy másodpercre megakadt a még mindig nyitott ablakon, kérdő
               arccal fordult a takarítónőhöz:</p>
            <p>- Nem én nyitottam ki, kérem szépen - dadogta a rémült asszony, - már nyitva volt,
               amikor jöttem.</p>
            <p>A felügyelő első, határozott benyomása az volt, hogy nem rablógyilkosság történt. Az
               éjjeliszekrényen érintetlenül állott az áldozat pénztárcája, aranyórája, az
               íróasztalfiókok zárjai sértetlenek voltak. Az áldozat ruházata, a lakásban talált
               félreérthetetlen diszkrét jelek világosan mutatták, hogy a bűntény előtt közvetlenül
               szerelmi légyott zajlott le a legénylakásban. Schupp felügyelő elgondolkozva nézte a
               vizsgálatot végző rendőrorvos munkáját.</p>
            <p>- Szívlövés - emelkedett fel az orvos a halott mellől, - azonnal végzett vele.</p>
            <p>- Mikor történhetett?</p>
            <p>- Éjfél előtt. Nyolc-tíz órája halott.</p>
            <p>- Köszönöm - bólintott a felügyelő és intett a fényképészeknek. - Magnézium lobbant,
               a rendőrségi fotografusok több felvételt készítettek a holttest helyzetéről és a
               feldult szobáról. Amikor befejezték a munkájukat, a felügyelő a holttest mellé
               térdelt.</p>
            <p>A meggyilkolt férfi testén a télikabát alatt pizsama volt. Schupp felügyelő
               félhangosan gondolkozott:</p>
            <p>- Pizsamában volt, de télikabátot húzott föléje. A kályhában még mindig van parázs, a
               szobában nem lehetett hideg az ablak kinyitása előtt. Tehát bizonyára azért vett
               kabátot, mert ki akarta kísérni a nőt. És mielőtt kikísérte volna, történt a
               szerencsétlenség. Talán összevesztek?... Nem valószínű. Randevu után nem szoktak a
               nők gyilkolni. Talán rajtakapta őket a férfi elhagyott, régebbi szerelme? Át kell
               nézni a halott levelezését.</p>
            <p>Munkatársai bólintottak, egyetértettek a világos, természetesnek látszó okfejtéssel.
               Rendszeres kutatásba fogtak, felforgatták az egész villát, de semmi nyomra nem
               találtak. Az eredménytelen kutatás után a felügyelő megkezdte a kihallgatásokat. A
               közelben álló rendőrposzttól, a takarítónőtől és a szomszédos villák lakóitól csak
               annyit tudott meg, hogy az utóbbi hónapokban, meglehetősen gyakran, fehér autón
               érkező hölgy látogatta meg az építészt, de a nőről senki sem tudott személyleírást,
               vagy bármi csekély felvilágosítást sem adni. Magas, karcsú, szőke nő? Ez először is
               nem biztos. Az ilyen általános személyleírások a legveszélyesebbek. Valaki elmosódva
               lát egy női alakot, nem is törődik vele, aztán életbevágóan fontos lesz, hogy leírja
               a külsejét. A legjobb szándékú ember is tévedni szokott, a mesterségesen felidézett
               benyomás megbízhatatlan. Fehér autó? Tucatostul szaladgálnak Bécs utcáin a fehér
               autók. Kevés, nagyon kevés támpont...</p>
            <p>- Elvitték, felügyelő úr... - a takarítónő szava riasztotta fel gondolataiból.</p>
            <p>- Micsodát?</p>
            <p>- Azt tetszett mondani az előbb... különben hiszen én is látom, - tette hozzá
               szégyenkező hangon az asszony, - hogy a haláleset előtt hölgylátogatója lehetett
               szegény mérnök úrnak. Ilyenkor mindig a szobában szoktam találni takarításkor,
               valahova odadobva egy piros selyempongyolát és női papucsokat. Abban a szekrényben
               van a helyük... nem hiszem, hogy most kivételesen a mérnök úr maga rakta volna
               el.</p>
            <p>A felügyelő a jelzett szekrényhez lépett, kitárta ajtaját:</p>
            <p>- Itt nincs semmi női holmi - állapította meg, - máshol nem lehet?</p>
            <p>- Nem, kérem, mindig itt szokott lenni, vagy... izé... ilyenkor rendszerint egyik
               széken, vagy a földön hever.</p>
            <p>A villát átkutató bizottság többi tagja sem talált sehol női ruhadarabokat.</p>
            <p>- Milyen színű volt a pongyola? - kérdezte a felügyelő.</p>
            <p>- Piros, kérem, a papucs is piros volt.</p>
            <p>- Köszönöm.</p>
            <p>Most már bizonyos volt benne Schupp felügyelő, hogy a fehérautós, pirospongyolás,
               állítólag magas, szőke nőnek nagyon fontos szerepe van a drámában, sőt azt is majdnem
               bizonyosra vette, hogy a nő a tettes. Elgondolkozva megállt az ablaknál, amelynek
               nyitott volta először keltette fel figyelmét a szobában:</p>
            <p>- Miért nyitotta ki az ablakot a tettes? - kérdezte magától a felügyelő. - A
               revolverlövés pillanatában még bizonyára csukva volt, mert ellenkező esetben a
               szomszédok közül valaki, vagy a rendőrőrszem meghallotta volna a dörrenést. Csak a
               gyilkosság után nyithatták ki... és csak a tettes tehette. Miért? Mit akart ezzel
               elérni? Azt a látszatot akarta kelteni, hogy az ablakon át menekült el? Az
               ablakdeszkán semmi nyom, az emeletnyi magasságból leugrani nem lehet, a fal kívül
               teljesen sima - és legfőképpen nem is volt erre semmi szükség, hiszen a gyilkos, aki
               bizonyára ismerte a viszonyokat, tudhatta, hogy a villában nincs senki rajta és az
               áldozaton kívül. Nyugodtan kimehetett a lépcsőházon keresztül...</p>
            <p>Egyszerre felderült az arca:</p>
            <p>- Meglesz a tettes, vizsgálóbíró úr - fordult a helyszínre kiszállt vizsgálóbíróhoz,
               - azt hiszem, hamarosan meglesz.</p>
            <p>- Van valami komoly támpontja?</p>
            <p>- Önmagukban nem nagyon értékesek, de együtt sokat érnek. Szőke nő sok van Bécsben,
               fehér autós is, de a kettő együtt már kevesebb. De a legfontosabb útbaigazítást a
               nyitott ablak adta meg.</p>
            <p>- Nos?</p>
            <p>- A gyanusítható hölgy rendkívül erős és bizonyára jellegzetes, egyéni illatszert
               használ. Sajnos, a párnákon már nem lehet semmi illatot felfedezni, de ez nem nagy
               baj. Nyilván azért hagyta nyitva az ablakot, hogy a nyomravezető jellegzetes illat
               reggelig elpárologjon. Tehát a fehér sportkocsis, szőke nők közül ki kell keresnünk
               azt, aki valami különös, egyéni illatszert használ. Ez már, azt hiszem, elég könnyen
               fog menni.</p>
            <p>A vizsgálóbíró vállatvont:</p>
            <p>- Csak aztán úgy ne járjunk, hogy minden gyanuba fogható hölgy erős illatszert
               használ.</p>
            <p>- Alibit kell igazolniok.</p>
            <p>- És, ha a kérdéses időpontban húszan is tilosban jártak? Ez is előfordulhat.</p>
            <p>- Akkor már a vallatástól függ az igazság kiderítése. A keresztkérdések sokat
               segíthetnek. Én mindenesetre gyors sikert remélek.</p>
            <p>A villát lezárták és lepecsételték. A rendőri bizottság autója búgó szirénákkal
               elszáguldott.</p>
            
         </div>
        <div type="chapter">
            <head>VI.</head>
            <p>Bergmann tanácsos a tragédia véres felvonásvége után nyugodt léptekkel, felindultság
               nélküli arccal ment végig a kihalt utcákon. Néhány sarokkal távolabb a villától
               taxiba szállt és a pályaudvarra hajtatott. Éppen jókor ért oda, az éjszakai baseli
               vonat indulásához. Egy üres fülkébe ült és elutazott Baselbe. Amint megérkezett,
               közömböshangú táviratot küldött feleségének érkezéséről, kivett egy szobát a
               megszokott szállójában és a lobogó kandallótüzben elégette a magával hozott piros
               pongyolát és papucsot. A fínom, törékeny parfőmös üveget még útközben kidobta a
               robogó vonatból. Amikor a két ruhadarab már hamuvá égett, a fésüt is tűzbe dobta.
               Üres, kifejezéstelen tekintettel bámult a lobogó tűzbe, a piszkálóvassal szétkotorta
               a hamvakat. Hosszú idő múltán felegyenesedett, keze megszokott mozdulattal a csengő
               után nyúlt, de félúton meggondolta magát, nem hívta be az inast, maga dobott néhány
               újabb fahasábot a kandallóba. Gépies, lankadt mozdulattal levetkőzött, lefeküdt.
               Pillanatok alatt mély, kábult álomba merült.</p>
            <p>Reggel későn ébredt. Zúgott a feje, első pillanatban nem emlékezett semmire, csak
               akkor támadtak fel lelkében az éjszaka sötét eseményei, amikor pillantása az
               éjjeliszekrényen heverő revolverre tévedt. A lövéstől bekormozott csövet nem
               tisztította ki, a hiányzó töltényt sem pótolta.</p>
            <p>Fáradt, reménytelen tekintettel nézte a fal festett cirádáit. Csalódást, ürességet
               érzett lelkében, azt hitte a gyilkosság elkövetése előtt, hogy bosszújának
               kielégülése enyhülést fog szerezni kinjaira... és most éreznie kellett, hogy semmi
               sem változott.</p>
            <p>- Vérrel sem lehet lemosni?... - lázadozott gondolatban, - ... persze, még nincs
               befejezve... még Hilda... majd, ha már mindennek vége...</p>
            <p>A gyakorlat unott megszokottságával elintézte üzleti ügyeit és a délutáni vonattal
               visszautazott Bécsbe.</p>
            <p>- Kellett ez a szünet Hildának is - gondolta a Becs felé száguldó vonaton, - most már
               bizonyára tudja, mi történt és ideje volt arra, hogy a fájdalom első rohamán
               átvergődjék. Ha én is ott vagyok, amikor értesül szeretője haláláról, elárulta volna
               magát, így már legalább valamennyire uralkodni fog magán. Nem tudott volna
               parancsolni az arcának, elárulta volna, hogy valami közük volt egymáshoz... nagyon
               kínos lett volna... mi nem beszélhetünk erről. Vannak dolgok, amelyeket az ember
               megtesz, de nem beszél róla... - a szellemes mondás, amit valahol olvasott, furcsa
               ellentétben állott a véresen komoly eseményekkel, de Bergmann tanácsos kifáradt agya
               nem vette ezt észre.</p>
            <p>*</p>
            <p>Hilda Bergmann éppen öltözött, délelőtti bevásárló útjára akart indulni, amikor a
               rádión elhangzott a szörnyű hír:</p>
            <p>- „A rendőri sajtóiroda jelenti. Ma reggel holtan találták villájában Friedrich
               Keller építészmérnököt. A rendőri bizottság megállapította, hogy a mérnök gyilkosság
               áldozata lett. Valószínűleg este tizenkét óra körül végzett áldozatával a gyilkos,
               aki egyetlen revolverlövéssel ölte meg Kellert. A nyomozó hatóságok feltevése
               szerint a gyilkosságot szerelmi féltékenységből követhették el, a rendőrség már
               nyomában van a gyilkosnak, aki valószínűleg azonos egy titokzatos, magas, szőke
               nővel, a mérnök gyakori látogatójával. A nyomozás megindult... más...”</p>
            <p>Az asszony tágrameredt szemmel bámult a készülékre, hallgatta a végzetes szavak
               kétségbeejtően monoton hangsúlyozását. Dermedten állt a tükör előtt, görcsös,
               gyámoltalan erőfeszítéssel próbálta megtartani egyensúlyát. Riadt, védekező
               mozdulattal kapott a rádió felé, megbillent, keze szívéhez rándult és hangtalanul
               összerogyott. Estében lesodort egy púderdobozt és a kiszóródott púder fehér
               porfelhőben lengte körül a halottsápadt arcot és lassan finom fehér porréteggel vonta
               be Hilda selymes haját.</p>
            <p>*</p>
            <p>Már befejezte a hírek adását a rádió, amikor Hilda Bergmann ájulásából magáhoztért. A
               bécsi leadó óraketyegéshez hasonló szünetjele kattogott fülébe és a monoton ketyegő
               hang felrázta kábultságából: múlik az idő... múlik az idő... Bénult tagjaiba lassan
               visszatért az élet, már mozdulni is tudott. Nem érezte az ütés fájdalmát földre
               hullott teste, lassan, a székbe kapaszkodva, felemelkedett. A tükör előtt állt.
               Megborzadva riadt vissza: halálsápadt, kuszált vonású arc meredt feléje a metszett
               velencei üveglapról. Elkínzott, szenvedő asszony arca, aki megjárta a fájdalom
               poklát és összetörten, véresre marcangolt lélekkel került vissza a földi életbe.</p>
            <p>Gondolataiban harsogó felkiáltójelek tólultak és kaján, gúnyos kérdőjelekkel kellett
               szembenéznie. „... a rendőrség már nyomában van a gyilkosnak...” Úristen, gyilkos!?
               megölték őt, megölték azt a férfit, aki az életet, a szerelmet, a boldogságot
               jelentette az asszony számára. Friedrich Keller gyilkosa őt is megölte, vége az ő
               életének is „... a magas, szőke nő, a mérnök gyakori látogatója...” a hivatalos,
               száraz hangon tett kijelentés súlyát most érezte csak át: őt gyanusítják, azt hiszik,
               hogy ő a gyilkos, ő, aki az életét is szívesen feláldozná, ha azzal vissza tudná
               hozni az életbe a szeretett férfit!</p>
            <p>Mi fog most történni? Milyen megpróbáltatásokat tartogat még számára a szörnyű sors?
               Hiszen ő ártatlan... és mégis, bármelyik pillanatban detektívek kopogtathatnak
               ajtaján, kibírhatatlan faggatás, indiszkrét kérdések pergőtüze következik, gyötörni
               fogják, kínozni, hogy tegyen vallomást. Érezte, hogy nem lesz elegendő ereje felvenni
               a harcot a rendőrség embereinek kíméletlen, fagyos rutinjával, meg fog törni,
               mindenre felel majd, mindent elmond. Ki fog derülni minden, igaz, hogy ő ártatlan, de
               mindent meg fognak tudni; ő volt a magas, szőke nő, aki gyakran meglátogatta az
               építészt, ő volt, aki a halál villájában megcsalta férjét... férjét! a férje is
               mindent meg fog tudni!</p>
            <p>Nem, nem szabad, nem engedheti, hogy ide fajuljon a dolog. Szörnyű kelepcébe került,
               senki sem mentheti meg innen, csak a szerencse és saját óvatossága. És érezte, hogy
               ebben a lelkiállapotban még a legelemibb óvatosságra sem lenne képes.</p>
            <p>- Halál... - az egyetlen menekülés könyörtelen élességgel világított zürzavaros
               gondolatai útvesztőjébe. Csak a halálba menekülhet. De borzadó rémület fogta el arra
               a gondolatra, hogy halála után kiderülhet bűne, a lapok nyomdafestéktől szennyes
               hasábjain terítik ki házasságtörését.</p>
            <p>Kölnivízzel dörzsölte be lüktető halántékát, fagyos nyugalom álarcát erőszakolta
               vonásaira és becsengette a szobalányt:</p>
            <p>- Mici, kérem - maga is csodálkozott közömbös, szintelen hangján, - véletlenül
               felborítottam a púderes dobozt. Takarítsa fel a port, legyen szíves.</p>
            <p>Magára vette bundáját és elment.</p>
            <p>Beült a legközelebbi kávéházba, átolvasta az összes reggeli lapot. Még semmi.
               Mindenütt egyformán a szörnyű, idegtépő hír, száraz egyhangúsággal: Friedrich Keller
               mérnököt meggyilkolták... Keller mérnök meghalt... Fritz halott...</p>
            <p>Megpróbált erőt venni felindultságán és higgadtan, nyugodtan átgondolni a borzalmas
               helyzetét. Ha esetleg a hozzá vezető szálakra találnak és felcsattannak az első
               nyomasztó, gyanusító kérdések, mit feleljen? Megdöbbenve eszmélt rá, hogy apró
               holmijai, pongyolája, papucsa, fésűje, illatszerei ottmaradtak, cégjelzés van
               bennük... régi, közömbösen olvasott nyomozási tudósítások jutottak az eszébe: ezen a
               nyomon indulnak el a detektívek, az üzletben emlékezni fognak rá, a
               kiszolgálókisasszony jól ismeri Bergmann tanácsosnét...</p>
            <p>Vége, nincs menekülés. Most már mindegy minden. Fritz halott, nem is érdemes
               bujkálnia, menekülnie. Miért mentse magát, életének értelme megszünt. Csak azért
               meneküljön meg a rendőrség elől, hogy szintelen, elárvult életének hátralevő öt, tíz,
               húsz évét magányos bánatban leélje? Nem érdemes.</p>
            <p>Nem elég bátor ahhoz most, hogy véget vessen önkezével a szenvedésnek. Talán, ha majd
               a körülmények kényszerítik rá, megjön a bátorsága. Lassú, bizonytalan lépésekkel
               hazament, bezárkózott szobájába, kis gyöngyházveretes revolverét az öltözőtükör
               asztalkájára készítette és béna tompaságban engedte peregni a perceket maga fölött,
               várta a vijjogó csengőhangot és az előszobában idegen férfiak komor szavát, akik a
               ház úrnőjével akarnak beszélni hivatalos ügyben.</p>
            <p>Multak az órák. Semmi. Már dél volt, tálaltak. Asztalhoz ült, evett egy keveset,
               pohár vizet ivott, visszament szobájába és várt tovább.</p>
            <p>Egyszerre megrándult a karja. Éles csengetyüszó hatolt be a szobába, mintha vezényszó
               csattant volna, gépies mozdulattal a revolver után nyult. Csend volt egy percig, majd
               a szobalány jött be:</p>
            <p>- Megjött az ujság, nagyságos asszony - jelentette és betette a friss délutáni
               lapot.</p>
            <p>Alig jutott arra ideje, hogy amikor a szobalány kopogott ajtaján, kézitáskája mögé
               rejtse a revolvert. Mohó, önkínzó kiváncsisággal nyult az ujság után. Az első
               oldal... „a nyomozó hatóságok nagy apparátussal kutatnak a titokzatos fehérautós
               szőke nő után, akiről eddig csak annyit állapítottak meg, hogy rendkívül erős,
               jellegzetes illatszert használ...”</p>
            <p>Lehetséges volna? Nem találták meg az áruló ruhadarabokat? Fritz talán úgy eltette
               volna, hogy nem akadtak rá? Vagy megtalálták, de nem tulajdonítottak fontosságot
               nekik?... Az is lehet, hogy csak a nyomozás érdekében nem közölték ezeket az adatokat
               a nyilvánossággal... mindegy! Ki kell most már tartani, készenlétben kell várni,
               hátha közben megtalálják az igazi tettest, vagy holtpontra jut a nyomozás és nem
               hangzanak el a halálos kérdések.</p>
            <p>Aludni kellene! Gondosan bezárta kulccsal az ajtaját, hogy meg ne lephessék álmában,
               bevett egy veronáltablettát és mély, bódult álomba merült.</p>
            
         </div>
        <div type="chapter">
            <head>VII.</head>
            <p>Este hazaérkezett Bergmann tanácsos útjáról. Az asszony arcán ekkorra már
               valamennyire kisimultak a megrázkódtatás, a borzalom és rettegés ráncai, erős festék-
               és púderréteggel fedte el arcának halálos sápadt szinét. Hihetetlen önuralommal
               látszólag nyugodtan is tudott beszélni, férjének különös, kutató pillantására azzal
               válaszolt, hogy nagyon fáj a feje.</p>
            <p>Vontatott, nehézkesen akadozó beszélgetés után Hilda nem bírta tovább a feszült
               helyzetet, fejfájására hívatkozva, visszavonult.</p>
            <p>Bergmann mereven nézte a távozó asszony nyomában becsukódó ajtót.</p>
            <p>- Tud vigyázni magára - állapította meg hideg közönnyel, mintha vadidegen emberről
               volna szó, akihez soha nem is volt semmi köze, - persze nagyon nehezére esik a
               színlelés. A halálhír nagy megrázkódtatása és a rettegés, hátha nyomára akadnak a
               detektívek... igen, igen, nagyon rossz lehet most neki...</p>
            <p>*</p>
            <p>Még egy gyötrelmes, halálfélelemben, borzongó izgalomban töltött nap mult el. Nem
               történt semmi. Az ujságok is rövidebben írtak már a folyamatban levő nyomozásról, a
               szenzáció fénye megfakult, majd akkor lobban újra fel, ha megtörténik az első
               letartóztatás.</p>
            <p>Késő délután megszólalt a Bergmann-lakás telefonja. Hilda Bergmann vette fel a
               kagylót, végtelen hosszú időnek tűnt fel előtte, míg reszkető keze a hallgatót füléig
               emelte. Nagy megkönnyebbüléssel ismerte fel férje komoly, nyugodt hangját.
               Töredezett, halk válaszokat mondott a telefonba:</p>
            <p>- Halló... igen, én vagyok... semmi ujság... köszönöm, valamivel jobban érzem
               magamat... hogy, kérlek?... az operába?... nem, igazán nem szívesen, de, ha akarod...
               megvetted már a jegyeket?... persze, Jeritza énekel... jó, ha annyira akarod... de
               igen, jövök, ne add vissza... igazán nem olyan nagy betegség, el fog mulni... nem is
               baj, ha kissé elterelődnek majd a gondolataim... jó, hétre kész leszek... halló, egy
               pillanatra még! hogyan megyünk, a soffőrnek szabadságot adtál... hogy te vezetsz?...
               jó, hétre elkészülök. Viszontlátásra.</p>
            <p>Csüggedt arccal tette le a kagylót. Meddig lesz még így, meddig kell még rettegnie
               minden csengőberregéstől, minden idegen hangtól? Már szinte kívánta, hogy végetérjen
               ez a gyötrő feszültség és jöjjenek ők, akiknek látogatását halk, száraz
               revolvercsattanással fogadja.</p>
            <p>Harminchat óra telt már el a gyilkosság felfedezése óta és még mindig semmi.
               Nyugodtan élhetné megszokott életét... ha idegeit kormányozni tudná és mindent el
               tudna felejteni. Meddig tart ez még?</p>
            <p>Bánatos mosoly ült arcára. Operába kell menni, tündökölni kell pompás toilettjében,
               mosolyogva kell majd beszélgetni az ismerősökkel, szívében a tragédia emlékével és
               táskájában a töltött apró revolverrel, amelynek egy golyója az ő szívének van
               szánva.</p>
            <p>Már tudott imádkozni a meghaltért és magáért, hogy a földi pokol érjen már végre
               véget. Már valamennyire megnyugodott: talán mégsem történik semmi. Talán alkalma lesz
               rá, hogy csendes, zavartalan gyászban töltse el hátralévő éveit, titkolt, szívében
               rejtegetett gyászban vezekeljen.</p>
            <p>Nagyot sóhajtva öltözködni kezdett.</p>
            <p>- Fehérben gyászolok - gondolta fájdalmas mosollyal. Fehérselyem estélyi ruhát
               választott ki.</p>
            <p>Hét óra előtt elkészült az öltözködéssel, berakta a szükséges apróságokat
               gyöngyhimzésű kézitáskájába, egy percig tétovázott, amikor a gyöngyházveretű kis
               revolver akadt a kezébe, majd mégis magához vette.</p>
            <p>- Még nem vagyok túl mindenen - suttogta vértelen szájjal. - Végső menedéknek talán
               jó lesz...</p>
            
         </div>
        <div type="chapter">
            <head>VIII.</head>
            <p>Hét órakor megérkezett Bergmann tanácsos. Élénk, talán túlzottan jókedvű volt, nagyon
               kedvesen beszélt feleségéhez, elismeréssel nyilatkozott a pazar estélyi ruháról és a
               fürdőszobába ment, hogy maga is felkészüljön.</p>
            <p>Révedező mosollyal kötötte meg szmoking-nyakkendőjét az öltözőtükör előtt, magára
               vette a remekbe szabott kabátot.</p>
            <p>- Mintha esküvőre mennénk - gondolta keserűen mosolyogva, - ő hófehérbe öltözött,
               rajtam pedig ünnepélyes, méltóságteljes fekete ruha...</p>
            <p>Megrázkódott, el akarta kergetni magától az elérzékenyült gondolatokat. Mindig
               szerette ő Hildát, most is szereti, fájdalmas, keserű szerelemmel, tudta, hogy egész
               élete mély, komor gyász lesz ettől a naptól... összeszorította fogait. Felvillant
               előtte az a kép, a két összesimuló árnyék a villa ablakának függönyén, felesége annak
               a férfinak karjaiban...</p>
            <p>Megmásíthatatlan mozdulattal zsebretette Browningját (az a golyó még mindig hiányzott
               belőle!) és erőltetett, mosolygó fesztelenséggel ment át felesége szobájába:</p>
            <p>- Indulhatunk, szívem.</p>
            <p>Lementek a villa kerítéskapujához, a nagy, csukott fekete kocsi már várt reájuk.
               Bergmann a volán mögé ült, helyet mutatott maga mellett.</p>
            <p>- Inkább hátra ülök - húzódott Hilda ösztönösen, mintha valamit érzett volna, - fáj
               még egy kicsit a fejem, ott nagyon erősen hallani a motor zúgását...</p>
            <p>- Ülj mellém - hangzott Bergmann kemény hangja, - beszélni akarok veled az úton.</p>
            <p>Az asszony nem mert ellenkezni, beült és a kocsi halkan, símán kigördült a
               kerítéskapun.</p>
            <p>Bergmann elszánt arccal, keményen összepréselt ajakkal, ridegpillantású szemekkel
               nézett maga elé az úttestre. Mégegyszer átgondolta a tervét: az ítéletet végre kell
               hajtani! Arcára a konok gyűlölet kemény kifejezése ült, nem is fordult az asszony
               felé, fakó, súlytalan hangon szólt:</p>
            <p>- El kell ismernem, hogy van lelkierőd.</p>
            <p>Hilda sápadt arccal fordult feléje:</p>
            <p>- Nem értem... miről beszélsz?</p>
            <p>Bergmann zsebébe nyúlt, elővette a revolvert, kinyitotta a zárt és a fegyvert maga
               mellé tette az ülésre. Mozdulatai olyanok voltak, mintha valami megszokott,
               mindennapi ténykedést végezne. Kissé balra fordította a fejét, felesége megdöbbent,
               sápadt arcára nézett és hidegen válaszolt:</p>
            <p>- Nem érted? Arról beszélek, hogy képes vagy elegánsan, derült arccal operába menni,
               amikor a szeretőd kiterítve fekszik a halottas ágyán.</p>
            <p>Halk sikoly röppent el az asszony félig nyilt, remegő ajkáról. Bergmann balkeze
               keményen fogta a volánt, jobbjában megvillant a revolver sötétfényű csöve, gyors
               mozdulattal a felesége szívéhez nyomta a fegyvert, ujja görcsön rándulással meghúzta
               a ravaszt.</p>
            <p>Száraz, tompa dörrenés olvadt a motor ritmikus zajába, fanyar lőporfüstszaggal telt
               meg a csukott autó belseje. Az asszony karcsú teste megrándult, hangtalanul oldalt
               dőlt. Ruhája fehér selymén ijesztő, furcsa, vörös foltban ömlött szét a vér.</p>
            <p>Bergmann felesége lábához dobta a füstölgő revolvert, az asszony arcába nézett, látta
               a megtörő szemek kihunyó fényét, görcsös vonaglás rázta meg testét, vadul a
               gázpedálba taposott és a legnagyobb gyorsasággal hajtott a rendőrfőnökség elé.
               Pontosan kiszámította, hogyha útjukban ezen a ponton dördül el a halálos fegyver,
               három perc mulva ér a rendőrfőnökséghez. Ezalatt az asszony kiszenved, nem tudják
               kihallgatni, mindennek vége.</p>
            <p>Mereven szegezte előre szemeit, verejtékcseppek csillantak meg homlokán, ujjai
               görcsösen fonódtak a volánra, vad tülköléssel vezette a száguldó autót a
               rendőrfőnökség felé. Tépte, szaggatta kuszált idegeit a borzalmas hang: a haldokló
               asszony egyre csendesebb, egyre halkabb hörgése.</p>
            <p>Már közel volt az autó a rendőrfőnökséghez, amikor megmozdult mellette áldozatának
               teste.</p>
            <p>Életerejének utolsó megfeszítésével próbált felegyenesedni, balkeze szívéhez rándult,
               mintha az ömlő vérpatakot akarná visszatartani, szemei vádló, félelmetes tekintettel
               meredtek gyilkosára. Szája sarkán keskeny csíkban szivárgott a vér, hördülő,
               érthetetlen hangfoszlányok buggyantak elő torkából. Bergmann iszonyodva fordította el
               fejét a vonagló testtől. Erős, kétségbeesett nyomással visszaszorította a vergődő nőt
               az ülésre és rémülten rántotta félre a volánt. Ez volt az utolsó pillanat, hogy
               beforduljon egy mellékutcába és nagy kerülőt tegyen, mert a sarkon túl már feltünt
               volna a rendőrfőnökség hatalmas palotájának komoly, méltóságteljes fala. Ha így
               érkeznek meg, ha korán érnek oda és felesége még egy szót, csak egyetlen érthető
               szót tud kipréselni ajkán, neki vége van!</p>
            <p>Már megrándult a keze, a ledobott revolver után akart nyulni, hogy újabb lövéssel
               végezzen, de megdöbbenve visszakapta a kezét. Felvillant agyában a szörnyű gondolat:
               a rendőrorvos megállapíthatja a két lövés közötti időbeli eltérést... lehetetlen,
               hogy a haldokló, percek multával ismét magára lőjjön!</p>
            <p>Ki kell tartani, ki kell bírni ezt a néhány percet, ha beleőrül is! Nem szabad, hogy
               még élő utasával érkezzen az autó a rendőrségi palota elé. Addig kell keringenie a
               környéken, amíg mindennek vége lesz, amíg Hilda szemei megtörten felakadnak, amíg
               meg-megránduló ajka nem ejt ki többé áruló, halálos szót.</p>
            <p>Megindult hát a halálautó görbe útjain, hogy vége legyen a tragédiának, mire az
               utolsó jelenet következik. Az utolsó jelenet, a „kétségbeesett, borzalmas
               lelkiállapotban vergődő férj” jelenete.</p>
            <p>Bergmann meredt szemmel figyelte az utat és tébolyodott erőfeszítéssel akarta magába
               szuggerálni, hogy elégtételt kapott, hogy ez a szaggatott, idegtépő halálhörgés
               válasza annak a csilingelő, gyilkosemlékű kacagásnak, amit akkor ott, abban a
               lépcsőházban meglapulva hallott. Hiába minden, nem érezte a kielégült bosszúvágy
               diadalát, nem érezte, hogy megtorolta a háza és becsületén ejtett sérelmet, nem
               érezte, hogy elérte célját, amely felé törekedett két emésztő hónap óta. Csak nagy
               kongó ürességet érzett szívében, eltompult, fájdalomtalan és örömtelen zsongást,
               gépnek érezte magát, amely elvégezte feladatát és rugója lejáróban van.</p>
            <p>Végre... hosszú percek őrült, eszelős száguldása után végre elcsendesedett a halk
               hörgés, csak a motor zugása hallatszott a nagy fekete kocsi belsejében és a halott
               teste békés, örök merevségbe fagyott.</p>
            <p>Félperc alatt a rendőrfőnökség elé ért az autó, Eszeveszett száguldással ért a kapu
               elé, megcsikorduló, vijjogó fékekkel torpant meg.</p>
            <p>A kapuban álló őrszem a kocsi mellé lépett.</p>
            <p>Halálsápadt feldult arcú férfi ugrott ki a kocsiból:</p>
            <p>- Orvost!... Gyorsan... a feleségem...</p>
            <p>Csillapító hangon szólt rá a rendőr:</p>
            <p>- Uram, nyugodjék meg. Mi történt?</p>
            <p>- A feleségem... talán még meg lehet menteni... gyorsan hívjon orvost... agyonlőtte
               magát...</p>
            
         </div>
        <div type="chapter">
            <head>IX.</head>
            <p>A kapu alatti őrszobában lekapta a házitelefon kagylóját a rendőr, benyomott egy
               gombot és izgatottan, hadarva kiáltott a telefonba:</p>
            <p>- Halló... ügyeletes orvos úr?... tisztelettel jelentem, valaki agyonlőtte magát...
               tessék azonnal jönni!</p>
            <p>Néhány másodperc mult el fagyos, süket csendben. Bergmann tanácsos kimerülten
               támaszkodott a kocsihoz, nem mert az autó belsejébe nézni, ahol vérbe fagyottan,
               mereven feküdt az asszony, akit szeretett, aki megcsalta, akit megölt... akinek
               megtört szeme most, a halál után, mardosó vádat kiáltott a gyilkos férj felé. A
               rendőr tehetetlenül, a dráma riasztó közelségétől megilletődve állt mellette, nem
               merte kérdésével zavarni a tompa fásultságba burkolózott embert.</p>
            <p>Kisvártatva megjelent a fehérköpenyes rendőrorvos. Egy pillantást vetett a
               természetellenes testtartásba görbült asszonyra, viaszsárga arcába nézett és már
               látta, hogy nincs segítség. Kötelességszerűen felhúzta a merev szempillákat,
               megtapintotta a mozdulatlan, hideg pulzust és lemondó arccal fordult a tragikus
               mozdulatlanságba dermedt Bergmann felé:</p>
            <p>- Nincs segítség. Legyen erős, uram, kiszenvedett - a halott asszony felé intett. -
               Rokona volt önnek?</p>
            <p>- A feleségem... - Bergmann feje mellére hanyatlott, arcán komor kétségbeesés
               tükröződött, de könny nem jött szemébe.</p>
            <p>- Hamis, hazug, aljas ez a játék! - gyötörte a fagyos, félő gondolat, - észre fogják
               venni rajtam! Bánatot, kétségbeesést kell mutatnom...</p>
            <p>Kezeivel eltakarta könnytelen arcát, félszegen, erőszakoltan feljajdult:</p>
            <p>- Hilda, drágám, miért tetted ezt?! Miért?</p>
            <p>A rendőrorvos bátorítóan, vigasztaló mozdulattal tette kezét Bergmann vállára. A
               tanácsos megremegett az érintésre: mintha nem is orvos, hanem rendőrtiszt kezének
               súlyát érezné... „a törvény nevében”...</p>
            <p>Végigsimította homlokát, felemelte fejét és elfordult az autótól. Az orvos intett a
               kapuban álló rendőröknek, hogy vigyék a kocsit a kapu alá, mert már gyülekeztek a
               szenzációra éhes kiváncsiak a rendőrfőnökség épülete előtt álló furcsa csoport
               köré.</p>
            <p>A kocsit betolták a kapu alá. Bergmannt egy rendőr felvezette az ügyeletes tiszt
               szobájába.</p>
            <p>Mikor az ajtó becsukódott mögötte, Bergmann tanácsos fürkésző szemmel nézett az
               asztalnál ülő rendőrtiszt arcába, mintha onnan akarná leolvasni, milyen sorsot
               rendelt számára a végzet.</p>
            <p>Fiatal, szőke, keményarcú férfi volt az ügyeletes tiszt. A kölcsönös bemutatkozás
               után a hivatalos ridegségnél egy fokkal enyhébb, sajnálkozó hangon szólalt meg:</p>
            <p>- Nehezemre esik, tanácsos úr, hogy ilyen fájdalmas kötelességet kell teljesítenem,
               de kénytelen vagyok önt felkérni, vázolja röviden, pontosan az öngyilkosság
               körülményeit. Megértem, hogy az ön gyászában különösen fájdalmas az egészen friss seb
               felszakítása, de át kell esnie ezen.</p>
            <p>Bergmann keze tehetetlen mozdulatra billent az asztal párkányán:</p>
            <p>- Mit mondhatok, fogalmazó úr? Agyonlőtte magát... a szemem láttára... soha nem tudom
               elfelejteni. Borzalmas volt!</p>
            <p>A rendőrtiszt higgadtan válaszolt:</p>
            <p>- Igen, a megboldogult agyonlőtte magát, ezt már tudom, jelentették. Megértem az ön
               fájdalmát, megértem, hogy borzalmas lehetett. De valami oka lehetett ennek a
               szomorú eseménynek. Meg kell tudnunk, hogy mi oka volt az öngyilkosságnak. Sejt
               valamit, tanácsos úr?</p>
            <p>Bergmann agyában gépiesen megalakult az előre kitervelt, pontosan megfogalmazott
               felelet:</p>
            <p>- Sajnos, tudom, mi volt az oka. De nem szeretnék erről beszélni, fogalmazó úr...
               kínos, fájdalmas családi ügy. A halott emlékének tartozom...</p>
            <p>A rendőrtiszt félbeszakította Bergmann betanult, fájdalmas hangsúlyozású szavait:</p>
            <p>- Kérem - mondta hivatalos komolysággal, - közölnöm kell önnel, amit bizonyára ugyis
               tud, hogy ebben az épületben nincsenek családi titkok, itt nem sértheti meg senki a
               halott emlékét, innen semmi nem szivároghat ki. Ennél az íróasztalnál teljesen
               őszintén, elhallgatás nélkül kell beszélnie, nyugodtan meg is teheti, mert minden
               érzékenységre tekintettel leszünk. Nem kell tartania indiszkréciótól, olyan nyíltan,
               olyan őszinteséggel beszélhet, mintha önmagának tenne vallomást.</p>
            <p>- Igen, - sóhajtott Bergmann és lehajtotta fejét, mintha azon tusakodna magában, hogy
               vajjon valóban elmondhat-e mindent, szépítés és takargatás nélkül. Aztán ismét a
               rendőrtiszt szemébe nézett és elhatározott hangon mondta: - Ha kikerülhetetlen,
               beszélni fogok.</p>
            <p>- Feltétlenül szükséges - válaszolt a rendőrtiszt, - elmondja ön a történteket, vagy
               könnyebb lesz, ha kérdéseket teszek fel?</p>
            <p>- Ha tetszik, kérdezzen - felelt Bergmann tanácsos, - nem hallgatok el semmit.</p>
            <p>- Nem volt önök között valami komolyabb, súlyos ellentét?</p>
            <p>- Nem - felelt a kérdezett, de aztán sietve hozzátette: - ma estig nem volt semmi. A
               legteljesebb egyetértésben éltünk szegény feleségemmel - nagyot sóhajtott ismét és
               összekulcsolta kezeit, - minden kívánságát teljesítettem és ő is úgy viselkedett
               velem szemben, hogy semmi kivetnivalót nem találhattam a magatartásában. Tegnap este
               rövid üzleti útról érkeztem haza, együtt vacsoráztunk, barátságos beszélgetés közben.
               Korán lefeküdtünk és én reggel, szokásom szerint elmentem hazulról, hogy dolgaimat
               intézzem. Délután telefonon beszéltem a feleségemmel és megbeszéltük, hogy este az
               Operába megyünk - tárcájából elővette a két jegyet és az asztalra tette.</p>
            <p>A rendőrtiszt futó pillantást vetett a színházi jegyekre és tovább kérdezett:</p>
            <p>- Tegnap este vagy a mai nap folyamán nem vett észre valami szokatlant feleségén?</p>
            <p>- Nem, semmit - Bergmann elgondolkozva csóválta a fejét, - csak egyen csodálkoztam,
               de azt is megértettem ma este... - fájdalmas arckifejezéssel elhallgatott.</p>
            <p>- Nos?</p>
            <p>- Hilda sohasem volt beteg és tegnap este kibírhatatlan fejfájásról panaszkodott.</p>
            <p>- Ma délután, amikor telefonon beszéltek, még mindig fájt a feje?</p>
            <p>- Nem... illetve azt mondta, hogy enyhült a fájdalom.</p>
            <p>- Ön hazament ma este a feleségéért?</p>
            <p>- Igen. Hazamentem átöltözni, úgy volt, hogy együtt megyünk az operába...</p>
            <p>- Nem tart ön soffőrt, tanácsos úr? - csapott le váratlanul a rendőrtiszt
               kérdése.</p>
            <p>Bergmann egy pillanatra megzavarodott. Mit akar ezzel a kérdéssel a tiszt? De azonnal
               visszanyerte nyugalmát és zavar nélkül válaszolt:</p>
            <p>- De igen, csak mára szabadságot adtam a soffőrömnek, azért vezettem magam a kocsit.
               Reggel ugyanis nem tudtam még, hogy este el fogunk menni - tette hozzá
               magyarázóan.</p>
            <p>- Persze. És most, tanácsos úr, kérem, mondja el, mi történt az autóban?</p>
            <p>Bergmann kitérően válaszolt:</p>
            <p>- Amint már említettem, fogalmazó úr, tegnap este a feleségem nagyon különösen
               viselkedett. Máskor mindig beszédes, vidám volt, tegnap este alig hallottam a
               hangját, hallgatag volt és rosszkedvű. Nem értettem a dolgot, meg is kérdeztem, mi
               történt...</p>
            <p>- Igen, erről beszélt már, tanácsos úr, - szólt közbe a tiszt, - ha szabad kérnem, a
               mai estéről számoljon be.</p>
            <p>Nagyot nyelt Bergmann tanácsos és elsötétülő arccal folytatta:</p>
            <p>- Igen... a két dolog szoros összefüggésben van, kérem. Az autóban megint feltünt
               nekem a feleségem rossz hangulata, szóvá is tettem és...</p>
            <p>- És?</p>
            <p>- És eleinte kitérő válaszokat adott, majd egyszerre, váratlanul borzalmas vallomást
               tett... - Bergmann szinte hadarva, gyorsan beszélt, mint aki siet a beszéddel, mert
               attól tart, ha nem tudja gyorsan befejezni, már nem lesz ereje a folytatáshoz, -
               bevallotta, hogy... hogy... két nappal ezelőtt szörnyű esemény történt... valami
               Keller nevű építészt megöltek...</p>
            <p>A rendőrtiszt mozdulatlan arca megélénkült. Felcsillanó szemmel nézett
               Bergmannra:</p>
            <p>- Nos? Valami összefüggés van talán a két ügy között?</p>
            <p>- Igen... önök egy magas, szőke nő után nyomoznak, akit a gyilkosság elkövetésével
               gyanusítanak... - elhallgatott és kezeibe temette arcát.</p>
            <p>A tiszt felugrott íróasztala mellől, Bergmann mellé sietett, megfogta a férfi
               karját:</p>
            <p>- Tanácsos úr, uralkodjék magán. Csak nem lett rosszul?</p>
            <p>Bergmann feléje emelte sápadt arcát és megtört hangon, alig hallhatóan suttogta:</p>
            <p>- A magas, szőke nő... a feleségem... volt.</p>
            <p>A rendőrtiszt valósággal megdöbbent a váratlan kijelentéstől. Alig tudta feltenni a
               következő kérdést:</p>
            <p>- Tehát ön azt állítja, hogy a felesége... mi történt hát voltaképpen az autóban?</p>
            <p>- Hilda bevallotta, hogy ő ölte meg a mérnököt féltékenységből. Beismerte, hogy már
               hosszabb idő óta... hosszabb idő óta viszonyuk volt és Keller szakítani akart
               vele...</p>
            <p>- És azután??</p>
            <p>Bergmann arca a kiméletlen igazságosság kifejezését öltötte magára. Kissé túlzott,
               hamisan csengő pátosszal jelentette ki:</p>
            <p>- Azonnal megfordítottam a kocsit és ide akartam jönni. Úgy éreztem, hogy ez a
               kötelességem, szabad folyást kell engednem az igazságszolgáltatásnak, még akkor is,
               ha feleségemről van szó. Jogászember vagyok, fogalmazó úr, első nálam a törvény
               tisztelete.</p>
            <p>- És ő? Belenyugodott?</p>
            <p>- Nem... sírt, könyörgött, mindenre kért, hogy ne öljem meg... így mondta... - tette
               hozzá Bergmann őszinte borzadással, - rimánkodott, de én hajthatatlan voltam. Egy
               pillanat alatt elfelejtettem a szeretett asszonyt, csak a törvény sujtó keze elől
               bujkáló bűnöst láttam benne. Beismerem, hogy hibás voltam, fogalmazó úr - mondta
               kiszámítottan, - nem lett volna szabad ezt tennem a feleségemmel, de a törvény
               tisztelete mellett bizonyára az is hajtott, hogy a hűtlen asszonyt nem tudtam
               sajnálni.</p>
            <p>A rendőrtiszt arca egyre sötétebb lett. Valami furcsa idegenkedést érzett, nem tudta
               megérteni ezt a kiméletlen érzéktelenséget. Itt valami nincs rendjén, gondolta
               magában, de óvakodott ezt a gondolatát kifejezésre juttatni. Sürgetően, energikusan
               faggatta tovább Bergmannt:</p>
            <p>- Tehát ön nem engedett a könyörgésnek, minden sírás és rimánkodás ellenére ide
               akarta hozni. Mi történt azután?</p>
            <p>- Agyonlőtte magát - válaszolt tompa, fakó hangon a tanácsos.</p>
            <p>- Hol?</p>
            <p>- Az autóban.</p>
            <p>- Igen. De a város melyik pontján?</p>
            <p>Elhangzott a veszedelmes kérdés, amellyel áll vagy bukik a gondosan felépített,
               minden apró részletében kidolgozott terv. Bergmann váratlan meglepetésekhez szokott,
               késhegyig menő üzleti tanácskozásokban kiélesedett agya friss és éber volt.
               Villámgyorsan átgondolta a helyzetet. Ha pontosan meghatározza a helyet, ahol a
               halálos lövés eldördült, baj lesz, mert az esetleges ellenőrző nyomozásnál nem
               egyeznek az adatok. Azt tudta, hogy a rendőrorvos könnyen megállapíthatja, mennyi
               időn belül következett be a halál. Pillanatnyi gondolkozása alatt szemei előtt
               feltünt Bécs elképzelt térképe, az Opera, a rendőrfőnökség, a környező utcák, ahol
               vonagló, haláltusájában kínlódó feleségével vadul száguldott az autó. Az előre
               felépített tervet nagyon megzavarta, hogy nem halt meg rögtön az asszony, hanem
               kerülőt kellett tennie. Nem szabad határozott választ adni...</p>
            <p>- Hol?... hol is történt?... nem emlékszem pontosan már. A nagy megrázkódtatás...</p>
            <p>- Hol ismerte be a felesége, hogy ő a gyanúsított szőke nő?</p>
            <p>- Már közel voltunk az Operához.</p>
            <p>- Akkor rögtön megfordult ön az autóval, hogy idejöjjön?</p>
            <p>- Igen. Természetesen.</p>
            <p>- És - a rendőrtiszt figyelmesen csillogó szeme kissé zavarta Bergmann tanácsost - és
               az Operától idáig tartó útszakaszon lett öngyilkos a felesége?</p>
            <p>- Igen.</p>
            <p>- Miért nem vitte a mentőkhöz, vagy egy közeli kórházba?</p>
            <p>Bergmannt meglepte a kérdés:</p>
            <p>- Nem... nem is tudom - válaszolt megzavarodva, - nem is gondoltam erre. Talán azért,
               mert már elhatároztam, hogy a rendőrségre jövök és a hirtelen megdöbbenéstől nem
               tudtam másra gondolni.</p>
            <p>- Úgy. Szóval: körülbelül hol történhetett a szerencsétlenség? A felesége sírt,
               könyörgött egyideig, aztán lőtt magára. Tehát körülbelül a fele úton követhette el
               végzetes tettét?!</p>
            <p>- Lehet. Nem tudom pontosan - Bergmann kissé húzódozott a pontos feleletadástól, -
               érthető, hogy abban a lelkiállapotban nem figyeltem az utcákat.</p>
            <p>- Igen, persze - a rendőrtiszt összeráncolt szemöldökkel gondolkozott, majd hirtelen
               megszólalt, - még néhány percig fárasztanom kell, tanácsos úr, elnézését kérem
               ezért.</p>
            <p>Megnyomott egy csengőt és a belépő rendőrhöz fordult:</p>
            <p>- Schupp felügyelő urat kéretem.</p>
            <p>A rendőr kiment, a fogalmazó pedig néhány sort vetett papírra, Bergmann tanácsos
               figyelmesen nézte a ceruza mozgását. Eddig elég jól ment minden, bár kissé furcsának
               találta, hogy egy fájdalomtól összetört férjet ennyit faggatnak, de aztán magában
               lecsendesítette aggodalmait:</p>
            <p>- Bizonyára ez az általános szokás. Nem jelent semmit a sok kérdezgetés, a rendőrség
               mindig nagyon kíváncsi, ha halálesetről van szó, kissé fontoskodnak is, pláne az
               ilyen fiatal tisztek.</p>
            <p>Egy polgáriruhás úr lépett a szobába, könnyedén meghajolt s tanácsos felé. A
               rendőrtiszt bemutatta:</p>
            <p>- Engedje meg, tanácsos úr: Schupp felügyelő. Ő vezeti a nyomozást a
               Keller-gyilkosság ügyében. Azt hiszem, nagyon érdekli a szomorú esemény. - A
               detektívhez fordult: - Bergmann tanácsos úr felesége... igen, a tanácsos úr felesége
               volt a tettes.</p>
            <p>A detektív arcán meglepetés látszott:</p>
            <p>- Beismerő vallomást tett?</p>
            <p>- Igen. A tanácsos úrnak vallotta be. És utána öngyilkos lett, valószínűleg nem bírta
               tovább a bűntudatot és rettegést.</p>
            <p>- Meghalt?</p>
            <p>Bergmann válaszolt a rendőrtiszthez intézett kérdésre:</p>
            <p>- Igen.</p>
            <p>- Láthatom a halottat?</p>
            <p>- A kapu alatt van, a tanácsos úr autójában. A kocsiban lett öngyilkos, az Operától
               idáig vezető úton.</p>
            <p>A felügyelő kiment, Bergmann pedig óvatos mozdulattal felállt:</p>
            <p>- Kérem, fogalmazó úr, azt hiszem, énrám már nincs szükség. Ha megengedi... nagyon ki
               vagyok merülve... az idegeim... távozni szeretnék.</p>
            <p>- Néhány percig maradjon még, tanácsos úr, nagyon kérem. Lehet, hogy a felügyelő úr
               is szeretne egy-két kérdésre választ kapni.</p>
            <p>A nagyon udvarias hangú kérdés mögött mintha határozott felszólítás lappangott volna.
               Bergmann nyugtalanul nézett körül a rideg hivatali szobában, nem mert ellenkezni:</p>
            <p>- Kérem - engedelmesen visszaült helyére.</p>
            <p>Negyedóráig teljes csend borult a szobára. A rendőrliszt aktáit forgatta, néha pár
               sort írt, láthatólag nem is törődött azzal, hogy rajta kívül még valaki van a
               szobában. Bergmann már nagyon kényelmetlennek érezte az ülést, felállt, az ablakhoz
               ment és kibámult az esti utcára. Kényelmetlenül érezte hátgerincén az asztal mellett
               ülő rendőrtiszt kutató pillantását. Nem bírta sokáig itt sem, visszament előbbi
               helyére és ismét leült. Gyakran nézett az ajtó felé, mintha akaratával siettetni
               tudta volna a felügyelő visszatérését.</p>
            <p>Végre! Nyilt az ajtó és belépett Schupp felügyelő. Egyenesen Bergmannhoz intézte
               szavait:</p>
            <p>- Örülök, hogy még itt van, tanácsos úr. Mondja, volt a feleségének revolvere?</p>
            <p>Bergmann szemében acélos fény csillant. Most kezdődik az utolsó, a döntő összecsapás.
               Most meg kell fontolni minden szót, ha győzelmesen akar kikerülni a törvénnyel vívott
               csendes, színfalak mögötti párbajból. Bólintott:</p>
            <p>- Igen, volt. Apró, kiskaliberű női revolver. Az agya gyöngyházbetétes berakással
               volt díszítve.</p>
            <p>- És önnek szintén van fegyvere?</p>
            <p>- Igen. Browning gyártmány.</p>
            <p>- Önnél van most?</p>
            <p>- Nem. Csak utazásaimra szoktam magammal vinni.</p>
            <p>- Egyébként hol van a fegyver?</p>
            <p>- Az íróasztalom fiókjában.</p>
            <p>- A kulcs?</p>
            <p>- Miért kérdi ezt?</p>
            <p>- Tudni akarom, tanácsos úr. Hol vannak a fiók kulcsai?</p>
            <p>- A feleségemnél. De miért?</p>
            <p>- Mert a felesége az ön Browningjával követte el az öngyilkosságot, holott a saját
               revolvere a kézitáskájában van. Miért?</p>
            <p>- Ezt nem tudom - Bergmann vállat vont, aztán kissé éles hangon tette hozzá: - Lássák
               be végre az urak, hogy én nem vagyok sem rendőr, sem detektív... a feleségem
               mellettem lövi szíven magát egy megrendítő vallomás után és akkor azt kívánják tőlem,
               hogy a megfigyelőképességem és következtetni tudásom kifogástalanul működjék?!
               Bocsássanak meg, uraim, de ez... ez embertelen bánásmód. Én nem önökre neheztelek,
               hanem arra a rendszerre, amely ilyen eljárást kíván, amikor még a halott...</p>
            <p>- Nyugodjék meg, uram, hiszen formaság az egész... bizonyára. Talán jobban bízott a
               felesége az ön revolverében? Hiszen az övé félig játékszer - jóakaratú segíteni
               kívánást érzett a detektív szavából Bergmann.</p>
            <p>- Igen, ez lehet... - sietve kapott a szón.</p>
            <p>- A Browningból két golyó hiányzik, tanácsos úr. Erre vonatkozóan nem tudna valami
               felvilágosítást adni?</p>
            <p>- Nem... nem tudom... hónapok óta nem volt nálam a revolver...</p>
            <p>Már majdnem kimondta, hogy bizonyára azzal a golyóval lőtte agyon az asszony a
               szeretőjét, de az utolsó pillanatban meggondolta magát: nem szabad erről beszélnie. A
               túlságosan pontos következtetés gyanút kelthet, ő nem detektív, a nyomozás nem az ő
               dolga...</p>
            <p>- Igen, igen - mormolta a szavakat Schupp felügyelő, majd egykedvűen kérdezte: - Hány
               éves volt a felesége, tanácsos úr?</p>
            <p>- Huszonöt mult.</p>
            <p>- Huszonöt... - a felügyelő elgondolkozva ismételte meg a közömbös adatot, majd
               hirtelen élénkebbé vált a hangja. - Az utóbbi napokban gyakran voltak együtt?</p>
            <p>- Igen... illetve tegnapelőtt nem voltam Bécsben. Rövid üzleti útra kellett
               mennem.</p>
            <p>- A Browning hol volt?</p>
            <p>Bergmann meglepődött:</p>
            <p>- Nem értem a kérdést - mondta habozva.</p>
            <p>- Az előbb mondta, tanácsos úr, hogy hónapok óta nem volt az ön kezében a fegyver,
               előbb pedig úgy hallottam, hogy az utazásaira magával szokta vinni.</p>
            <p>Bergmann sápadt arcán megremegett egy izom, de hamar feltalálta magát:</p>
            <p>- Igen, ez igaz. De tegnapelőtt Baselben jártam csupán. Ez nem volt olyan utazás,
               ahová magammal vittem volna a revolvert. Különben is a svájci közbiztonság... - nem
               fejezte be a mondatot.</p>
            <p>A detektív újabb kérdését kissé összefüggéstelennek és értelmetlennek érezte Bergmann
               tanácsos. Schupp felügyelő szórakozott arccal nézegette a rendőrtiszt jegyzeteit és
               hirtelen ezt kérdezte:</p>
            <p>- Heves jelenet előzte meg az öngyilkosságot?</p>
            <p>- Igen - felelte habozva Bergmann, - de azt már elmondtam.</p>
            <p>- Engem is érdekelnek a haláleset körülményei - szólt kurtán a detektív. - Tehát az
               autóban heves jelenet játszódott le, mint ön elmondta, felesége sírt, zokogva
               könyörgött, hogy ne jelentse fel.</p>
            <p>- Igen - Bergmann rosszat sejtett, de nem cáfolhatta meg előző szavait, - de én... én
               szabad folyást akartam engedni az igazságszolgáltatásnak.</p>
            <p>A detektív felemelkedett:</p>
            <p>- Bergmann tanácsos úr - a hangja szilárd, határozott volt, - a törvény nevében
               felesége meggyilkolásának alapos gyanúja miatt letartóztatom.</p>
            <p>Bergmann úgy érezte, hogy megnyílt alatta a föld és forogva, szédülten zuhan a
               feneketlen mélységbe. Arca szürkére sápadt, alig tudott néhány szót dadogni:</p>
            <p>- Engem... letartóztat... a feleségem... milyen alapon? - szinte kiáltva, felordítva
               ismételte meg a kérdést: - Milyen alapon merészel...</p>
            <p>Száraz, hivatalos hangot hallott:</p>
            <p>- Már az is gyanús, hogy két revolver volt az áldozat mellett. Ön ellentmondásba
               keveredett, amikor arról volt szó, hogy utazásaira magával viszi-e a revolverét. A
               leghatározottabb gyanúok pedig az, hogy nyilvánvaló hamis állításon értem önt.</p>
            <p>- Kikérem magamnak! - Bergmann szinte rikácsolt örjöngő félelmében. - Nem
               hazudok!</p>
            <p>- Ön azt állította több ízben is, hogy a felesége sírt, zokogott, könyörgött, hogy ne
               hozza ide. A vizsgálat alkalmával az orvos és én is megállapítottuk, hogy a halott
               arca teljesen száraz, az arcán levő púder érintetlen.</p>
            <p>Bergmann érezte, hogy hálóba kuszálódik, de makacsul, kitartóan védekezett:</p>
            <p>- Ez nem bizonyít semmit! Lehet, hogy nem láttam jól. A kocsi belsejében sötét volt,
               csak a hangját hallottam. A vallomás után nem is bírtam ránézni. Lehet, hogy nem
               sírt, nem tudom. Ez nem ok arra, hogy engem gyanúsítsanak.</p>
            <p>- A védekezését majd a vizsgálóbíró előtt adja elő, tanácsos úr. Nekem az a
               meggyőződésem, hogy a gyanúokok alaposak és le kell önt tartóztatnom. Ön ügyvéd,
               tudhatja, hogy ebben a helyzetben egyetlen enyhítő körülmény csak a beismerő vallomás
               lehet...</p>
            <p>Bergmann nem válaszolt. Összeszorította fogait és mereven, sötét arccal bámult maga
               elé.</p>
            <p>A rendőrtiszt, aki eddig némán figyelte az eseményeket, megszólalt:</p>
            <p>- A tanácsos úr azt állította, hogy az Operától idáig vezető út feletáján lőtte agyon
               magát a felesége. Mire ideértek, az asszony már halott volt.</p>
            <p>- Úgy? - a felügyelő Bergmannra pillantott. - És feltételezem, hogy gyors tempóban
               jött az autó.</p>
            <p>Bergmann helyett a rendőrtiszt válaszolt:</p>
            <p>- Bizonyára. Különösen a revolver eldördülése után.</p>
            <p>Schupp felügyelő felvette a házitelefon kagylóját:</p>
            <p>- Halló... az ügyeletes orvos urat kérem... kérem, kedves doktor, vizsgálja meg
               mégegyszer a kapu alatti kocsiban fekvő női holttestet... tudom, de vizsgálja meg
               mégegyszer, abból a szempontból, hogy a golyó becsapódásától számítva mennyi idő
               alatt következett be a halál... igen, hogy meddig élt még az áldozat, miután a
               fegyver eldördült... itt várom a válaszát, az ügyeletes szobában.</p>
            <p>Bergmann érezte, hogy most már mindennek vége. Felborult az előre kidolgozott,
               simának, egyszerűnek képzelt terv. Nem számolt azzal, hogy az igazságszolgáltatás
               emberei az első nem teljesen tisztázott, gyanús körülmény felmerülése után teljes
               erővel rávetik magukat az ügyre és nem nyugosznak addig, míg nem tisztázzák a
               haláleset körülményeit. Érezte, hogy most már ő is elveszett ember, hogy követi a
               pusztulásba két áldozatát. Halántékán dobolva lüktetett az ér, ujjai remegtek, egész
               testén elomlott a kibírhatatlan fáradtság, a halálos kimerültség, a sorsába
               belenyugvás tompa érzése.</p>
            <p>Megnyilt az ajtó és fehérköpenyes orvos lépett be.</p>
            <p>- Hat-nyolc percig haldoklott - válaszolt az orvos. - A halál elég sokára következett
               be. A seb nagyságából és az elfolyt vér mennyiségéből következtetve legalább hat
               percnek kellett eltelnie.</p>
            <p>A detektívfelügyelő szavai nehéz csapásként súlyosodtak a gyilkosra. Úgy érezte,
               mintha minden szó, minden hang mázsás malomkő volna és a roppant súly mellére
               tornyosulna.</p>
            <p>- Hat-nyolc perc. Az Operától idáig gyorsan haladó autóval három perc az út. Feleúton
               dördült ön szerint a revolver, tehát másfél, legfeljebb két perc marad. Ha valóban
               így történt volna, az áldozat még élve érkezett volna ide. Hol járt a fennmaradó négy
               perc alatt? Beszéljen őszintén, most már igazán nincs értelme a tagadásnak.</p>
            <p>Bergmann magábaroskadtan ült a széken. Feje lehanyatlott, szemei lecsukódtak, szinte
               sóhajtásszerűen, alig hallhatóan röppentek el a szavak ajkáról:</p>
            <p>- Bevallom... én öltem meg... a szeretőjét is... ugyanazzal a revolverrel...
               megcsaltak...</p>
            <p>*</p>
            <p>Tizenöt év... hosszú, végtelen hosszú idő. A steini fegyház gondnoka sajnálkozó
               pillantást vetett az őszhajú fegyenc után, akit most hoztak ide, hogy a kettős
               gyilkosság miatt reászabott büntetést kitöltse. Adatainak felvétele után a gondnoka
               elvezette és lemondóan legyintett:</p>
            <p>- Tizenöt év... nem fogja kibírni. Itt hal meg, a fegyházban.</p>
            <p>- Minél hamarább, annál jobb neki - válaszolt a főfoglár és kinézett az iroda ablakán
               a környező rétekre: - Tavaszodik, gondnok úr, mennyi virág van már a réten...</p>
            <p> VÉGE.</p>
            
         </div>
      </body>
  </text>
</TEI>