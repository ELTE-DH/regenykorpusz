<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU17657" xml:lang="hu">
   <teiHeader>
      <fileDesc>
         <titleStmt>
            <title>Förgeteg</title>
            <author ref="viaf:15182160">Gulácsy Irén</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">62827</measure>
            <measure unit="pages">172</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Förgeteg</title>
               <date>2017-12-23</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/17600/17657"/>
               <respStmt>
                  <resp>Original Electronic Edition</resp>
                  <name>Lipták Éva</name>
                  <name>Szever Pál</name>
                  <name>Góczán Andrea</name>
               </respStmt>
               
                  <bibl type="digitalSource">
                     <title>Förgeteg</title>
                     <date>2017-12-23</date>
                     <ref target="http://mek.oszk.hu/17600/17657"/>
                  </bibl>
               
              
                  <bibl type="printSource">
                     <title>Förgeteg</title>
                     <author>Gulácsy Irén</author>
                     <pubPlace>Budapest</pubPlace>
                     <publisher>Singer-Wolfner</publisher>
                     <date>1936</date>
                     <ref target="http://mek.oszk.hu/17600/17657/pdf/"/>
                  </bibl>
               
            </bibl>
            <bibl type="firstEdition">
               <title>Förgeteg</title>
               <author>Gulácsy Irén</author>
               <date>1925</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="F"/>
            <size xmlns="http://distantreading.net/eltec/ns" key="medium"/>
            <canonicity xmlns="http://distantreading.net/eltec/ns" key="high"/>
            <timeSlot xmlns="http://distantreading.net/eltec/ns" key="T5"/>
         </textDesc>
      </profileDesc>
      <revisionDesc>
         <change when="2020-07-30"/>
         <change when="2021-05-03"/>
      </revisionDesc>
   </teiHeader>
  <text>
      <body>
        <div type="chapter">
                  <p>„Non veni solvere</p>
                  <p> legem aut prophetas,</p>
                  <p> non veni solvere...”</p>
                  <p>(Máté 12.-5.)</p>
         <p> </p>
         <p>Előmondom itt az olvasónak azt az esetet a Mihállyal, amit már amugyis tud.</p>
         <p>Mihály csakolyan ember volt mint sokmás, aki a keze után él. Nincs ezeknek külsején
            semmi megjegyzésre méltó. Szürkék ők, mint a lábakelt rögök, melyekből kigyőzködik a
            maguk mindennapiját. Különbség csupán annyi köztük, hogy egyik buzáért marasztalja a
            suhanó fölleget, míg a másik a tengerire kivánná a jó, szárbaszökkentő napot.</p>
         <p>Mihálynak a mások bogárzó kedve, a mások italos szándéka hozta a kenyeret. Bortermelő
            volt, mint a városi könyvekbe beirni szokás. Nem holmi boltozott pincéjű ugyan, azonban
            pár holdacska is nagy sor, ha valaki esztendőkön keresztül cselédkedett érte, mig
            félrerakhatott annyit, hogy a magáénak mondhassa. A tulajdon magáénak! Bármi kicsi, de
            az övé. Ebből a nagy sárgolyóból az a fordulatnyi.</p>
         <p>Ezért meriti kapáláskor még a kelleténél is mélyebben a szerszámot. Mindenféle ujdivatú
            bogárra azért csap le irtó haraggal. Ezért nem felejti kivetni a baltát az udvar
            közepére, ha gyanus föllegek sötétlenek az égboltozaton. Mert szépen áll a szőlő - az ő
            szőlleje - s egy családnyi igéret feszeng a megeredt bogyókban.</p>
         <p>Történt azonban, hogy egyszer egész különös, rosszformájú föllegek jöttek a barackfa
            irányából s hogy ezek elfelejtettek a kivágott baltára tekinteni, miértis nem tudhatták,
            hogy tilos nekik a maguk pusztitó terhét a Mihály körülgondozott kis birodalmára
            szórni.</p>
         <p>Cudar szél kerekedett, de olyan, hogy leültette a szembepróbálkozót. Legott az ég is
            felmor­dult. Villámok hasitották meg a föllegek fekete tarisznyáját, s ezekből a
            repedésekből roppant csörgéssel kezdett hullni a jég.</p>
         <p>Jég!</p>
         <p>De milyen jég! Bizott akadt közötte eleinte öklöm-nagyságú is. Jó, hogy beiklatott
            Mihály még idejekorán a tornácra, mert ha fejlágyon éri egy: menten elnyúlik tőle.</p>
         <p>Onnan nézte hát aztán az ördögadta táncot.</p>
         <p>Minél fehérebb lett a domboldal, annál feketébbre zordult a tekintete.</p>
         <p>- Fele termés! - számolgatta.</p>
         <p>Pocsékká ment ott azonban a másik fél is. De mikor az istenverés már a tőkéig ledolgozta
            magát s a szél a lemeztelenedett csonkokat kezdte kiborogatni: Mihály elméjében végleg
            elsötétült a világitó lámpás. Nagyot mordult, kitoppant az udvarra, markába a baltát,
            aztán neki a még megmaradt életnek! Ütötte, vágta, ahol csak érte.</p>
         <p>- No Uramisten, hadd lám, mire megyünk ketten...!</p>
         <p>*</p>
         <p>Ime, ez volna röviden a Mihály közismert esete. Hogy most mégis elismétlem, ez azért
            van, mert rá kivánok világítani arra, ami <hi rend="italic">nem</hi> szándékom. Mert
            valahol, ahol domboldal, tornác és minden elhatárolt, kicsinyes kis dolgok roppant
            fogalommá tágulnak: én hasonlót látok. A feltorlott istenverés ott sem odaütött, ahol
            nem fájt! De én nem akarok fejszét emelni a földcsúszásos magyar lankák szeretettel
            babrált, nehezen kitenyésztett szőlőtőire. Nem kiáltok pereátot a magyar kiváltságos
            osztályra, melyet társadalmunk legnapsütöttebb magaslatára plántáltunk, - mely alá mély,
            évszázados gonddal dús életlehetőségeket porlasztottunk, - melyet óva mentettünk minden
            gyanus, ujdivatú idegen bogár elől.</p>
         <p>Nem, nem pusztulást hirdetek a pusztulásban, nem zavart a kúszaságban: csak termővé
            tenni ujjmutatom a túltápláltságukban elhevert, vagy meddő kóróba szökött erőforrásokat.
               <hi rend="italic">Kiegyen­li­teni</hi> és nem <hi rend="italic">rombolni</hi> a
            célom. Hogy hol az Ut s hol a megtalált Ige: keresse arra hivatottak szeme!</p>
         <p>Ha azonban valahol mégis megnyomottabban mordulna a tollam: bocsássa meg az a
            közép­osztály, mely annyira fáj nekem, melynek eddig nyögnie sem volt szabad, mert vagy
            felülről hulló jeges eső, vagy alulról felkeseredett baltacsapások beleriasztották a
            kikívánkozó jajt. Bocsássa és értse meg az a középosztály, melyről soha sincs szó, -
            mely egyedül emelkedett arra a magaslatra, ahol megszünik az én, mely tűrt és szenvedett
            lábbal rugdosott ideálokért, mely kíntól elfordult szemmel is rajongva várta a jövőt,
            ott hol már jelen sem volt, mely a romok kormos omlatagában, zúzott, facsart testét alig
            vonszolva: máris téglákat gyüjtött. Értse meg az a középosztály, mely élete árán szüli,
            maga-vérével táplálja igérő jövendővé a básztárd csirát, amit nagyszerű küzdelmében a
            fajért, a két széthúzó, hatalmas réteg a testébe kínzott.</p>
         <p>Neked szánom ezt a könyvet, Magyar Közép osztály.</p>
         <p> Nagyvárad, 1922.</p>
         <p> </p>
        </div>
         <div type="chapter">
            <head>I.</head>
            <p>A fehérre meszelt, nagy, alacsony szobában könnyű pászmákkal imbolygott a füst. Nem
               haragos, tüzi-eredetű, csak afféle pipából-sarjadzó, gyorsan szertemálló. Körülfolyta
               az öreg ember szikár testét, amint dacos, vén cövek módjára lehorgonyozta magát az
               ósdi almárium elé. A hosszú, ezüstbefehérlő hajszálait, sárgásra szivódott bajszát is
               körülincselkedte, de Timár Pál most nem ügyelt rá. Pedig máskor órákig elnézte, mint
               mennek, jönnek a bolondos­formájú füsthabok.</p>
            <p>Vastag, dacos szemöldökseprüi felszaladtak a homloka közepéig, ahogy kitekintett a
               virágcserepekkel megrakott ablakon át a kerti utra.</p>
            <p>Öt fiatal legény közeledett a porta felé.</p>
            <p>Az öreg kedvetlenül szotyogtatta a pipája szárában le-föl akadékoskodó sancot. Félre
               is rakta, ugyis alvadozott benne a dohány. Majd megtörni ujra, ha ezt a sort itt az
               unokákkal tisztábatette.</p>
            <p>A csizmák feldöbögtek a garádon, a veréceajtó is megnyikordult, mint egy bajthirdető
               kiáltás.</p>
            <p>Timár elmozdult az almárium mellől, letelepült a nagy diófa asztal elé. Ugy illik,
               hogy üljön, mikor amazok bejönnek.</p>
            <p>- Aggyisten..!</p>
            <p>Az öreg csak szemöldökével intett.</p>
            <p>Aztán odaszólt nekik, félvállon át:</p>
            <p>- Mind ittvagytok?</p>
            <p>Nem kellett erre válasz, nem is felelt senki. Tudták a legények, hogy nem beszélni
               hivták őket. Az öreg rájukfeszitette élesnézésü kék szemeit.</p>
            <p>- Erzsébet hazajön - mondta kurtán.</p>
            <p>Majd, mint egy szétnyilt könyv lapjait, átpillantotta az unokák ábrázatát.</p>
            <p>Nem mozdulnak-e?</p>
            <p>Nem. Álltak a legények, csak a szeplős Vince váltott színt. Hajával egyforma-vörösre
               futotta el a vér.</p>
            <p>Pál tekintete függvemaradt rajta s ezen a nézésen - mint láthatatlan hídon át - most
               már szinte kizárólag felé indította a szót:</p>
            <p>- Hazagyön, itthon is marad. Igy határoztam. Az oskolákat mind kijárta, nem
               hányódhatik tovább gazdátlanul. Benne is csak Timár vér folyik, no!</p>
            <p>Nagyobb nyomatékosság kedvéért az asztalra ütött, mintha az anyagba is bele akarná
               rög­zíteni a maga visszavonhatatlan döntését. Ő a feje-veleje ennek az elszaporodott
               családnak. Csak nem fog kertelni a saját unokái előtt? Ki portáján laknak? Nem az
               övén? Ki ad nekik bort, buzát, barmot, ki nyujtja meg egy darabbal a födele oltalmát,
               mikor megházasodnak? Nem ő? Élhetnek itt holtig jólétben, nála-vele, de szava, az
               nincs rajta kívül a házban senkinek. A föld az övé.</p>
            <p>Fölállt az öreg és mint egy birodalmán átvonuló fejedelem, keresztülment a
               szobán.</p>
            <p>Jártában döccent ki belőle a parancs:</p>
            <p>- András, még ma lekaszálod a gyeppázsitot. Rossz igy a szemnek, ilyen kúszán.</p>
            <p>Egy pillantást vetett ki az ablakon, mintha mégegyszer meg akarna győződni az
               állitása megokolt voltáról.</p>
            <p>Aztán visszafordult a csizmája kemény sarkán.</p>
            <p>- Boldizsár, a kerti-utat kavicsozd ujból. Messziföldről jön a lány, szégyent ne
               valljál vele. No! Illés meg Péter a ház homlokát fogják ujrameszelni.</p>
            <p>Az ötben tovább hallgatott a megszokott fegyelem. A szólitottak összébblazultak, mint
               akikről már lemult a dolgok súlya.</p>
            <p>Az öreg lassu léptekkel közeledett feléjük.</p>
            <p>- Vince, te majd a kocsi-lovakkal gondolj - mondta egyenest rámutatva a szeplős
               legényre.</p>
            <p>Az megrándult és visszaváltotta vörösből fakó szinét. Néhányszor megpördült markában
               a süveg. Lefelé meredt a padlatra. Hemmegett.</p>
            <p>Timár állvamaradt előtte. Mélyen a melléből mordult ki a hang:</p>
            <p>- No. Tán szóltál valamit fiam!?</p>
            <p>A vöröshaju a csizmája orrát nézte. Hunyorogtak az apró, savós szemei. Huzgálta a
               vállát, mintha láthatatlan békóból akarna szabadulni.</p>
            <p>De aztán csak kibuggyant belőle a kezdet:</p>
            <p>- Amondó volnék...</p>
            <p>A többit visszanyelte. Mégis nehéz! Nem volt itt szokás visszaadni a szót, amikor a
               család fejétől indult! Ám ha megkezdte, nem hagyhatja annyiba. Becsület dolga ez!</p>
            <p>A legény markában megint forogni kezdett a süveg:</p>
            <p>- Nagyapánk más mérővel mér a lánynak, mint nekünk!</p>
            <p>Timár Pál rámutató karja megállt a levegőben.</p>
            <p>- Nono te..! - kapta föllebb a fejét.</p>
            <p>De a szeplős már bennevolt.</p>
            <p>- Eddig a magunk urai voltunk. Csak nagyapámat, meg magunkat szolgáltuk, - mondta és
               most már vissza is nézett. Eltáguló szeméből sötéten áradt ki az elszántság. Forró
               gyülölettel égett a szájára a kérdés:</p>
            <p>- Mit szolgáljuk azt a kenyérpusztitót, aki még csak nem is fajtánk! Timár Vince
               vagyok én! - A mellére ütött. - Nem voltam én még uri dámák cselédje!</p>
            <p>Csönd támadt a szobában. A legények megfeszengtek, közelebb mozdultak egymáshoz.
               Valahol a lelkük különböző forráspontja alatt, mindőjükben ottfészkelődött ugyanez a
               szó. Négyen most már, négy élő testbe porciózott helyeslése voltak Vince kimondott
               igazának.</p>
            <p>Az öreg egyetlen tekintettel végigsöpört rajtuk, de az arca olyan nyugodt maradt,
               mint akinek fölösleges dühhel toldani meg a maga erejét. Kurtán kopogott a hangja,
               mint a kövek közt továbbpattogó golyó:</p>
            <p>- Nono. Hát iszen senkinek sem kell azt csinálni, amit nem akar. Vagyishogy Vince
               fiam, könnyen fordithatsz a dolog során. Ha nem hajlik a derekad a szó előtt: szedd a
               betyár-butort, erigy oda, ahol a tiédet várják! A magad portájára! Estig
               meggondolhatod. Itt pedig ugy lesz továbbra is minden, ahogy én mondom. Mindenki
               tudja a parancsot, elmehettek.</p>
            <p>Megfordult és mintha máris egyedül lenne, az almáriumhoz lépett. Elővette a pipát,
               nagy gonddal vizsgálta, tenyerébe verte belőle a megkozmált dohányt. Ujra
               szitta-fútta. Hol kerekre, hol meg horpadtra vált az arca.</p>
            <p>Azok öten összevillantak.</p>
            <p>Vincére néztek. Egyszer merte: most már mondja végig! Legyen valaki valahára, aki
               végig­járja a sorát! Aki hangját adja annak, ami bennük és az apáikban fülledezik,
               három nemzedé­ken keresztül! Lássa meg ez a vén nagyhatalmas, hogy az <hi
                  rend="italic">egy</hi> mégis csak egy és hogy a <hi rend="italic">sok</hi> máskép
               vélekedik, mint ő!</p>
            <p>Vince érezte a beleszúródó tekinteteket. Égették azok, mint a tüzes nyilak. Tudta
               hogy mire unszolják szemmel, a beléjökszáradt hallgatásukkal, amazok. Tudta hogy őt
               nézik sorsuk inditójának, szószólójuknak és hogy az előbbi kezdeményezésével ő
               bátoritotta amazokat erre.</p>
            <p>Megbökkent, fölvetette az állát.</p>
            <p>Folytatni kellene, ahol az imént elhagyta! Visszapattogni erre a nagy, dühitő
               nyugalomra! Megmutatni, hogy nemhiába biztak ezek benne, meri betetézni, amibe
               beléfogott!</p>
            <p>De csak lehorgadt az álla. A pillantását lassan elforditotta a másik négytől.</p>
            <p>Igen, igy kellene azt valahogy..! De akkor szakad a part. Akkor felborul itt a világ!
               Mert ha ő most csak egyetlen szóval is elinditja az ellenkezés szekerét, ezek itt
               mind melléakaszkodnak. Egy sem marad hátra. Ugyanaz a vér folyik mindőjükben! És
               akkor aztán mit nyom a markukba, kenyér helyett? Koldusbotot talán?</p>
            <p>Timár oda sem nézett az ácsorgóknak. Azért mégis látta a kidagadt ereket, a forrongó
               szándékot. Hüvelykujját szálegyenesen tartotta a nyitott pipakupakon, ugy várta a
               szót. Hogy az nem jött, nagy nesszel csapta le a makkra.</p>
            <p>Mint valami ébresztő jeladásra, lazultak föl a feszengők.</p>
            <p>Egyik a fejével intett:</p>
            <p>- Gyerünk!</p>
            <p>Nyomottan, vállban előrebukva szorongtak az ajtónak. Onnan visszaköszöntek:</p>
            <p>- Istennek ajánlom..!</p>
            <p>De az öreg nem hallotta. Már csak a pipáé volt. A becsukott ajtó visszalélegzett,
               egynyájba verte a külön kipöffögött füstbárányokat.</p>
            <p>Timár mozdulatlan arccal nézett az összebodrozott füstbe, aztán lassan megcsóválta a
               fejét, mintha igy egymagában most már olyan társsal volna, akit feleletre érdemesít,
               kinek szabad vitáznia vele.</p>
            <p>Visszaült az asztalhoz, ujra átgondolni mindent.</p>
            <p>Tulajdonképpen rég látta ő már a bekövetkező dolgokat. Tizennégy esztendő óta tudta,
               hogy jönni fognak. A pártütő unoka csak eleven fejet ragasztott az előre megrajzolt
               kép fölé. Igaz, ez a kép most mégis sokkal nagyobb nyomatékkal testesült elé, semmint
               előre gondolta volna.</p>
            <p>Ha valóban elmegy Vince, a két legizmosabb kar mulik el a családtól. Nemcsak unokát -
               véréből sarjadt vért - vészit el benne, de egy roppant termelő erőt, mely áldott
               győzködést példázott a többiek elé. Mellette lépésttartó akarattá izmosult a
               gyöngébb, nótára frissült a fáradt. És mit nyer helyette az összesség? Egy
               haszontalan lényt, aki három nyelven tudja ugyan megnevezni a kenyeret, de csak a
               készet, - aki megfesti az aratást, anélkül, hogy veleizzadna a verejtékezőkkel, - aki
               táncol, klavirozik, de aki soha egyetlen magot sem fog életté hajtani.</p>
            <p>Kedvetlenül kergette szét tenyerével a játékoskedvü füstbodrokat.</p>
            <p>Unoka helyett unoka! Jobb kezem helyett a bal. Akármelyiket veszti, egyaránt fáj az.
               De fájni fog itt a megmaradt is! Belegyülik majd tizennégy esztendő minden
               visszafogott viszály­kodása! Mert ha ártatlan gyermek létére nem szivelték ezek, igy
               nagyranőve, kiművelve, meg már éppen nem lesz megállása köztük.</p>
            <p>De hát a muszáj nagy úr és neki akkor, mikor a gyermeket kiadta a házból, igazán nem
               volt sok válogatása. Fő, hogy menjen minél előbb és minél hosszabb időre, mert a sok
               kölykei jussát féltő asszony közül egy még <hi rend="italic">megétetné</hi>. Keveset
               tudott felőle aztán, hogy elkerült hazulról. Különböző, de mindég előkelő
               intézetekben tornyozták rá a kulturát, merthogy akárhol hányódjék, azt nem állta
               volna a Timár-önérzet. Pénzzel ellátta bőven, mintha kárpótolni akarta volna az
               életéből elsikkadt szeretetért. Csak haza ne jöjjön, csak az együttesbontó viszályt
               félrehárithassa a családtól, amig lehet.</p>
            <p>Saját meghagyására csupán hogylétéről irhatott olykor néhány sort, a falu jegyzőjére
               cimezve. Egyetlen egyszer látta, tizennégy éve, mikor egy őszi reggelen kiszólitották
               a portája elé.</p>
            <p>Nagy ekhós szekér állt a tornác előtt. Egy lingár idegen dülleszkedett neki. Mintha
               most is látná a multba visszafordult tekintete! Kúszabetüs levelet nyomott a markába,
               a lánya irásával. Ő nyomban visszarándult tőle, de az ember két kézzel is
               tiltakozott, hát mégis fogva­tartotta. Egy percre csodálkozássá gyöngült a
               tevékenysége; várta, hogy mi lesz mindebből. Az idegen ezalatt az ekhó kötelein
               babrált. Egyszercsak elszabadult a ponyva, visszalebbent a léckasra és kitárta a
               szekér belsejét. Mindenféle motyó tetejére ágyazva, egy kis lányka feküdt, aludt ott,
               mint valami kakasszó után visszafelejtkezett kis tündér.</p>
            <p>Neki állvamaradt volt kezében a pipa. De mielőtt a káprázatból józan-magává
               ocsudhatott volna, az ember a gyerek feje-térde alá nyúlt és azon aludtában
               lenyalábolta mellé az utra. Azzal süvegelt, fel a szekér tetejére és pillanat alatt
               már csak a lovainak fölnyargalt pora látszott. Hasztalan héhózott ő, nem fordult
               vissza, hogy szótérthessen vele.</p>
            <p>Ott maradt a levéllel, meg az alvó gyermekkel, akiről azt se tudta: ki fia-borja.
               Hiszen sejteni sejtette! De fenerossz sejtelem volt az. Nem arra való, hogy minden
               bizonyiték nélkül hitelt is adjon neki!</p>
            <p>Akarta, vagy se, föl kellett bontania a leánya levelét.</p>
            <p>Mi ütött ahoz a rosszfajtához..! Aki nem átallott éjszakának évadján elosonni az apai
               háztól, egy jöttment festővel! Aki szégyenbe piritotta a családot és akit ő, nemes
               Timár Pál, azonmód ki is tagadott, örökösen. Hiába volt a legkedvesebb lánya; hiába
               sirta magát koporsóba az anyja; hiába jött hire, hogy azok ketten meg is esküdtek
               egymásnak pap előtt: nem ismerte többé a lányt.</p>
            <p>Még most, évek multán is elöntötte a keserűség, mely annál nagyobb harag volt, mennél
               csordulóbb szeretet táplálta rejtett gyökerét.</p>
            <p>Az egymástól elfutó betük közt aztán ott állt a magyarázat a gyermek felől. Egy
               haldokló asszony kiáltotta papirra az anya utolsó félelmét, esküdte, átkozta rá immár
               teljesen elárvult porontyát az ő erősnek-próbált, gyámolitó kezére. Úgy áldja vagy
               verje a mindentlátó Isten többi ivadékában és minden céljában, ahogy a senkitlen
               árvát pártulfogja!</p>
            <p>Hasztalan gázolta földbe Timár Pál a levél szilánkjait, csak megmaradt minden sora a
               szivébe irva. Ott tüzelt az mindig, mint lappangó parázs a nagy házégés után.</p>
            <p>A kimondott szavához ugyan lepányvázta magát, nem nyitott ajtót a megtagadottra, még
               a hidegágyon sem, de a kis Erzsébetre gondja volt. Hiányt ne lásson, ur maradjon,
               mint az apja. Mert hogy Szenicey nevet visel az unokája, azt csak nem felejtette el
               az öreg, hiába volt ez a gondolat egy mindig nyitott sebszáj a lelkén.</p>
            <p>Most a leány hazajöttével átterjedt róla, ujra kigyulladt ez a seb s mély különbséggé
               hang­sulyozta magát az egész család lelkén.</p>
            <p>Egyszinüre fog-e az heggedni velük? Vagy megmarad kilüktető különéletnek, kielevenült
               horzsolásnak?</p>
            <p>A kérdés előre megválaszoltan bukkant föl benne.</p>
            <p>Fölkelt, kirázta a pipáját és visszatette az almáriumra. Arcára kiült a
               változhatatlan dolgok keménysége.</p>
            <p>És mégis ugy kellett határoznia, amint határozott! Az ismeretlen unokát nem lökheti
               oda a nagyvilágnak! Az nem tehet róla, hogy az ő vére után való vér hordta életté. A
               különbségeket sem ő épitette önmaga és a család közé. Mindeddig nem volt egyéb, mint
               csöndes betelje­sitése a rajta kivül elhatározott sorsnak.</p>
            <p>Fogta a süveget, kiment széjjelnézni.</p>
            <p>A kiskertből ütemesen hangzott ki a sarló csesszenése. András jó harmadával a
               gyeppázsitnak elbánt már. Az egyformára nyirt torzsák keményen ágáltak fölfelé. Az
               egész porta környéke friss szénaillatban fürdött.</p>
            <p>Az öreg megállt egy percre, épp hogy kedvét növelje a dolgozónak. Aztán kifordult az
               utra.</p>
            <p>Boldizsár egy talyiga kaviccsal jött rá szembe. A Gubica sekélyeséből hordta fölfelé.
               Lapát volt a vállán keresztülvetve.</p>
            <p>- Az apraját keresd fiam, csak a legapraját! Még meg is rostálhatod, ha szép munkát
               akarsz, - mondta az öreg.</p>
            <p>Illést meg Pétert is helyén találta. Meszet oltottak a nagyudvar közepén.</p>
            <p>- Le ne égessétek! - vetette oda nekik.</p>
            <p>De a tekintete már oldalt fordult. Vincét kereste.</p>
            <p>Csöndes volt az istálló tájéka, semmi cselekvés sem mozgott ki belőle.</p>
            <p>Homloka redőkbe futott. Megcsóválta a fejét. Elhaladtában azért bevetett egy
               pillantást a nyitott ajtón.</p>
            <p>A lovak legyesen csapkodtak, dobogtak, zörögtek a lánccal. Arrább egy sarokban -
               vörös fejét két öklére polcolva - ott gubbasztott a legény. Tétlenül, a nagydolgu!
               Némán, a rigófüttyü!</p>
            <p>Az öregen átnyilalt egy ütéssel a lelkével rokon fájdalom. Hiszen beszéd és
               indokolások nélkül annyira megértették egymást, ezek a közös talajból életté-dagadt
               emberek!</p>
            <p>Már szóra tágultak a keményen összefogott ajkai, de mire nyelve hegyéig ért volna a
               meg­lágyult hang, nyaka egy ellenszegülő döccenéssel visszapattant.</p>
            <p>Nem jár utána! Nem lesi a kedvét! Azt nem éri meg!</p>
            <p>Fölvágta a fejét és fiatal hévvel visszament a házba.</p>
            <p>Üresen maradt ebédkor a széke-tányérja Vincének. Délutántájt azonban kocsizörgés
               hallatszott be az udvar felől.</p>
            <p>Az öreg kitekintett.</p>
            <p>Vince taszigálta ki a homokfutót a kut mellé, mely előtt két telicsöbör viz
               várdogált. Gyuszi meg Ráró fényesre csutakolt szőrrel, kiagyusztált patákkal,
               szabadjára engedve legénykedtek a megriasztott tyúkok között.</p>
            <p> </p>
         </div>
           <div type="chapter">
            <head>II.</head>
            <p>Vince letoppant a földre, pokrócot teritett a meghajtott lovakra. Majd kendőt vett
               elő, tisztára csapkodta vele a poros csizmáit. Félkézzel bekapart a süvege alá, aztán
               ráült a kocsi hágcsójára és mogorván bámult maga elé.</p>
            <p>Előtte, egy félrerugott kő mögül, százlábu bogarak rajzottak széjjel. Azokat nézte.
               Utóbb lehajolt, fölvett egy pálcikát és piszkálni kezdte őket.</p>
            <p>Az őrházból hasitó tisztasággal csendült ki a hármas harangjelzés. A hang megint
               csenddé lanyhult, mig a közeledő vonat ismét beletrombitálta a dübörgő kerekek zaját.
               Néhány pillanat mulva a vonat bepöfékelt.</p>
            <p>Vince még erre sem mozdult. Akinek baja van vele, majd megtalálja!</p>
            <p>De a magáravett nyugalma belső fészkelődést takart. Kivetett mellében mintha
               folytatódott volna a vasbarom morgása.</p>
            <p>Lopva kikémlelt a szemöldöke alól.</p>
            <p>A vonat ujra megindult. Nehány parasztmenyecske lépdelt el mellette, külön felé
               irányitott viháncolással.</p>
            <p>Megvetőleg sörcintette elébük hozzáférhetetlen voltát. Majd arrébb-rándult a
               tekintete.</p>
            <p>Kint a pályatest mellett, a leforrázott, kisült akácfák közt, egy fiatal urihölgy
               álldogált gyámol­talanul. Magas alakja lányos kezdődésekkel próbálkozta a jövendő
               nőt. Feje - mint eleven piedesztálra hangsúlyozott kivirágzása a pompás törzsnek -
               öntudatlan büszkeséggel trónolt a kissé hosszúra nyúlt nyak fölött.</p>
            <p>A legény markában megugrott a vessző.</p>
            <p>Nem ismerte, sohasem látta a gyülölt rokont. De ebben a percben kétséget kizárólag
               tudta, hogy ez az. A vér tájékozódott benne; lehazudhatatlan közössége az
               egyből-eredt húsnak.</p>
            <p>Különben ilyennek is képzelte, előrelapozó, hangtalan fülledezésében. Ilyen úri
               magas-törékenynek, kicsit sápadt arcúnak, sötét hajjal és olyan szemekkel, melyek
               titokzatos feketé­jükbe szivják a tekinteteket.</p>
            <p>Most már hosszasabban merte mustrálni, mert - ami szintén egyezett a várakozásával -
               a lány ügyet sem vetett rá. Látható aggodalommal váltig a poggyászát kerülgette, mint
               valami hirtelen elébetornyozódó, váratlan akadályt. De hogy megfogja valamelyiket, az
               nyilván eszébe sem jutott.</p>
            <p>- Csak lesd, hogy megszakitsam magam érted! - örvendezett magában Vince és nyugodt
               lassúsággal tömte meg a pipáját.</p>
            <p>Idő van mindenre, mig amaz ott ráeszmél, hogy: magad uram, ha szolgád nincs!</p>
            <p>Minél tehetetlenebbül szorongott a leány, annál jobb kedvre gerjedezett:</p>
            <p>- Ne lajhár, ne..! Hát a kezed mire való? Tán parádéból lóg ott a szárán..!</p>
            <p>Megdörgölte az orrát és maga elé röhögött. El tudta volna nézni ezt a vergődést,
               estig.</p>
            <p>De nem tartott soká a gyönyörüsége. Kisvártatva az őr ballagott elő valahonnan.
               Létrát hozott, a lámpának támasztotta s feldöcögve rajta, kormos ronggyal törülgetni
               kezdte az üveget. A leány melléje lépett, néhány szót váltott vele, mire amaz
               kifordult a létrán, a kocsi felé mutatva. A napszállat elfolyó vére olyanná túlozta,
               mint egy ölni terpeszkedett hóhért. Mintha kevesellné a fa alá készitett zsákmányt s
               a legény felé követelőznék és még rajta is átfutva, távoli sokakat hivna fölemelt
               ujja. Aztán visszafordult s kölcsönzött rémségéből közönséges önmagává zsugorodva,
               megint leimbolygott a létrán. Megmarkolta a bőröndöket, indultak kifelé.</p>
            <p>Vincének mozdulnia kellett. Hirtelen kiujult dühhel ráncigálta le a lovak takaróját,
               rút szitko­zódásban cibálva le a szenteket a mennyből. Rárót minden ok nélkül úgy
               orrba-vágta, hogy az ijedten hátrált bele a kisefába.</p>
            <p>A kettő ezalatt odaért s a leányból kibátortalankodott egy zavart köszönés. Ő köszönt
               elsőnek.</p>
            <p>Vince morgott valamit, de a süvegét a fején hagyta. Kezdett felkászolódni a bakra.
               Ujjal sem ért a csomagokhoz, melyeket az őr nagy szuszogások közepett tuszkolt
               fölfelé.</p>
            <p>Erzsébet kétszer is szóra mozdult. De egyetlen pillantás a legény sötét arcába,
               belefojtotta a hangokat. Elijedt nesztelenséggel kuporodott fel a hátsó ülésre és
               magára teritette az uti takarót.</p>
            <p>Vince hátra sem fordult megnézni, hogy rendben van-e, mehetnek-e már? Hallotta ő a
               rugók nyikorgásából, hogy kelletlen utasa elhelyezkedett!</p>
            <p>Közévágott a lovaknak, megindultak rohanvást.</p>
            <p>Erzsébet rémülten kapaszkodott meg s a szépmetszésü szemeit könnyek futották el. Ez a
               fogadtatás annyira különbözött attól, amit haza-izguló éjszakákon magának
               kiszinezett! Az első benyomás megütötte, keservesen megfélemlitette bizakodását.
               Könnyein át roppant idegenkedéssel találgatta: ki lehet ez a vad-külsejü,
               visszataszitó idegen!? Abban a világban ahonnan jött, közlékenyek, szolgálatkészek
               voltak az emberek és a legegyszerübbekben is volt egy árnyalatnyi modor. Soha, egész
               életén át sem találkozott ilyen szemekkel, melyekben megforgatott kések
               villognak.</p>
            <p>Vajon mért gyülöli ez itt..?</p>
            <p>Nagy erőfeszitéssel igyekezett legyűrni a lelkében feltolakodó idegen érzéseket.</p>
            <p>Hogy a környező józan dolgok látása visszaadja nyugalmát, megtörülte szemeit és
               körül­nézett.</p>
            <p>A fehérormú hegyek helyett - melyeket úgy megszokott és megszeretett - itt csak a
               fülke ablakából elunt sikföld terjeszkedett, alatta-futva az üres horizontnak.</p>
            <p>A korlátlan távolságok egyszerre végtelen egyedüllét érzetével nehezedtek rá. Mintha
               a kedves kis svájci nevelőintézet kapujánál magamögött hagyta volna az egész mozgó
               életet és most rohanna bele ismeretlen, sötét fuvarosával, a mozgástalan semmibe.</p>
            <p>Közönyös zsibbadtság szállta meg. Már nem félt. Időbeli érzéke is beleolvadt a
               körülvevő unalomba.</p>
            <p>Csak a faluhoz közeledve élénkült meg ismét. A kezdődő házakból eltakart élet
               lüktetett ki és a fenyegető ürességen két győző karral ölelkezett át a kis templom
               keresztje.</p>
            <p>Különben meglepte a kezdetleges, apró viskók egyformasága. Ugyanaz a két szűk ablak,
               az a keskeny, utcára-bizalmatlan, befelé megnyilatkozó épitkezés, mindkét
               oldalon.</p>
            <p>Ki tanitja ezeket az embereket igy épitkezni?</p>
            <p>A templomon túl uj cserépfödelű háztömb bukkant föl, szinte akkora kiterjedéssel,
               mint a fél falu. Valóságos telep. A főépület élesen vált ki az alkonyodó
               háttérből.</p>
            <p>Erzsébetnek nagyot dobbant a szive: ez az.</p>
            <p>Bevallatlan szorongástól könnyebbült meg. Erősen fejlett szép-szeretete örült az uj
               otthon csinosságának. Tudta ugyan, hogy rokonai egyszerü földmüves parasztok, de a
               falu egész magyar-értelmü faluvoltával csak azóta jött tisztába, mióta a határt
               átlépte.</p>
            <p>Egy-egy nyomorúságos külsejü viskónál rettegve figyelte: nem lassudik-e mégis a
               kerekek futása? Nem rántja-e vissza a gyeplüt ez a mogorva dromedár?</p>
            <p>A lovak azonban egyenest a főépületnek futottak. Egy merész kanyarodás és már bent is
               voltak a szélesretárt kapun.</p>
            <p>Erzsébet bontakozni kezdett a takaróból. Szíve - mintha a kezdődő uj élet
               beharangozása lett volna - a fülébe lüktette: „most most!”... Mintha minden attól
               függött volna, amit ez a perc hoz...</p>
            <p>Az udvar üres volt. A tornácon csak egy csepüszin hajú, feszes-kékbe öltözött öreg
               ember álldogált. Mikor a leány leszállt, mindkét kezét előrenyujtva közeledett
               felé.</p>
            <p>Erzsébeten megfoghatatlan melegség futott át, mely mintha a másik testből áradott
               volna belé. Még tétovázott egy pillanatig. Aztán a közeli összetartozásnak egy
               sugallatszerű érzése meglóditotta, odavetette az ősz férfi karjaiba.</p>
            <p>Elfulladt izgalommal lehelte rá a megrengő, erős mellre:</p>
            <p>- Nagyapám!</p>
            <p>Az öreg mégjobban odafogta magához a könnyü, illatos kis fejet. Mintha ebben a
               meglelt ölelésben tizennégy elkallódott esztendőt egyszerre ölelt volna rajta.
               Állandóan mellette élő összes unokáiban sohasem érezte magát ennyire nagyapának, mint
               most, ebben az idegenné-hárított, eleve megacsarkodott egyben. Aggodalmai hirtelen
               elolvadtak a testéből eredt test közeli melegétől, melyre megindultan cirógatta rá
               eddig gazdátlan gyöngédségét:</p>
            <p>- Te macska, te... Te kis árvám..! Ej no! Bizony még megfojtod nagyapádat..!</p>
            <p>Szelid mozdulattal eltólta magától:</p>
            <p>- Hadd lám, mivé kupálódtál! Bizony még gránátosnak készül ez a nagylány! Hát a
               szemed mért nem mosod meg lelkem? Kormos az tán, hogy úgy feketéllik.</p>
            <p>Erzsébet visszatalált a saját nevetéséhöz ezekben a simogató szókban, melyek - merő
               gyöngédségből - egy apró gyermek értelme alá voltak szabva. Fiatal rajongással nézett
               a szép, tiszta öregre, aki telitett szeretet volt, szeretet, amit kifelejtett a sors
               az eddigi életéből. Az öreg ember egyszerű volta csak fokozta az érzések
               közvetlenségét; valami meleg, kemence-sarokban elsuttogott dajkamesévé szinezte az uj
               képre fölnyilt életet.</p>
            <p>Timár Pál - miután kellőleg kigyönyörködte magát unokájában - visszatérő gyakorlati
               ösztönnel mindjárt helyére is igyekezett illeszteni az összesség gépezetének ezt az
               ujonnan begördült kerekét.</p>
            <p>Bekiáltott a házba:</p>
            <p>- Kati te..! Hé asszonyok! Mozogjon csak elő valamelyikőtök!</p>
            <p>Már rég ajtó elé készitett várakozás zördült meg egy kilincsen. Az elnyilt résből
               kiduzzadt egy fehérkötős, nagyon-gömbölyű kis asszony. Felül lehetett az ötvenen, de
               nem látszott meg rajta. Szeme - mint két napsütéses tó - fiatal derüvel csillogott és
               mindég mosolyraálló ajkai közül harminckét ép, erős fog gyöngyözött elő. Ugy jött,
               mint aki gondolatban, vágyban már régen rohant, minden akadályon keresztül és mint
               akit most meglepett a dolgok egyszerű volta.</p>
            <p>Erzsébet arcán egy szétszórt mosolyban futott át a zavar. Nem tudta: szolgáló-e, vagy
               házhoztartozó ez a kendős nénike.</p>
            <p>Meghajolt, aztán állvamaradtak egymással szembe.</p>
            <p>Timár az asszony vállára tette a kezét.</p>
            <p>- Katalin te, - mondta komolyan - jut még eszedbe, mikor a Borcsa húgod árváját a két
               karodba fektettem..? Elmúlt annak innen-onnan tizennégy esztendeje. De a te elméd nem
               felejt egykönnyen! Akkor te voltál egymagad jószivvel az árvához. Most itt áll
               előtted meg­növekedve. Már nem kell féltened, hogy megétetik ezek a fenekedők. De azt
               is tudod, hogy keveset engedtek a régi gyűlöletből. Gondod legyen rá, rajta tartsd a
               szemed. Bántódása ne essék. Isten után számolsz róla nékem!</p>
            <p>Az utolsó szók kárbavesztek. Nem hallott azokból Katalin semmit. Érzékeny lelke -
               mely a legkisebb érintésre túlcsordult - olyan kanyargós zokogásba billent, hogy
               beillett volna sirató­nak.</p>
            <p>Arca elé csapta két kövér tenyerét és felsivalkodott:</p>
            <p>- Jajjaj, a Borcsa! A Borcsa..! Borcsám, énegyszegény húgom..! Hogy igy elmentél..!
               Hogy igy itthagytad ezt a senkitlen árvát..! Jajj, hogy olyan keserü kitagadottságban
               köllött lezárnod a szemed! Verte volna meg a Jézuskrisztus azt a bitangot!</p>
            <p>Timár Pál összerántotta a szemöldökét s egy fürkésző pillantással átfutott Erzsébet
               arcán.</p>
            <p>A lány sápadt volt és mint egy magáravett, fakó álarcból, úsztak elő a szemei. A
               néhány szóból kiértette, nagyjából-való egésszé rakta saját élettörténetét.</p>
            <p>Maga a történet sötét volt ugyan, de már messziesett tőle. Azonban volt, ami fájó
               horzsolással egész közelről érte eddig kialakult énjét. Az, amit nagyapja a rokonok
               gyűlöletéről mondott. A lehántolt illuziók itt vérző mezitelenné sajdultak, elnyomva
               az első perc rajongásának örömét.</p>
            <p>- Tehát gyűlölnek - ismételte visszahullottan, mig mellette az öreg hangja mogorván
               zördült:</p>
            <p>- Tartsd a nyelved, asszony! Nem azért hivtalak, hogy itt pucsálódj, mielőtt egy tál
               vizet is adtál volna ennek a szegénynek, tisztálkodásra!</p>
            <p>Ez hatott.</p>
            <p>Katalin gyorsan megtörülte kötője sarkával a szemét és elködlő szomorúsággal
               ébredezett a jelen pillanatra.</p>
            <p>Mentegetőzve szólt:</p>
            <p>- Szüzanyamáriám! Milyen is már az ilyen vén bolond! Elfelejti minden dolgát, azt’
               csak bőgni tud. Mék már, mék, adok én mindent!</p>
            <p>Megdöccent és igyekezetében futni próbált, úgy, hogy túlméretezett hústömegei mind
               rezgésbe-jöttek.</p>
            <p>Azonban a veréce-ajtónál megint megállt és tanácstalanul fordult vissza.</p>
            <p>Erzsébet tekintete belekapaszkodott nagyapjáéba. Kérdések értek a szájaszögletéig. De
               az öregember szemei zárkózottak maradtak, mint két belülről elfüggönyözött ablak.</p>
            <p>Megértette, hogy saját tapasztalataira utalják és Katalin után nézett, aki félszegül
               integetett felé az ajtóból:</p>
            <p>- Gyöjjön már virágom!</p>
            <p>Majd, mint egy nehéz nyeléstől megnyujtott nyakkal, tette hozzá: kisasszonykám!</p>
            <p>Ez esett hát olyan nehezére! A megszólitás!</p>
            <p>Erzsébetnek akaratlan mosolyra húzódott a szája.</p>
            <p>- Megyek, - felelte s Timár Pál megkönnyebbülten látta őket eltünni a házban.</p>
            <p>- Hamar meglelik egymást! - gondolta megnyugodva.</p>
            <p>Katalin ezalatt tágas, alacsony szobába vezette a lányt. A falak még nedvesen
               izzadták a friss meszelés szagát. A mennyezet gerendái sárgára voltak surolva. Négy
               magasratornyozott ágy állt egymásnakvetett háttal, s a tarka-teritővel letakart
               asztalon, egy kockás bögrében, kerti virágok illatoztak. Az ágyak fölött
               szenteltviz-tartók, búcsúkon vett, barnanyomású képecs­kék, olvasók lógtak,
               legcsekélyebb izlés nélkül. Tarka fali naptár, egy képeslapokból és papir­virágokból
               legyezővé lehetetlenkedett kombináció, meg néhány kezdetleges vásári gyorsfény­kép,
               egészitette ki a szoba diszitését.</p>
            <p>Erzsébet körülcsodálkozott:</p>
            <p>- Miféle helyiség ez, nénike? - kérdezte.</p>
            <p>Katalin legott hálásan kapott a megindult szón. Fölengedő fontoskodással huzgálta a
               szemöldökét.</p>
            <p>- Hogy e micsoda? - magyarázkodott. - Hát istenárváinak menedéke. Mi más is vólna!
               Itt húzódnak meg a párjukvesztett özvegyek, meg akiknek kidült apjuk-anyjuk. Ugy
               mondom, ahogy van.</p>
            <p>- De négyen! - ámuldozott a lány.</p>
            <p>Katalin csak az orrát dörzsölte s olyan garral vágta ki, mint a nyerő kockát:</p>
            <p>- Nem négyen, ha heten! Mert ollyik ágyra kettő is esik. Hajjaj, sok az ágrólszakadt
               ebben a földi életben..! No de azért megférünk szépen. Hajadon a hajadonnal, özvegy
               az özvegyi-sorban lévővel.</p>
            <p>- És én? - kérdezte szorongva Erzsébet, akinek egy uj ijedelem fogózott meg a
               hangjában.</p>
            <p>A nénike szögletesen gesztikulált rá vissza:</p>
            <p>- Ó, ammás! - mondta vigasztalólag. - Ilyen finom kis virágszál mellé csak nem
               fektetek valami vadparasztot! Már hát úgy mondom, ahogy van. Tudom én mi illik, mi
               se.</p>
            <p>A bubos kemence szögletébe mutatott, hol fehér gyolcslepedővel letakart ágy
               állott.</p>
            <p>- Mind magam szűttem a vásznát! Magamfosztotta tollal vetettem meg a feje-alját,
               kis­asszonykám!</p>
            <p>Erzsébetet elfutotta a hála, melynek tudatlan szomorúság képezte a medrét.</p>
            <p>- Nem vagyok kisasszony, - mondta, mint egy trónjáról lelépő fejedelem. - Szólitson
               csak a nevemen, hisz én is családtag vagyok.</p>
            <p>Még meg is simogatta a jó öreg nő kezét, hogy azon át méginkább önmagára bizonyitsa
               az együvétartozásukat. Igy eszelte ki ő ezt az intézetben.</p>
            <p>Az emlékre fölsóhajtott: az intézetben..!</p>
            <p>Már elérhetetlen távolságban érezte a karcsú, kedves épületet, magános kis szobáját,
               ahol a finom bútordarabok, kevés, de izléses mütárgyak mindegyike ott állt, ahol épp
               állnia kellett. Azonban, mint egy veszedelemre-lobbanható zsarátot, legott elnyomta a
               gondolatot. Egész lénye egyetlen nagy igyekezet volt: kedvessé, jóvá, széppé
               magyarázgatni önmagának mindent, amit az első percek elébedobtak, hogy a későbbi
               megszokáson át belesímulhasson az uj környezetbe.</p>
            <p>Köszönetet mondott Katalinnak, aki cifra mosdótálban friss kútvizet, háziszappant és
               durva, szőttes törülközőt tett elé.</p>
            <p>Mig mosdott, a jó öreg elérzékenyülve nézte:</p>
            <p>- Óh radnai Szentszüz, aki ezt látod..! Hát nem világra olyan, mint az anyja volt?!
               Olyan az! A szeme; a takaros kis orra; az a drágalátos szép szája...</p>
            <p>Erzsébet megszárogatta az arcát, mely hamvas lett, mint a kora-juniusi gyümölcs. A
               hason­latosság emlitésére a kérdés - mely nagyapja tekintetéről visszapattant - most
               megint kikiván­kozott belőle.</p>
            <p>Összehajtotta a törülközőt, hogy ne kelljen egyenest az asszony szemébe
               kérdeznie:</p>
            <p>- Katalin néni, bűnös volt az én anyám?</p>
            <p>A jó nő összekulcsolta gyomrán kövér kezeit s kimondhatatlan áhitattal nézett föl a
               mennye­zetre, mintha Isten és a szentek - akiket folyvást idézett - pontosan a
               mestergerendák közt álltak volna készenlétben.</p>
            <p>- Csak tik tudjátok, hogy olyik ember több vétekkel gyön e világra, mint amennyivel ő
               elköltözött..!</p>
            <p>A lányról leszakadt egy nagy teher.</p>
            <p>Nekibátorodott a maradéknak:</p>
            <p>- Hát az apám..!</p>
            <p>Az asszony kizökkent most ellágyult hangulatából. Pattintott három ujjúval, mint aki
               mindjárt táncba szökken:</p>
            <p>- Hejnye, be gyönyörű, ékes szál ember volt az..! És micsoda egy úr! Ha a sátán
               helyébe ő kisérti meg dicsőséges Szentmargitot, aligha gondolkozóba nem ejti!</p>
            <p>Szokása volt az öregnek, hogy kedves szentjeit - kiknek nevét egész nap
               szájánhordozta - olykor a legsikamlósabb helyzetekbe állitotta be. De most észrevette
               magát s nyomban helyreigazítólag tette hozzá:</p>
            <p>- Elevenen kéne elszáradnom, ha rosszat mondanék róla. Nem volt annak a
               tizparancsolattal semmi baja! Csak hát úr volt! Úr! Ez az öreg hiba. Ezért köllött
               Borcsának kitagadottan élni! Jajjaj szentem, nem tudja elhinni az ilyen
               vadparaszt-féle, hogy jóval is járhat az úr a háza körött!</p>
            <p>Erzsébet útját igyekezett vágni az újabb siránkozásnak.</p>
            <p>Szinte kurtán szólt:</p>
            <p>- Akkor mért átkozta meg, mért átkozzák még mindég?</p>
            <p>És a hangjában öntudatlan odaállás volt a megacsarkodott kulturlény mellé, aki elődje
               volt a gyűlölettiporta úton, akit - mint hegybeszökő kikristályosodását az emelkedett
               értelmiségnek - nem birt megemészteni ez a sokak gyomrából összetevődött, rengeteg
               gyomor.</p>
            <p>Az öreg zavartan nézdegélt oldalt.</p>
            <p>- Az ember ugy ugat néha, - mondta mentegetőzve. - Kivált, ha elfogja a bánat.</p>
            <p>A leány hallgatagon vette tudomásul ezt a visszavonást.</p>
            <p>Künn erősen alkonyodott. Katalin lebocsátotta a zsalugátereket s meggyujtotta a
               lámpát. Mikor az asztal közepére állította, keresztet vetett és köszönt:</p>
            <p>- Jóestét kivánok!</p>
            <p>Az udvar egyszerre mintha megelevenedett volna. Nehéz léptek dübörögtek el az ablak
               alatt. Hangos beszéd, héhózás, majdmeg szerszámok, vaseszközök csörömpölése
               hallatszott be. Egy szekér veszettül zörögve hajtott át az udvaron. Nyomban utána női
               kacarászás és gyermek­lárma csattant fel.</p>
            <p>Az öreg kifelé bökött vastag hüvelykével, melyet előbb megvont az orra alatt.</p>
            <p>- Előjöttek, - mondta. - Előjöttek a földekrül. Jó is lesz bémenni most már! Én meg
               az estéli után nézek.</p>
            <p>Erzsébet engedelmes gyermekké lett hirtelen támadt szorongásában. Mégis nagy vizsga
               volt ez, belépni egy csomó vadidegen ember közé, akiknek sem gondolkodását, sem
               szokásait nem ismerte! Akikről csak annyit tudott, hogy gyűlölik!</p>
            <p>Elfogultan lépdelt Katalin után a hosszú tornácon keresztül az alacsony, nagy
               szobáig, ahol előző nap Timár Pál tartott megbeszélést az unokákkal. Mikor kezét a
               kilincsre tette, egy percre becsukta a szemét, mint a vizbeugró, az elhatározó
               pillanat előtt. Aztán bennvolt.</p>
            <p>A fehérre meszelt falakat széles asztalok futották körül, patkó alakban. Rajtuk
               tányérok, kanalak, magasratornyozva várták a szétosztó kezet. Középütt, a főhelyen,
               már ott trónolt Timár Pál, pápaszemmel a szemén. Ujságot olvasott. Rajta kivül még
               nem volt senki a szobában.</p>
            <p>Erzsébet jöttére föltekintett az üveg mögül és nyájasan magához intette. De most
               másnak látszott. Most a belül lejátszódó érzelmek nem ütköztek ki többé az arcára.
               Lelki pongyo­lájából feszes önuralmába öltözött vissza és az az elömlő nagy nyugalom,
               mellyel magamellé kinálta a lányt, sokkal többet, sokkal tudatosabb lényt sejtetett
               benne egy közönséges, vén parasztnál.</p>
            <p>Erzsébet olyan tekintettel ült a mutatott helyre, mely nem akarja a sokak szeme elé
               állitani a csakneki magának fölfedett embert. Az öreg nem szólt, igy hát ő sem
               beszélt. Csak megbujt a kezére fektetett kéz meleg takarása alatt. Nem kerülte el a
               figyelmét azonban, hogy ez a kéz minden kidolgozott izmossága mellett is finomvonalú
               s a körmök tiszták, gondozottak...</p>
            <p>Végre nyílott az ajtó. Aztán, mint valami széles szárny, mely belelibbente magát a
               mozgásba, folyton tárult, csukódott.</p>
            <p>Kimosakodott, szépnövésű férfiak - ingujjban, mellényben - aggyonistenkedtek oda
               Timár Pálnak. A fekete paszomány úgy fonódott át némelyiken, mintha keretek közé
               igyekeznék szoritani a szöveten átjátszó, roppant mell-izmokat. Ötvenéves-formák
               lehettek az emberek. De később jöttek fiatalabbak is. Az unokák. Asszonyféle egy sem.
               Annak lábon a helye, mikor a férfi uj erőt eszik magába.</p>
            <p>Erzsébet megfeszengett. Nem mintha mást remélt volna - finomabb, öltözöttebb
               rokonságot - hisz Katalin láttára jóelőre elkészülhetett arra, amit a többiektől
               várhatott. De az első rá­pil­lantás átütött rajta és ez a tekintet sötét volt, mint
               egy bevilágittatlan tárna. A többieket néznie sem kellett. Érezte hogy mind igy
               tekintenek rá, hogy a tömeg a kezdeményező érzelmét veszi föl, sokszorosítja ki
               magából és hogy a gyűlölet igy megtestesülve: sokkal fullasztóbb, semmint
               elképzelte... Ha legalább hangokba költözött volna, hogy ő is kifejthette volna
               magát! Egy kölcsönösen egymás felé egyengetett útban talán összetalálkozhattak volna!
               De senki sem szól hozzá, a szemek az első pillantás után lesiklottak róla, mintha nem
               is léteznék.</p>
            <p>Ehezfogható félszeg helyzetben sohasem volt. Körötte egy csomó ember, kikhöz a vérség
               füzi; akiknek ételéből enni, italából inni fog ezentul; és nem látta semmi módját
               annak, hogy velük magát megismertesse. Pedig bizonnyal van valami formaságuk erre
               ezeknek is! Csak ő nem tudja.</p>
            <p>Valahányszor az ajtó nyilt, összerezzent, mint aki kötelességet mulaszt. De azért
               ülvemaradt.</p>
            <p>Végre kezdték felhordani a vacsorát. A férfiak különváltak. Az idősebbek sorbaültek a
               főasztal körül, a fiatalabbaknak a patkó két ága jutott.</p>
            <p>Erzsébet lesütötte a szemét, hogy elkerülje a barátságtalan pillantásokat. Csak a
               szomszédját nézte meg egyszer, lopva.</p>
            <p>Összevont szemöldök, lefüggő, hosszú bajusz, kissé hajlott orr, előre-hátra őrlő
               áll...</p>
            <p>A tálakban gulyás volt, piros, hosszú lére. Csípett, mart ez a csodálatos étel,
               melynek illata csábitott, élvezete büntetett.</p>
            <p>A csontokról általában kézzel tépték a húst, Timár Pál kivételével, aki kést villát
               használt. A kenyeret késsel vágták. Mindenki sietett s amennyire tehette,
               rátehénkedett az asztalra. Csak az öreg ült egyenesen, könyökét könnyedén
               magához-tartva. Öntudatlan magasabbrendűség áradt ki minden mozdulatából, ami jobban
               táplálta a lányt a torkán leszörnyűködött, égető falatoknál. Szerét ejtette, hogy
               félretolja a penitenciás tányért és a lehajtott, csemcsegő fejek fölött
               körültekintett. Szeme egyenesen belefutott egy másik, ráirányzott nézésbe.</p>
            <p>Az oldalasztalnál ugyanaz a vad dromedár ült, akit kocsisnak nézett, aki az
               állomásról behozta.</p>
            <p>Egy percre még fölkiáltott benne a meghajszolt lélek: - tehát atyafi! Talán nagyon
               közeli!</p>
            <p>Aztán meghajtotta a fejét és tovább hallgatott, megvert, végleges hallgatással.</p>
            <p>Az ő számára nem jöhetett több meglepetés. Az első óra eléboritotta minden
               rosszát.</p>
            <p>Lassankint elült a táplálkozás mancsoló zaja. Egy-két száj még hörbölt, majd pipák
               kerültek elő a csizmaszárból, mellényzsebekből. Az emberek rágyujtottak. Jóllakott
               beszélgetésben nyúltak el.</p>
            <p>- Hogy ereszt a széna? - kérdezte Timár Pál, Erzsébet szomszédjától.</p>
            <p>A lefüggő bajusz árnyéka - mint két kurta kis kígyó - megvonaglott a fehér
               abroszon.</p>
            <p>A férfi hümmögött. Nehezen kotorta elő a belerozsdásodott hangokat.</p>
            <p>- Csak no! - felelte aztán. - Savanyú lesz idén is. Lucskos a rét. Az. Venni kéne. De
               hunnat?! Nincs itt semerre. Sehun semmi... Éhenvész majd télen a jószág.</p>
            <p>Szemközt egy, rákönyökölt az asztalra, úgy tódította:</p>
            <p>- Húzhatunk, vonhatunk mink, akár a barmok. Nem érvényes a munka. Ha eccer kevés a
               föld ennyi népre... Vagy búza, vagy takarmány! Vagy mink pusztulunk, vagy a jószág.
               Máskép nem telik.</p>
            <p>Erzsébetet uj figyelemre élesztette a megindult eszmecsere. Az odavetett beszédben
               annyi nekibúslakodás lappangott, hogy a saját szomorúsága belévonzódott, mint egy
               mély gyüjtő medencébe. A szavakban már lélek volt és félrehúzott fürkésző ablak a
               kutató szemnek.</p>
            <p>Különben úgy látszott: rége sebe ez a családnak. Timár Pál maga is elkomorult. Néhány
               legény odatelepült a másik asztaltól, köztük a vöröshajú. Különös áramfejlesztője
               lehetett az indulatoknak, mely, mint egy láthatatlan vezetéken át megkeringve,
               egyszerre fellobbant a többiek arcán is.</p>
            <p>- Az a nyulak kergetője! - vicsorogta ki összeszoritott fogai közül. - Az az oka
               mindennek! A lovag úr! Zamonszky! Hogy fojtották vólna az első fürdővizébe!
               Egyasszonyával, egy­kölykével ezer annyi földet bir, mint mi annyian. Nálunk az ember
               házasodik. Náluk a föld. Mink csak hordjuk ide a sáskasereget, szaporodunk, mint a
               gomba. De a föld, az marad annyiba. Az nem lesz több, ha kevesebb. Sodorja a viz is.
               A Gubica ma egész karajt lekapott a partból. Hogy az Isten száritaná ki eccer!</p>
            <p>Timár kedvetlenül intett:</p>
            <p>- Nem jó beszéd az ilyen, - mondta komoran. - Mindenki tart a maga jussára. Hát te
               Vince, odaadnád-e szűröd, rádvalódat, ha más lekivánná? Ami a lovagé, az az övé.</p>
            <p>Vince sodort egyet a vörös bajuszán.</p>
            <p>- ‘szen én se úgy gondolom, hogy: „hocide-viszem”! De látható hogy amint ma van, nem
               jól vagyon. Mert ahogy szaporodunk, ugy kéne terjeszkednünk is. Hozzáfogni uj tagot a
               régihöz. Vagy bérletet legalább! Kaszáló! Jó föld. Puha; zsiros; az kéne..!</p>
            <p>Mig beszélt, kéjes sóvárgás ömlötte el az arcát, mintha egy csodálatos étel izét
               forgatná a nyelvén. Ajkai lefelé szorultak. Ujjai egymáshoz dörzsölődtek. Mintha
               minden érzéke belefolyna ebbe a szörnyű vágyba, mely rajta kinyilatkozott mindnyájuk
               vágya volt. Az örök ember örök győzködési kedve lobogott savós szemeiből, mint egy
               roppant követelőzés.</p>
            <p>Timár Pál megfontoltan bólogatott:</p>
            <p>- A régi bérlet is lejár. Azt legalább meg kén’ hosszabbitatni.</p>
            <p>- Azt meg! - szakadt bele Erzsébet szomszédja. - Azt meg! - ismételte. - Csak vólna
               kivel! Mert hogy az irodában sincsenek egész belénknyugodva a forgók miatt. Azzal a
               kevés trágyánkkal, amink van, inkább a magunk földjét javítottuk, mint az övéket, a
               bérföldet. Az a vizeskapcával főbesujtott tiszttartó ki is mondta a multkor, hogy:
               „nincs föld, nincs föld a parasztnak, - aztmondja - mert tik csak kiveszitek az
               erejét! Kiuzsorájjátok, aztán mire visszakerül hozzánk, már nem hijják semminek.”</p>
            <p>- Még eléheznek! - tört ki a düh a legényből.</p>
            <p>Timár a maga nyugalmával támasztotta alá ezt a legott indulatba lobbanó lelket.</p>
            <p>- Nono, - csititgatta. - Lassan a szóval Vince! Maradjunk a békés útnál. Majd én
               holnap átnézek jegyzőékhez, aztán nyélbeütjük a folyamodványt a bérletről.
               Vagyishogy...</p>
            <p>Itt oldalt rebbent kissé a feje s arcán, mely egész este komor volt, egy futó derü
               suhant át.</p>
            <p>Nyomatékkal tette hozzá:</p>
            <p>- Vagyishogy jegyzőékhez sem kell ezután járnom! Ha ügyes-bajunk akad, kitellik az
               ész magunk közül is. Itt ez a lány - Erzsébet - az uj rokon. Majd eligazitjuk ketten.
               Irástudó ez, a javából!</p>
            <p>A leányon meleg vérhullám csapott át. Váratlan belekapcsolódása a beszédbe,
               készületlenül érte. Csak meghajtotta a fejét s a legközelebb talált szavakkal
               mondta:</p>
            <p>- Igyekezni fogok hogy hasznossá tegyem magam.</p>
            <p>Az öreg fölállt, jeltadva a szétosztásra.</p>
            <p>Mielőtt kiment, Erzsébet szerét ejtette, hogy megcsókolja mind a két kezét. És ujból
               örült, hogy ezek a kezek keskenyek és gondozottak voltak.</p>
            <p> </p>
         </div>
           <div type="chapter">
            <head>III.</head>
            <p>Erzsébet karjára akasztotta szalagos kerti kalapját és odahajtotta a fejét a
               játékoskedvű szélnek. Erősen alkonyodott. A falu harangja álmodó bongással hintette
               teli a levegőt. Távol­ról hazatérő, békés tehénkék bekéredző bőgése hallatszott.</p>
            <p>A leány a rétnek tartott. Ez az esti séta nemcsak puszta testi szükséglete lett, de
               leszűrője lelki életének is, mely összehányt volt, mint egy takarittatlan szoba. Az
               uj élet úgyszólván percenkint ontotta elé ezer szokatlanságát: mindmegannyi
               visszatetszést, melyből a megfojtott illuziók hangos feloszlási szaggal árulkodtak
               ki. Néhány napig még roppant erőszakossággal próbált szineket, szépségeket gyógyitani
               beléjük; ám ez csak végelátszó erőlködése volt az elfekvő akaratnak.</p>
            <p>Igyekezete megbukott magasabbrendű műveltségén, melyet a durva szokások, beszédek,
               állativá leegyszerűsitett életigények úgyszólván percenként megsebeztek. Rossz iskola
               volt ez a nagy közellét arra, hogy a népet megszeresse. A mancsoló, köpködő,
               káromkodó, keritésen túl semmivel sem törődő, még jókedvükben is dühös emberekben
               sehol sem látta azt a tuda­tába rögzitett „nemzetfönntartó” elemet, mely nyilt és
               jószivű egész a bolondságig s melyben úgy hemzsegnek a különféle nagyszerű
               tulajdonságok, mint esővizben az ázalagok.</p>
            <p>Megcsalt hitében kétszeresen vonzódott nagyapjához, kiben jól-tájékozódó ösztöne
               azonnal megsejtette a magához leghasonlóbbat, a körülményektől elnyomott értelmiség
               visszasugárzó fényét.</p>
            <p>Egyszer annyira bátorkodott, hogy szóvá is tette a dolgot Timár Pál előtt.</p>
            <p>Az öreg váratlan közléssel felelt. Kitűnt, hogy ősei nemes emberek voltak. Afféle
               nincstelen kurtanemesek persze, akiknek inkább terhet, semmint előnyt jelentett a
               származásuk. A látszattal csak nehezen tudták leplezni a szűkös valóságot és az iszák
               egyre lappadt. Az egymástkövető nemzedékek létalapját pedig mind vékonyabbra koptatta
               ez a sorssal való hetvenkedés. A diéták, a csakazértis-hangos dáridók minden
               generációnál letéptek egy-egy ujabb tagot az ősi földből, úgy hogy Timár Pál csupán
               egy tenyérnyi birtokot örökölt. Mint a sorsabeliek mind, ő is már korán, szinte
               gyerekfejjel házasodott. Az első, szenvedélyektől, fiatal tűztől lobogó napok
               egyelőre túlkacagták az elődök fogcsikorgató erőlködésének emlékét. A vén falak
               átforrósodtak a vér parázsától, a kert fáin csók-gyümölcsöket érleltek a hintáló
               gallyak. A munka pihent, az eke a földberozsdált, a kaszálón derékig felnőtt a
               zöldselymes fű. A megmaradt néhány cseléd fogát piszkálta és pipázott. Nem volt aki
               hajtsa.</p>
            <p>Egy esztendő robogott el igy, csiklandós szökeléssel, alig észrevehetőn. A fiatal
               gazda szeme megfényesedett, az ujasszony telni kezdett. Hol a savanyút szerette, hol
               az édeset. Majdmeg egyszer, egy késő-téli napon, hirtelen csak omlóbélű duráncai
               barack után kivánkozott, de olyan nagyon, hogy a két mindégnevető szemét belepte a
               könny a nagy vágyakozásban.</p>
            <p>Timár Pál megdöbbent, elkomorodott. Járt-kelt a házban, mint valami kárhozott. Az
               üstökét szorongatta két tehetetlen markában, amiért ezt a kivánságot nem tudta
               teljesiteni. Nem is értette az ő szerény, igénytelen asszonyát, ezért a lehetetlen,
               konok zsarolásért. Csak azt tudta, hogy kellene valami, ami nincsen.</p>
            <p>Hát még ez is megeshetik...?</p>
            <p>A vén fejőasszony belesugott kuncogva a zúgó fülébe. Ettől a szótól aztán
               megjózanodott a háborgó ember. Megértette, amit eddig nem értett.</p>
            <p>Jött a gyermek...!</p>
            <p>Aztán jöttek a többiek is, rendre. Némely évben kettenkint. Rövid idő alatt egész
               nekiszaporodott a kihasználatlan testű, fiatal emberpár. Timár Pált gondolkodóvá
               érlelték az enni-nyitott szájak. Letett az apák uraskodásáról, maga hajolt neki a
               rögnek.</p>
            <p>A szülőfalu szűk határai - egy nagybirtok vasabroncsai közé szoritva - lehetetlenné
               tették azonban a kivánatos ujabb földszerzést. Csak a környékbeli nép szájából
               téphette volna ki vele a falat kenyeret. Ez ellen tiltakozott fajszeretete. Viszont a
               vele folytatott küzdelem során sokkal mélyebben belegyökerezett a föld imádata,
               hogysem utódait egyébre nevelje, mint amivé őmaga lett. Nyomorék, hibástestű
               gyermekeknek való a könyv! Egyébre úgy sem jók, mint hogy úr legyen belőlük. Az ő
               maradékai közt nem akadt ilyen.</p>
            <p>Timár Pál nem hasogatta szét gyermekei közt a birtokot, mikor azok megnőttek.
               Megmaradt köztük pátriárkának, személybe süritett, összetartó erőnek. Fiai
               haza-házasodtak s ahogy erre sor került, uj darab tetőt ragasztottak a régi porta
               mellé. Egy szobát kapott az uj pár. Ha hozománybirtok került, az is a törzsökösbe
               olvadt. Másképp állt a dolog a férjhezmenő leányokkal. Őket Pál készpénzzel
               véglegesen kimóringolta esküvőjük napján, csökkentve ezáltal a fölösleges improduktiv
               lények számát.</p>
            <p>A többiek - előbb fiuk, később unokák - megtalálták igy az élet és tekintély minden
               föltételét, anélkül azonban, hogy a dolgok belső vitelébe valami szavuk lett volna.
               De ha evégett esett is néha keserű beszéd egymás között, meddő szó volt az.
               Változtatni nem állt módjukban. A föld Timár Pálé volt s ő védte azt a
               széjjelhullástól, hajthatatlanul.</p>
            <p>Erzsébet érdeklődéssel hallgatta ezt a fejtegetést, mely dicsőségére vált nagyapja
               szociális érzékének. Most már értette, hogy miért szépvonalúak Timár Pál kezei, miért
               árul el - főképp véletlen mozdulataiban - bizonyos finomságot, ha mindjárt
               beszédmodora, a néppel való hosszú érintkezés alatt, teljesen azokéhoz hasonult
               is.</p>
            <p>Azt is belátta, hogy az utódokban, egyszerű paraszt létükre s mindég csak ilyenek
               közül házasodva, el kellett homályosodnia a vér e differenciálódottságának. A
               lecsúszásért, melyet fejlődésük eredője mutatott, hallgatagon megbocsátott sok
               bántalmat.</p>
            <p>Utközben mégegyszer visszagondolta a dolgokat és úgy eltünődött rajtuk, hogy lábai
               szinte maguktól jártak rá a szokott ösvényre. Egy frissen rakott szénaboglya tövében
               leheveredett, engedve, hogy az élő természet nyers szagai átjárják, hogy az anyag
               beáramló vérkeringése végre kisodorja belőle az egész nap magábavett nyügös
               lelkiségét. Már majdnem ott tartott, hogy elszunnyad, mikor közeledő, nehéz léptek
               cöklettek a bódulatába. Férfiak - sejthetőleg ketten - jöttek a dülő irányából.
               Beszélgettek.</p>
            <p>Az egyik hangban Erzsébet Vincéére ismert.</p>
            <p>Még jobban odalapult a boglya tövéhez, mint egy védőleg feléduzzadó anyai
               mellhöz.</p>
            <p>A jövevények megálltak a boglya túlsó oldalán s igy ő láttatlan maradt. Az ismeretlen
               második szólt, folytatva egy már előbb megbontott eszmecserét:</p>
            <p>- ... nem fogja megadni. Ne is számitsatok rá! Csak a látszatos dolgokra hajlik. Kár
               a papirosért a folyamodványotokhoz!</p>
            <p>- Baj lesz, baj lesz, ha kitér! - felelte Vince komoran. - Inkább leütöm, hogysem
               jószágot kelljen a vásárra vinnem! Pedig a takarmány kevés. Ami van, az is savanyú.
               Vizes a rét. Attul.</p>
            <p>- No pedig kitér! Rávigyázzatok! Én ismerem őket. Köztük rágom az életem fonalát. Tik
               nem. Tik még el vagytok vakulva. Még sötétségben vagytok, nem tudjátok, milyenek az
               urak! Én tudom. Én tudom csak ezen a világon! Elvétették velem a Zamonszky szeretőjét
               - mondta kiáltásba növő hangon, melyben, mint barlang fenekén felbugyogó sötét viz,
               csillant meg a fölpatakzó lélek.</p>
            <p>Vince konokul hajtotta a magáét:</p>
            <p>- Ha kitér, leütöm. Az. Leütöm, ha kitér. Mint egy kutyát, ugy ütöm le!</p>
            <p>Mindegyik a maga baját hánytorgatta, de a külső szóra süket füleikbe a vér lüktetése
               zúgta vissza a mérgezett belső lényeget.</p>
            <p>- Hisz ha tudtam volna! - folytatta a félbeszakitott. - De nem álmodtam én semmit.
               Azt mondja egyszer a komornyik ur: „Jóska te! Akarnál te második belső kertész lenni
               a kastélyban?” „Hogyne! Mondom. Már hogyne akarnék! Akarok is, szeretnék is.” „No,
               mert csak rajtad áll”, mondja. „Mert csak meg kéne házasodnod.” „Az is megeshetik -
               igy én. - Ez a vége minden legény-sornak.” „Hát, - aztmondgya - itt volna ez a Juli.
               Mit szólassz hozzá!? Ez nagyon alkalmas lenne neked.” „Kell is nekem a Juli! Mit
               kezdenék én avval? Gőgrongy az. Palotabeli személy. Találok én hozzámvalóbbat is!”
               „Nono, - igy feddett. - Ha gondolod, próbálj másat. De ez a hely a Julihoz van
               kötve.” Hát ha csakis hozzá: azt se bánom! Mert amúgy szemrevaló lány volt, tudod.
               Elfáradtam aztán hozzá, hamar megegyeztünk...</p>
            <p>Ismét megszakitás:</p>
            <p>- Miféle gazda az olyan, aki vásárra-hajtja a jószágját!? Lesülne a bőr a
               képemrül...</p>
            <p>- Ezt hallgasd Vince! Ezt!! - türelmetlenkedett a másik. - Hogy magad szemével lásd
               az urak mivoltát! Négy hónapja sem vagyunk együtt, mikor már gömbölyödni kezd az
               asszony. Csak nézem, csak forgatom. Még előbb örülök, hogy olyan jól fog rajta a
               nyugalmasabb élet. Pöndül szemlátomást. Mondom is bátyáméknak: nevetnek. Röhög
               mindenki. Végül szülém okosit fel. „Te - aszondgya - bölcsőre hizik ez az asszony. A
               vak is látja, csak te nem látod, hogy rosszuljárt ez..!” Igy jöttem hát rá aztán a
               szégyenre... Mit csináljak? Tűrni kell. Nem cselédnek való a becsület. Hejj, keserves
               élet, siralmas élet! Ha kiverem a cudart: magam is mehetek, amerre a szemem lát. Igy
               csak maradt minden. Hat hónapra kettőt is ringatott az alávaló. Ugy néz rájuk, mintha
               tükörbe nézne. Phi! Én meg tudom! Én meg tűröm..! Ilyen, ládd, ezeknek a
               huncutsága!</p>
            <p>Erzsébet hirtelen felült. Már-már a nyeldeklőjéig emelkedett a morális útálat.</p>
            <p>Amint a boglya mögül előkerült, a két sötét árnyék széjjelmozdult. Rájuk sem nézve
               haladt el mellettük. Alig ért azonban néhány lépésnyire, rút szitkozódásba foglaltan
               hallotta a saját nevét. Erre megállt s egy percre dacosan szembefordult gyalázójával.
               Majd lassú léptekkel folytatta tovább az útját.</p>
            <p>Egy utánaküldött szó, mint átfutó késdöfés, szaggatta meg a szívét:</p>
            <p>- Kenyérpusztitó..!</p>
            <p>Keserű szájjal ismételgette: „ez hát a nevem.” És lázban gondolt a bekövetkező
               éjszakára, mikor mindegyre hallani fogja. A lármás kakukóra minden ütésében. Gyűlölte
               ezt az órát, mely - mint az emberek is - szüntelen, kezdetleges hangadással hirdette,
               hogy van és dolgozik.</p>
            <p>S a szagok abban a szörnyű szobában..! Munkától elcsigázott testek fanyar
               kipárolgása, mely birokrakél a levendula-illattal! Valósággal félt az éjszakától, az
               „istenárváinak” menedékétől, mely éjféltájt már olyan hangos volt, mintha kőnehezékes
               mángorlókat vontattak volna benne. Hét erős torok szedte itt mohó horkanásokkal a
               levegőt. Erzsébet néha - a Mária-szobor mécsesének világa mellett - rémlátó szemekkel
               nézte az elnyúlt testeket. Micsoda széjjelhányt tagok! Milyen eldobált arcvonások!
               Mintha valamennyi álla-leesett, nyelve-kitódult hülye lenne, úgy letörölt róluk a
               nehéz álom minden emberit.</p>
            <p>Most elfulladva és nagyon sápadtan ért haza. Nagyapját egyedül érte. Épp egy ujságból
               igyekezett utólérni a haladó világot. A lány máskor talán vonakodott, hallgatott
               volna. De ma, mint gátját tört folyam, loccsant ki belőle a feltorlott lélek. Minden
               gyötrelmét kirázta a szépkezű öregember elé, aki nem ujjaival tépkedte a húst.
               Elmondta hogy féli és irtózza a parasztokat, nem alantas sorsuk, de testüknek,
               lelküknek finomtalanságai miatt. Hogy a szoba, melyben éjszakáit tölti, kegyetlenebb
               hely a dózsék ólomkamaráinál, mert hőségével, kipárol­gásaival, zajosságával,
               szakadatlan álmatlanságra itéli.</p>
            <p>Minden kiadott szó sodort magával egy darab rosszat; néhány cseppnyi keserűt; úgy,
               hogy lassanként lecsöndesedett s a panaszai hangfogós visszaemlékezésekké
               bágyadtak.</p>
            <p>Régi körülményeiről beszélt, uj elragadtatással. Szinekről; hangokról; melyek barátai
               voltak s melyek elfeledtették volt vele, hogy rajtuk kívül nincs semmije. Sohasem
               hitte például, hogy lehet zongora nélkül élni...</p>
            <p>Timár Pál közbeszólatlanul hallgatta unokáját. De mozdulatlan arca mögött mély
               hullámokat vert a valamikori énje. Rég elfelejtett szólamok rezdültek meg a lelkén,
               eleven lüktetéssel, mint egy rögök alul kikapart hárfán. Hisz’ valaha ő is érzett
               ilyenformán, mikor huszonegy­éves büszke vállát nekifeszitette a járomnak és
               lemondott arról, hogy születésének megfelelő pályához kezdjen! Fájt neki is akkor ez
               a visszacsúszás; sőt esztendők magára-bizonykodott uj célja kellett ahoz, hogy
               elfelejtse. Pedig ő csak éppen belékóstolt azokba a magasabbrendű dolgokba, amikkel
               ez a lány fülig-ette magát! Mert ő akarta úgy...</p>
            <p>Mégegyszer felbókolt benne a vér emelkedettsége. Az értelem ráismert ujformában
               győzködő régiönmagára és védőleg feléhajolt.</p>
            <p>Az öreg gyöngéden megsimogatta Erzsébet haját.</p>
            <p>- Jól tetted hogy szóltál - mondta. - Gondom lesz rá, hogy könnyitsek a bajodon. Van
               egy kamaraféle a ház végében, csak szerszámok álltak benne. Majd rendbehozatjuk.
               Holnap bejössz velem a városba, ott válogathatsz magadnak belevalót is, kedved
               szerint.</p>
            <p>Majd mikor a lány túláradó örömmel csókolta össze arcát, kezeit: - A zongorát sem
               felejtjük ki, ha már olyan nagyon hiányzik! - fűzte hozzá és nem sajnálta többé azt a
               patvarkodást, mely akarata nyomán föl fog csattanni. Gyűlölte a félmunkát.</p>
            <p>Ezen az éjszakán aludt először Erzsébet, megérkezése óta. Csodálatos álma volt. A
               vádolt és fenyegetett Zamonszkyt látta felé lépkedni a gyűlölettől lihegő parasztok
               sorain át. Halk és finom lénye eszeveszett vágyat ébresztett benne. Széjjeltárta
               karjait s a gyönyör önkivületé­ben magához ölelte ezt a félreértett, magasabbrendű
               embert, akit éppúgy üldöztek, akárcsak őt. Szenvedélyes ölelésben forrtak össze.
               Aztán fekete árnyakként ujra jönni kezdtek a parasztok: „Föld, föld”, üvöltötték és
               megölték őt.</p>
            <p> </p>
         </div>
           <div type="chapter">
            <head>IV.</head>
            <p>Zapletál Jankó - a veterán-zenekar derék karmestere - fölemelte szalagokkal körülfont
               pálcáját, jeltadva a kezdésre. Azonban mert a banda csak ritkán gyült össze
               gyakorolni s mivel a maihoz fogható parádéban eddig sohasem szerepelt, szükségesnek
               tartotta még szóval is biztatni őket:</p>
            <p>- Blaaset aani!</p>
            <p>Hogy mely oknál fogva használt német nyelvet, mikor pedig hamarább szláv származás
               volt az érdemdús ember: örök titok. Igy talán katonásabbnak vélte a dolgot. Fő, hogy
               emberei - csupa kiszáradt, vagy roppant sör-hasú vén legény - értettek a parancsból.
               Nekifuvalkodtak hangszereiknek s mire lediszmeneteztek az alsóvárosba, jó néhány
               ütemnyi különbséggé távolodott köztük az egyéni magánszorgalom. Azonban a kis városka
               lakóinak igy is jó volt. Ők nem mindennap dicsekedhettek olyan felsőbbrendű
               gyönyörűséggel, mint már maga ez a szó is: „zenés ébresztő”!</p>
            <p>A korai órák ellenére sarkig tárult ablakokban - ősi vidéki szokás szerint -
               egymáshoz lapulva szorongtak a nők, hogy egyetlen hintót, vagy járókelőt se
               tévesszenek szem elől. A háziurak a járdák szélén izgultak, lesve, hogy a kitüzendő
               zászlók milyen hosszúságban érvényesülnek legjobban. Csáki, a városi rendőr, annyira
               ment buzgalmában, hogy nagy hűhózás közepett maga is segített gyorsabb ügetésre
               ösztökélni egy csorda tehénkét, melyet a szomszéd község vásárjára hajtottak.</p>
            <p>A város rendjének csősze - aki hétköznapokon legföljebb dulakodó kofák
               szétválasztásában, csirkefogók püfölésében és szájkosár nélkül bódorgó kutyák
               megrendszabályozásában fejthette ki belészorult tetterejét - most kétszeresére
               növekedve domborította ki a fontosat. Köveket dobált a megugratott barmok után,
               olyanokat tapsolva hozzá, hogy szinte a körül­állók tenyere fájt bele.</p>
            <p>Közben váltig fogadkozott:</p>
            <p>- Majd lesz itt rend mindjárt! Majd én megmutatom!</p>
            <p>Tizóratájt feszült izgalom ült ki az arcokra. Frissen-lakkozott urasági fogatok
               süritettek az utcákon, ide-oda. Teljeszámú küldöttségek vonultak a templom felé, mely
               most - száz év közömbös mellőzése után - egyszerre csak megint lényeges valamivé vált
               és ma jubilált, mint valami kiszolgált, vén közhivatalnok. Napokkal ezelőtt
               ujrameszelték; kőbevésték mind azokat az érdemeit, melyek kilencvenkilenc esztendőn
               és háromszázhatvannégy napon át hidegen hagyták a lelkeket. Megdicsérgették s két
               hüvelykkel megnőtt az, aki csak a közelébe férkőzhetett.</p>
            <p>A helybeliek bizonyos tekintéllyel magyarázgatták a vidékieknek:</p>
            <p>- Ilyen templom bezzeg nem mindenütt akad!</p>
            <p>Vagy:</p>
            <p>- A püspök külön csak azért utazott le, hogy ujra fölszentelje!</p>
            <p>Valahol a városka végén ezalatt megindult a menet. A tornyokban nekilódultak a
               harangok és Schütz bátya, az erdőőr - nem minden félelem nélkül - elpukkantotta a
               dombon a mozsár­ágyuját. Mert nem jóravaló puska: ördöngős szerszám ez! És csak a
               Jójézus tudja a szándékát! Hátha eszébejutna visszafelé szolgálni? Akkor pedig
               Istenáldjon Szepi és egy nagy kereszt a jutalomdijra is, ami - ha valaha - most
               biztosan kidukál.</p>
            <p>Szerencsére nem történt semmi rendkivüli.</p>
            <p>Odaalant a városka népe büszkén kapta föl a fejét:</p>
            <p>- Ágyúznak!! Mármeg ágyúznak is! Hejjnye Teremtőm, mi jön még!</p>
            <p>A tömeg széjjelnyilt. Mindenki igyekezett ünnepi arcot ölteni, de olyat, melyből
               lehetőleg kilátsszék, hogy az egész... nem is olyan nagy-valami! Most befelé hízott
               magának a nép, hosszú, sovány időkre való beszéd-tartalékot.</p>
            <p>Zapletál Jankó veteránjai - kiheverve az első lámpalázt - olyan tüzbe lobbantak, hogy
               tőlük ugyan járhatott a karmesteri pálca, ahogy épp akart! Itt minden ember külön
               egyéni fölfogássá önállósodott s ahány fej, annyi vélemény voltak az ütemek dolgában
               is. Az intonált csudálatos zeneműből így mindenki az izlésének legmegfelelőbbet
               választhatta. A magyar inak meg­feszültek a Rákóczi-induló vélt hangjaira, mig
               ugyanakkor az ájtatos szlávok fejbólogatva állapitották meg: „Ezt szoktuk mi is
               énekelni, búcsúkor!”</p>
            <p>Mert amilyen szintiszta faj volt a vidék és falvak népe: éppoly kevert a városkáé.
               Mintha minden áthullámzó politikai áramlat itt rakta volna le a maga hordalékát - nem
               is szólva arról, hogy az Árpád királyok telepitési kedve is elcsöpögtette a maga
               fölöslegét - élt itt magyar, német, lengyel, orosz, sőt hellyel-közzel még valami
               franciából facsarodott korcs-nemzetiség is. A különböző korbeli Zamonszkyk
               világutazásai aztán kipótolták a netalán még hiányos etnográfiai gyüjteményt.</p>
            <p>A lepergett századokat tekintve csodálatosan elszigeteltek maradtak azonban az egyes
               elemek. Mindnek megvolt a maga külön érdekköre, kedvtelése, sőt még a piacon is külön
               rakódtak ki. Valamennyi a maga nyelvén szidta az alkudozó vásárosokat.</p>
            <p>Most az elhelyezkedésnél is magaszőrű a magaszőrű mellé könyököződött. Egymással
               szemben alkották meg a sorfalat. Köztük vonult el a zenekar. Azután megyei és városi
               nagyságok jöttek, mögöttük aranyos sátor alatt a püspök - nagy tömege a karinges
               papoknak - zászlóvivők, hátramozdítók, majd valami apródféle, selyempárnán hozva a
               lovagi jelvényeket, érdemrendeket.</p>
            <p>Utána lépkedett Zamonszky: egy szálfamagas, feltűnően széparcú férfi. Negyvenöt-ötven
               év közt járhatott már. De tizenötöt bátran letagadhatott volna. Finom, hosszukás arca
               megmaradt rugékonynak s haja magátólvaló feketeséggel villant elő a halántékainál.
               Keményen fejlett, kissé előreugró állában, összeérő szemöldökeiben bennevolt az
               érvényesitésig-tartó akarat, az a fajtájú, mely annál erősebb, minél egyoldalúbban
               fejlődött. Hogy milyen irányban: arról mentől némábban, annál ékesszólóbban megfelelt
               a csókpárnás, duzzadt száj s az élénk fekete szemek, melyek - képtelenül egy
               pillanatnyi megállapodásra - izgékonyan repkedtek tárgyról tárgyra.</p>
            <p>Világoskék diszmagyart viselt, mely úgy ráfeszült a tökéletesen fölépitett testre,
               hogy a finom szalonizmok átütöttek rajta, minden mozdulatra.</p>
            <p>A tömeg felzsongott, mint egy megbolygatott méhkas s a nyakak lehetőségig megnyujtott
               szárán minden áll igyekezett az előttelevő vállra kapaszkodni. Gyönge lökdösődés
               támadt. Magyar és orosz, német és lengyel: most egyetlen kiváncsi gyermekké izgulva
               itta magába ezt a nagyszerű emberpéldányt.</p>
            <p>Az elragadtatás kurta szavakba sercent:</p>
            <p>- Odanézz! Láttad?</p>
            <p>- Tyüh a kiskésit!</p>
            <p>Egy asszony - hétköznapokon illetékes becsületbirája minden női erkölcsnek - roppant
               odalételében csak ájvákolni tudott: jaj, jajajj...</p>
            <p>Nem csoda, ha a bámulatnak ebben az osztatlan hevében szinte észrevétlen maradt az a
               két férfi, aki Zamonszky után haladt.</p>
            <p>Csak egy sápkóros, ezerszemű varrólány pedzette:</p>
            <p>- Ez az innenső itt: a fia.</p>
            <p>Kázmér volt a birtok leendő ura. Huszonegy-huszonkét éves, magas, de véznaságig
               törékeny fiu. Hirtelennőtt alakja vállban előrebukott kissé, mintha csak nehezen
               birná a rápanyókázott kékbársony mentét. Arca - melyen lágy vonalakkal futott szét
               valami névtelen szomorúság - mindég fáradtnak látszott. Talán távolbanéző, nagy kék
               szemei tették, vagy lágyanformált, érzékeny ajkai.</p>
            <p>Tekintetében - ahogy felpillantott - egy bevallatlan csodálkozás rejlett afölött,
               hogy az éter testté sürüsödhetik, hogy ő ittvan, élő, mozgó, brutálisan csont és
               húsemberek közt, akik nehéz, vastag fejeket cipelve zajt támasztanak, minden
               kényszeritő ok nélkül. Idegenkedett tőlük igy csordába verődve. A tömeg ezerlábon
               himbálódó mozgása, tompa moraja, meg­széditette, mint egy beléfutó, láthatatlan ököl.
               Kedvetlenül karolt a mellette haladó, kissé bicegő férfibe:</p>
            <p>- Lásd Albin, ezt mind a száz év terelte össze, - mondta keserűen. - Milyen szép
               volna, ha az Istenség vonzaná őket s nem ostoba, üres számok..!</p>
            <p>Amaz csak rávillant s nyomban kiérezte a szavakból a cáfolat után nyúlkáló vágyat. De
               hogy hazugsággal gügyögtesse álomba ezt a már nyilószemű lelket, ahoz tulságosan
               nyílt homlokot hordott hajlatlan nyakán és jobban is tisztelte az első kételyei közt
               támolygó fiatalságot.</p>
            <p>Komolyan felelte:</p>
            <p>- Tévedsz. Mégcsak nem is a számok, hanem a látványosság. De eszedbe ne jusson ezért
               fölöttük itélkezni! Mit gondolsz! Ezeknek a primitiv embereknek is van szükségük
               lelki eseményekre! Ami neked Nietzsche, vagy Verlaine: azt jelenti számukra nehány
               aranygomb, egy rendjel, vagy egy-egy soknevű hatalmasság. Barátom, csak mutasd nekik
               oda az arcodat, mert joguk van ahoz, hogy legalább életükben egyszer lássanak egy
               eleven nagyurat.</p>
            <p>- Eszerint vásári komédiások vagyunk?</p>
            <p>A másik szárazon fölnevetett:</p>
            <p>- Legyen, ha épp kötöd magad a hasonlathoz!</p>
            <p>A szőke fiu kezdett nem-szédülni a tömegtől. Olyan tekintettel nézett végig magán,
               mintha azt keresné, hogy melyik tagját vesse el hamarább magától. Arcára kiütközött a
               morális utálat.</p>
            <p>- Én is gondoltam már erre - mondta aztán. - És ilyenkor mélyen érzem az egész
               osztályom visszás helyzetét. Valahányszor egy utcasarki koldúst látok, felgyűl bennem
               a sírás és nem tudok szabadulni a gondolattól, hogy azért éhesek, mert elettem előlük
               az ételt. Hogy azért me­zítelenek, mert a társadalom részrehajló kézzel segit nekem
               lehúzni hátukról a takarót. Azt a takarót, amire még csak szükségem sincs, amit csak
               fölraktározok egy soha be nem követ­kező éhkoppos holnap aggodalmában. Igazad van! Mi
               az ő elhóditott életüket éljük, halmoz­zuk fel egy meddő jólét-tartalékba. Ha félek a
               tömegtől, ez nem pusztán az idegeimből jön. Szánom ezeket a megröviditett embereket
               és rettegem a lelkiismeretem szavát. Minél nagyobb a tömeg, minél kicsinyesebb ok
               hajtja őket össze, annál mélyebb ez a szánalom. Hidd el, ha végiggondolom, hogy mit
               fogadunk el tőlük, s hogy mit adunk cserébe érte nekik: összeszorul a lelkem és
               szivesebben nem-lennék, hogysem ezt a fajtájú életet éljem.</p>
            <p>A másik bólintott:</p>
            <p>- Persze! Ez volna legkényelmesebb. Tiszta dolog! De korántsem jóvátétel! Csak egy
               negativ formája a továbbvétkezésnek. Nem az, barátom! Te nem láttál a sors könyvébe!
               Mit tudhatod, hogy nem épp a te neved mellett áll-e a nagyra-hivatottak
               jelzőkeresztje? Hogy nem épp rád vár-e a nagyszerű feladat: tenni, gyógyitani,
               kiegyenliteni a jogtalan eltolódásokat és kár­pótolni a megröviditett embereket a
               szenvedett igaztalanságokért? Az evolució szükségszerű kérdéseket vet föl, mégpedig
               nem azért hogy megoldatlanul hagyja őket. És minél sürübben nyög a társadalom, minél
               hevesebbek a fájdalmak: annál közelebb az új eszme születése. Most, mikor már minden
               sebből ez a probléma vérzik ki: jó okunk van hinni, hogy közel az óra. S „boldog az,
               kit eljövén, ébren talál”.</p>
            <p>A fiatalember kétkedően mosolygott. Eltünődve nézte az apja előtte lépkedő
               lakkcsizmáit, amint kirugódtak térdben, feszesen.</p>
            <p>A másik őrizve figyelte minden mozdulatát.</p>
            <p>Sajnálta, hogy kegyetlen igazságokat kellett lemeztelenitenie előtte, holott úgyis
               abban a korban volt, mikor neki magának fájt az egész hirtelen beleáramló világ. De
               viszont azt is tudta, hogy ez a kor a legfeldolgozóbb, a legkiheverőbb.</p>
            <p>Közben a templom-ajtóhoz értek, mely már magábanyelte az előttük haladókat. Itt a
               fiatal­ember félreállt, előrebocsátva társát. Középtermetű, sovány ember volt az,
               ötvenes évekbe deresedő fejjel s olyan arccal, melyre gőggel-viselt szenvedés vont
               mély barázdákat. Kázmér, bontakozó jellemének teljes eszmény-képet sóvárgó hevével
               rajongott érte; de különben az egész környék ismerte és szerette gróf Sényi
               Albint.</p>
            <p>Az oratóriumban már ott-találták Zamonszkyt. Azonban feléjük se fordult.
               Előrenyujtott testtel, kissé áthajolva a párkányon, olyan mereven nézett valamit,
               mintha a látvány magához rögzitené a tekintetét.</p>
            <p>Az utóbbjötteknek végül is feltünt ez a roppant bámulás. Ők is arrafelé fordultak és
               Albin arcán megszalad egy gúnyos mosoly.</p>
            <p>Lent a padsorok egyikében egy szokatlan szépségű leány ült, ölében összekulcsolt
               kezekkel. Az ablak szines ólomüvegén át ráömlő kék világitásban éteri és
               valószínűtlen volt ez a szépség, mint egy jelenésé. Csak tág fekete szemei
               bizonyitottak rá élő voltára.</p>
            <p>Jó nehány másodpercig tartott a szinte érzékeket csaló látomás. Aztán a nő
               megmozdult. A melletteülő öreg emberhez hajolt, suttogásra hullámosodó szájjal. A
               dolog különös volt, mert a feszes-kékbe öltözött valakin, a cifra, sallangos
               dohányzacskóján, megérzett a magát tudatosan hangsúlyozó paraszt.</p>
            <p>Zamonszkynak elismerés kellett.</p>
            <p>- Mit szólsz hozzá! - kérdezte egy intéssel s az erős, fehér fogai nedvesen
               csillogtak, mint egy megingerelt ragadozóé.</p>
            <p>Sényi arcán árnyék futott keresztül. Nem felelt. Elfordult, nyomatékosan a szentély
               felé.</p>
            <p>Ott ezalatt megkezdődött már a mise. A celebráló püspökből súllyal kanyarodott ki egy
               darab lélek:</p>
            <p>- Gloria in excelsis Deo...</p>
            <p>Sajátságosan megváltozott ez a különben amorf hústömeg az oltár mellett! Akik a
               hétköznapi magánlényét, nehézkes és vonszolt járását ismerték: nem győztek
               csodálkozni azon a könnyed­ségen, mellyel ilyenkor mozgott. Mintha a naponkint
               körüljárt titok mindég uj és fiatal erővel áramlanék át rajta: a hatalmas tagok
               símuló összhanggal hajoltak, engedtek az akarat paran­csának. A papnevelő minden
               növendéke rejtett becsvággyal gyakorolta ezt a térdhajtást; de az összehulló
               lágyságot, a testtel kifejezett megalázkodást, senki sem tudta az ő módján
               vissza­adni.</p>
            <p>Sényiben örült a müvészit-talált lélek.</p>
            <p>Engedékenyebbé szelidülve fordult Zamonszkyhoz.</p>
            <p>- A vallásban is tényező a szépség - mondta. - Nézd, ezeken a mozdulatokon keresztül
               közelebbjön az értelemhez az egész misztérium. A katolicizmusnál - ahol a nép amúgy
               sem érti az istentisztelet nyelvét - több súlyt kellene fektetni arra, hogy a pap egy
               kicsit művész is legyen. A jelképes dolgok átérzett testesitése...</p>
            <p>Zamonszkyt fellázitotta ez a minden érzékén beletolakodó templom.</p>
            <p>Türelmetlenül vágott közbe:</p>
            <p>- Ugyan kérlek..! Az a csinos lány odalenn, igazabb misztériumot testesít belém, mint
               három püspök!</p>
            <p>Sényi megütötten hallgatott el. De a tekintete megvetőleg söpört át amazon.</p>
            <p>- Kissé zajos a lelkesedésed, - felelte. - Nem csodálnám, ha másoknak is
               feltűnnék.</p>
            <p>Azzal Kázmér felé hajolt.</p>
            <p>De irva volt talán, hogy ma seholse találjon velecsemegézőre ez az inyenc lélek. A
               fiu éppoly kevéssé figyelt rá, mint az apa. Szavai megértetlenül siklottak le róla.
               Szemei - mély megdöbbenéssel - csak egy irányba láttak: az idegen szép leány felé.
               Mintha valami kezdődő láz gyujtott volna világot benne, egyébként sápadt arca
               átszinesedett, mint a rózsaszinű tej­üveg. Annyira elmerült, hogy szinte
               összerettent, mikor Sényi váratlanul térdére tette a kezét.</p>
            <p>- Vigyázz, ilyen eleven szentképet nem nézhet sokáig büntetlenül egy hozzádhasonló
               neofita..!</p>
            <p>A fiu mégjobban elpirult s mint szégyelt rokonra, ismert önmagára.</p>
            <p>A kinos jelenetnek az oratóriumi ajtó nyikorgása vetett véget. Malina jött be,
               Zamonszky magántitkára.</p>
            <p>A fiatal dzsentri olyan alak volt, mely nyúlánk, könnyed tagjain elegánssá avatott
               minden ruhát. Csinos arcát is egy magáravett, állandó mosolyba öltöztette s
               egyáltalán minden rutinos mozdulatán meglátszott, hogy - saját megvakitott,
               megsüketitett igazi lényét háttérbeszorítva - hangsúlyozott nemönmagát adja, mikor
               szolgálatot teljesit.</p>
            <p>Zamonszky legott odaintette, nehány halk szót váltott vele.</p>
            <p>Egy töredék mégis eljutott Albin füléig:</p>
            <p>- ... Timár Pál, a paraszt-pátriárka...</p>
            <p>De ez éppen elég volt neki. A környék minden valamirevaló családját ismerte -
               legalább névről - és tudott az ügyes-bajos dolgaikról, nemkülönben a köztük uralkodó
               erkölcsökről is. Mérlegelése nyomban megbillent, mintha bekövetkezhető dolgok súlya
               nyomná alá. Igyekezett lefoglalni Kázmért, folytonos közbeszólásokkal fordult hozzá,
               ám egy pillanat: s a fiu megintcsak ottkalandozott a szép ismeretlennél. Végre
               felhagyott kisérleteivel s azontúl fásultan, szinte meggörnyedve ült helyén.</p>
            <p>Először érezte, hogy a társsá nevelt fiatal lélek elszabadult tőle, ki az egyéni élet
               szabad­ságába, ahová nem követheti többé, ahol elmondatlan gondolatok fogják útját
               állni, ahol talán gyűlöletes szerep jut majd neki, mert a gyermek-szemek kezdenek ime
               rányílni egyedül szükséges továbbnevelőjükre a nőre...</p>
            <p>Mintha az alanthullámzó szertartás búcsúztató gyászmiséje lenne mindannak, ami volt:
               hirtelen egyedülmaradottnak s szörnyen elküldöttnek érezte magát. Itt a sokadalom
               közepett, hol kimondott szók és elmozgott külső mozdulatok alatt mindenki felé egy
               darab rejtett élet, egy igéretnyi remény, egy sugárnyi jövő indult titkos siklással:
               ő elkerült és céltalan maradt, mint valami beiratlan lap közepére tett pont.</p>
            <p>Vállatvont s szemei fáradt vándorok módjára hulltak a szomszéd üres székre, hol a
               Zamonszkyné helye volt rendesen.</p>
            <p>Hátratámaszkodott, rákönyökölve a felhúzott térdére. De legott felszisszent és
               visszarándult.</p>
            <p>A bénult tagban kinos helyreigazitással fájt fel a szűkmarkú sors neki mégis
               odaosztott adománya: egy beleküldött, roncsoló golyó. Valaha régen kapta a lovag
               úrtól, mikor még mindketten véresen fiatalok és esztelenek voltak...</p>
            <p>Mint gyászhajdúk fekete tollbóbitái, itt ujra egy csomó temetkező gondolat bókolt föl
               benne. Hogy szabaduljon tőlük, megint lenézett az ájtatoskodókra. Egyszer csak - maga
               sem tudta hogyan - az ő tekintete is belezökkent a másik kettőtől kimélyitett útba,
               az ismeretlen leány felé. Épp fölpillantott, egyenest hozzájuk. S ahogy nézett, a
               szemek sötétje folyton tágult, mintha növekvő csodához idomulna.</p>
            <p>Kit nézett igy, ilyen lélegzete-fogyó, királyilag kendőzetlen elragadtatással, ahogy
               csak liliomos madonnák tudnak nézni az oltárképeken? Megfoghatta ez a gyöngénsikerült
               produk­tuma az elfáradt alkotó természetnek: a fiu?</p>
            <p>Nem. Az apa delejezte magához; ez a kiérett, fölséges emberpéldány, aki a maga
               nagyszerű föllobogásával túlsugárzott környezetében minden halványabb
               életlángocskát.</p>
            <p>Odalent a nép hosszú, elnyujtott éneklésbe kezdett s a lány mellett ülő öreg nemlátón
               és érzéketlenül a köröttefolyó dolgokra, komoly buzgalommal zengte magát a tömeg
               élére:</p>
            <p>- <hi rend="italic">Szent vagy uram, Sz-e-ent vagy</hi>...</p>
            <p>Sényiben mégegyszer cselekedetre mozdult az elfekvő akarat. A gondolat, hogy
               valamikor ez a fiu éppoly sivár leltározgatással járhatná körül lelkének
               lemeztelenitett falait, mint ő az elébb: felrázta ernyedtségéből. Egy percre az az
               érzése támadt, hogy föl kellene most állania s harsányan lekiáltani oda, annak az
               embernek:</p>
            <p>- „Vigyázz, menjetek innen, meneküljetek!”</p>
            <p>S neki meg kellene ragadnia a neveltje kezét, a saját ellenszegülésén át is
               vonszolni, vinni, el, kifelé. Vagy egycsapással ártalmatlanná tenni ezt a széparcú
               ragadozót.</p>
            <p>De ez csak egy pillanat volt, mely nyomban elnyúlt a formák és helyzet
               lehetetlenségén.</p>
            <p>Hogy lehetne itt gyűlölködni, mialatt az oltár mellől nagy figyelmeztetéssel cseng a
               lelkeket egybebékitő ige: „Az Ur veletek!” Hogy támasszon zajt, aki a másokét is
               kerülte? Hogy üssön az, akinek izmaiból hiányzik a durva mozdulatok gyakorlata?</p>
            <p>A templom falai erős őrzéssel őrizték a felülről kiosztott embersorsokat. A halandó
               változtatni-akarása lankadtan hullott le róla.</p>
            <p>Kázmér tovább-bámulta az ismeretlent.</p>
            <p> </p>
         </div>
           <div type="chapter">
            <head>V.</head>
            <p>Erzsébet hátralépett a faltól, melyre épp most akasztott föl egyet képei közül. A
               világítást tanulmányozta. Jó-e? Nem kellene-e valamivel lejjebb, vagy följebb verni a
               szeget?</p>
            <p>A festmény egy középkori lovagot ábrázolt, aki kardjának vaskosarán nyugtatta
               csipkeujjas kezét. Valamikor sok szeretettel babrált rajta, mig kihozta ezt a merész,
               büszke kifejezését a szemnek.</p>
            <p>Nem, a hely nem volt megfelelő. A nyalábokban beömlő fénysugarak tuljózanná tették a
               lobogó, dacos tekintetet. A finom keztyűkbe bujtatott kezek is inkább mereven,
               semmint feszesen pihentek a kard markolatán.</p>
            <p>A kép különben erősen emlékeztette a lányt valakire.</p>
            <p>Kire?</p>
            <p>Nem jutott eszébe. Nem is tűnődött rajta soká. Megint föl kellett mennie a létrán. Uj
               szöget vert be és a szemközti falra akasztotta kedvencét. Igy már jó, zavartalan volt
               az illuzió.</p>
            <p>Rövid szemlét tartott szobája fölött, melynek elrendezésével elkészült. Kissé
               elfáradt, de azért mosolygott.</p>
            <p>Nagyapó milyen bőkezüen ellátta mindennel, amire csak vágyott! Amire hosszasabban
               nézett, azt mindjárt csomagoltatta is, úgy, hogy végül már nem mert föltekinteni.
               Most ittvolt minden. Gömbölyitett-sarkú, tömör bútorok, csupa fehér. És zongora is.
               Egy álmosan elnyúlt, komoly Bösendorfer. Semmi sem hiányzott s az izléses elhelyezés
               lelket adott az élettelen dolgokba. Minden saroknak megvolt a maga külön jelleme.</p>
            <p>Az ablak festőállvánnyal: szinekbe-simuló elkalandozásoké. A háromágú tükörasztal
               kissé könnyelmű szeglete: lágy párföm-illat, ezüst eszközök. Az ágy himzett párnáit
               fehér csipke-teritő titkolta.</p>
            <p>Erzsébetben, mint egy megsimogatott macska, belső dorombolással nyúlt el a
               dédelgetett kulturlény: jó itthon! Ezt a szót gondolatban sokszor elmondta. Mint
               holmi nyalánkságon, úgy elédeskedett rajta. Tulajdonnal megvesztegetett lelke már nem
               akart emlékezni tegnapi énjére, mely borzadott és elkivánkozott innen. Az
               elszigeteltség közelebb hozta azokhoz, kiktől testközelben szörnyű messze állt. Nem
               gondolt ugyan kifejezetten rájuk, de a nagy elégedettségében, mindent-szeretésében:
               ők is benne voltak.</p>
            <p>Végignyujtózott a hencseren, melyet egyetlen fehér medvebőr takart. Üde, keskeny arca
               éles körvonalakkal rajzolódott a világos háttérre. A mackó feje selymesen simult
               hozzá és kandi ostobasággal meresztette rá sárga üvegszemeit.</p>
            <p>Az öröm visszahozott egyet gyermek-pillanataiból, melyek rideg módon kallódtak el a
               sivár idegenben.</p>
            <p>Játékosan szoritotta magához az állatfej massé-orrát:</p>
            <p>- Te drágám..!</p>
            <p>Kint a tornácon Katalin néni énekelt.</p>
            <p>A nyitott ablakon behatoltak a szorgosan különhúzott szótagok:</p>
            <p>- <hi rend="italic">Elejbemén Jézu-hus A fáklyás vitéznek. Igy kérdezte-he tehát
                  tőlük: Tehát kit ke-restek? Názáreti Jézu-hust. Igy volt a fe-e-le-let</hi>...</p>
            <p>Sirámos volt ez a dallam, sikongó, olykor szörnyen félrevitt hangjaival és
               Erzsébetnek mintha kopogtattak volna a szivén.</p>
            <p>- Jézus..! - mondta legott, vendégváró készséggel s mint egy engedelmes, jó gyermek,
               mellére kulcsolta a kezét. Forró, sajátszavas imában akarta visszahálálni ezt a soká
               nélkülözött, de végül mégis megtalált otthont.</p>
            <p>Azonban már az első fohásznál megállt.</p>
            <p>Ilyen józan nappali időben nem tudott imádkozni...</p>
            <p>Kivül pedig továbbdicsekedett az egyszerű asszony istent-talált hangja:</p>
            <p>- <hi rend="italic">Én vagyok, azt mondja Jézu-hus a se-regnek, Jézusra rohannak.
                  Karddal-doron-gokkal, Kő-tözik kö-tél-le-el, Erős vaslán-co-ók-kal</hi>...</p>
            <p>A leány szinte elirigyelte érte.</p>
            <p>Mért, hogy ez odakint úgy veszi elő az áhitatát, mint egy zsebretett kulcsot?! Mig
               nála hangulatoktól függ és csak nagyon ritkán érzi a tökéletes elragadtatást!</p>
            <p>Vádolta magát és a templom-avatásra gondolt.</p>
            <p>Hogy kordult fel pedig benne az éhség akkor: Istennel alapozni az ujélet utját!
               Körülvenni magát vele, mint egy ragyogó páncéllal, hogy gyűlölet és kajánság
               lepattanjanak róla s a kikönyörgött szelidség lefegyverezze az ellene acsarkodókat..!
               És csak mozdulatokat, külső formákat talált. Birálgató, mérlegelő száraz és
               imádságtalan volt a lelke.</p>
            <p>Most egyszerre az emlékezések egymásutánja egy arcot sodort elé. Egy tökéletesen szép
               férfi feje jelent meg az oratórium páholyában, mintha meghajolni jönne a neki osztott
               tetszésért.</p>
            <p>- A lovag! A méltóságos úr..! - suttogta akkor mögöttük valaki. És ezek a bátortalan
               hangok most Erzsébet lelkében tágultak ujjongóvá, mintha sokak félve keresgélt
               kincsét ő találta volna meg, egy véletlen fordulónál.</p>
            <p>Nagy evoé-kiáltással kapott utána örökéhes szépszeretete és tavaszi mohósággal ült a
               dús gondolat-lakomához. Az eszmetársulás elhajtott szekere mögött messze maradt az
               áhítat, mint szelid koldús, mely megszokta, hogy üres tenyérrel hagyják a mellette
               elrobogó, boldog emberek.</p>
            <p>Egyszerre ijedten összerándult és tágranyitotta a szemét.</p>
            <p>Kivülről dühös csörömpöléssel tört be hozzá a próza.</p>
            <p>Katalin néne hangja felsivalkodott:</p>
            <p>- Jajjaj, hogy meg ne verjen Isten állólábadon, te pogány! Szenthurka! Ilyet mondani
               a nagyobbnak! Nem ragadt le a nyelved, mielőtt a szádra vetted!? Te
               varacskosbéka!</p>
            <p>A lármába ujabb hang vegyült:</p>
            <p>- Üsse, üsse, tanijja! Jól elkenni! Az kell neki! Úgy okosodik! Terelni köll a
               gyerek-félét mint a birkát, hogy a jó füvet harapja, ne pedig a tilosat! Hallottak
               ilyet?</p>
            <p>Erzsébet az ablakhoz ment. Kinézett.</p>
            <p>Katalin nénit látta, magából kikelve s egy másik fiatal menyecskét. Ez lehetett a
               tanácsadó. Kettejük közt szipákolt a megszeppent büntettes. Sértett fél éppen erélyes
               nyakleveseket helyezett el rajta. De mielőtt közmegnyugvásra betetézhette volna az
               osztó igazságot, vércsevijjogással egy aszaltszilvaképű nőszemély csapott le
               rájuk:</p>
            <p>- Nem törik le szárában a kezed, Kata? - rikoltotta szederj-vörösen. - Mindörökké a
               szenteket hánytorgatja ez, de az ártatlant nyúzni van lelke..!</p>
            <p>- Nyúzza a pecér, akinek mestersége! Az! Akkor járjon a kenyérlesőd, majd ha téged
               szent­hurkázik! - volt a visszapattanó válasz. - Én biz’ nem türöm, tudod-e. Mit
               mártakozol bele!</p>
            <p>- Azért, - nyelvelt a száraz, - mert az én unokámhoz ujjal se érj! Lábánál fogva
               rángatja ez le még a miurunk Jézuskrisztust is a magasságos menyből, de a kisebbet
               bántani nem szárad le a keze!</p>
            <p>A menyecske közbelépett:</p>
            <p>- Szülém, szülikém! Ej mán no..! Hagyja mán no, jól van mán, ‘szen nem tört csontja!
               Terelni köll a fiatalt...</p>
            <p>- Néked aztán ki szólott eccer? Te nyálasképű! Akkor tátsd el a csőröd, ha hozzád
               megyek emberséget tanulni! Addig ne virginálj! Nicsak! Azt a kisasszonyt oktassátok!
               Azt a világ-heréjit!</p>
            <p>Egy széles mozdulattal Erzsébet ablaka felé intett:</p>
            <p>- Azt ott! Boldogabbik oldalára fordul, mire én már lábamrul-rogyok. Éccakára mintha
               kilenc macska volna a mejjembe zárva a sok dologtul, az meg egyet se mozdul! Enni
               bezzeg tud! Pénzt költeni, azt tud! Csak a dologra gyönge!</p>
            <p>Katalin csipőre-vágta a kezét. Fejkendője vége harciasan libegett.</p>
            <p>- Ugylehet hogy gyönge, de az is lehet, hogy nem. Egy bajod se legyen vele, te
               paraszt!</p>
            <p>- Nekem mondod?</p>
            <p>Pillanat alatt egymás hajában lógott a kettő. Lobogott a bő ráncos szoknyájuk.
               Rikoltozva tépték, marcangolták egymást, mint két felbőszült kotló.</p>
            <p>- Coki paraszt, álljon el a görcs! Engem ütsz? He! Engem?</p>
            <p>- Cseléd! Cseléd! Urak lábakapcája! - visongott az aszott.</p>
            <p>Járt a keze, mint két hosszú cséphadaró. De aztán kifogyott belőle a levegő és
               erejehagyottan tántorodott falnak. Katalin kövér tenyere jobban birta a tempót.</p>
            <p>Nagy csönd lett.</p>
            <p>Erzsébet lehunyta a szemét, mely előtt fekete, vörös karikák táncoltak, kerge,
               szédült táncot. Várta az ember-halált, mely be fogja tetézni ezt a förtelmes
               szinjátékot.</p>
            <p>De nem jött semmi.</p>
            <p>Odakint ujra megszólalt Katalin hangja, kissé bár lihegve, ám szinte örvendezve, mint
               holmi sikerült munka után:</p>
            <p>- Két garasért kitolná a kecskét a sárból, azért eszi az irigység! Sajnálja az
               árvától a betevő falatot is!</p>
            <p>Azzal nyugodtan ismét a dolgához látott.</p>
            <p>Erzsébet csak most mert föltekinteni.</p>
            <p>A szilvaképű vénség már az udvar tulsó végében iklatott, vissza-vissza acsarkodva
               Katalin felé: ezt megbánod! Megkeserülöd még a mai napot! Az asszony azonban - mintha
               mi sem történt volna - csöndesen dudorászott: lu-du, lu-du, lud-ddu-ddu... Oda sem
               hedritett a fenye­getésre, melyből különben hiányzott is a meggyőződés.</p>
            <p>A leány elhült. Percekig tartott, mig a váratlan dolgok elhelyezkedtek benne, mig
               hinni tudta azt, amit látott. Aztán végtelen útálattal, mintha hernyót rázna le
               magáról, megborzongott:</p>
            <p>- Istenem, micsoda érthetetlen világ! Ilyen élet!</p>
            <p>Érezte, hogy sohasem fogja megszokni az efajta meglepetéseket. Hogy hasztalan
               különözi el magát atyafiaitól, a durvaságuk - mint a vastag, lényükből kisugárzó
               illat - becsorog hozzá, a réseken át. Szörnyen kezdetlegeseknek tűntek föl előtte ez
               emberek indulatai. Mi volt, ami ennyi lármával kirobbant belőlük!? Gyűlölet? Nem. Az
               a csöndes és szikrázószemű. Pusztán testi szükséglet tehát, könnyű inger, melyet
               éppúgy képtelenek visszafojtani, mint nagy nyeletek után a csuklást.</p>
            <p>Idegenkedése irántuk erősebb volt, mint valaha. A szemérehányt ingyen-falatok mintha
               rögökké álltak volna össze a vérében; saját testében is meghasonlást hordott.</p>
            <p>Katalin ezalatt vidámabb melódiába fogott odakint:</p>
            <p>- <hi rend="italic">Ugy megforgatták Magdolnát Mind elhányta a szoknyáját Káá-nán
                  meny-nyegzőbe</hi>...</p>
            <p>Majd gondolt egyet, bejött.</p>
            <p>Erzsébet elforditotta a fejét, mintha neki volna oka szégyenkezni.</p>
            <p>Az asszony az udvar felé intett.</p>
            <p>- No, most jól összegyöttünk eccer! Annak megadtam, tudomistenem! De hát mit köt ki
               velem! Ha ő kényes a maga fajtájára, az én Borcsám árvájának sem a drótostót szegte
               be a fülit! No.</p>
            <p>Fontoskodva pillogott s a kis tömpe, fölágaskodó orrával a réklije ujját
               fényesitgette.</p>
            <p>A lány erőlködött, hogy valami köszönöm-félét sajtoljon ki magából a harcos
               védelemért. De a mosdatlan szók, durva mozdulatok: pocsékká tették minden
               igyekezetét. Aztán egyszerre - mintha idegei föllázadnának az ide-oda ráncigálások
               ellen - rázkódó erővel tört ki belőle a sírás.</p>
            <p>Arca elé csapta két tenyerét és csaknem kiáltva mondta:</p>
            <p>- Nem vagyok kenyérpusztító! Dolgozni akarok! Hozzon munkát, kötést, varrást,
               akármit! Súrolni fogok! Igy nem birom tovább!</p>
            <p>És egy csapással öröme, hálája, minden imádságos álmodozása odalett.</p>
            <p>Rossz iskola volt ez arra hogy a népet megszeresse, de a sűrüpárájú, buja légkörben
               melegágyi erővel burjánzottak fel a szunnyadó szenvedélyek...</p>
            <p>Mikor elcsitult, ő maga is csodálkozott azon, hogy ilyen féktelenségre lobbant.</p>
            <p>Oh, Madame ott a svájci intézetben, mit szólna, ha igy látja! Szerencsére - vagy
               szerencsét­lenségére - távol volt azonban innen Svájc, a behűtött nevelőnő szemeinek
               két megfagyott tava s az egész letemperált, összhangzó világ.</p>
            <p>Amint fölnézett, a lovag képére esett tekintete. Hűvösen, fölénnyel mosolygott le
               rája a büszke férfiarc, finom csipke-bodrai közül. Fölséges derű s a dolgok
               lekicsinylése sugárzott szét a fegyelmezett vonásokból.</p>
            <p>Erzsébet előtt egyszerre tisztán állt, amin eddig hiába tünődött. A festett lovag
               különös módon hasonlított az eleven lovagra...</p>
            <p> </p>
         </div>
           <div type="chapter">
            <head>VI.</head>
            <p>Zamonszky ezen a reggelen már a huszadik cigarettáját dobta félre, félig elszívottan.
               Iró­asztalán fenyegető magasságú aktahegyek meredeztek. Ez elvette minden jókedvét.
               Gyűlölte a betűt. A kastély összes szobái közül ezt - a dolgozószobáját - tartotta
               legellenszen­vesebbnek, hová csak havonkint egyszer, a birtokok intézőinek
               összes-ülését megelőző napon tette be a lábát. Ilyenkor sokszor alá kellett irni a
               nevét. Tulajdonképp minden felterjesztést át kellett volna olvasnia is, de erre
               sohasem gondolt. Találomra kihuzgált egy csomót az ügy­darabok közül s dühös
               tollpercegetéssel alákanyaritotta. A megmaradtakra pedig egyszerüen rácsapott:</p>
            <p>- Semmi se lesz belőle! Mondják meg a jószágigazgatónak!</p>
            <p>Az elintézésnek ebből a furcsa módjából aztán sokszor igen fonák dolgok sültek ki,
               melyek végtelenül elkeseritették őméltóságát. Nehány intéző, vagy gazdatiszt
               kegyvesztett lett. Értelmetlen, becstelen nép! Valamennyi hülye és tolvaj! Ez volt a
               véleménye róluk. Szek­veszt­rumba kergetnék a birtokot, ha az ősi föld nem győzné
               olyan derekasan!</p>
            <p>Szekvesztrum! Roppant mumusa volt ez a szó, melynek ugyan nem ismerte a maga teljes
               belső jelentését, de az elődöktől átöröklött ideges félelme - épp ezért - annál
               nagyobb aggodalommal kerülgette. Tudta, hogy kényelmetlen, hogy különböző
               megkötöttségekkel jár s ez épp elég ok volt arra, hogy gyűlölje.</p>
            <p>Most keresztbevetette lábait és tokjáig belevágta a tintába a tollát. Nagy sóhajtások
               közt aláirt vagy nyolc ügydarabot, akkor megállt. Eszébejutott, hogy ezen az idegőrlő
               munkán könnyiteni lehetne! A hivatalokban - hol unatkozó napjaiban megfordult -
               látta, amint egy irnok bélyegzővel aláütögette az ügydarabokat.</p>
            <p>Persze! Erre a fáradság-megtakaritásra őt senki sem figyelmezteti! Ugyan ki is
               gondolna rá, hogy őt valami fölösleges munkától megkimélje!? Sőt bizonnyal örvendezik
               ilyenkor az egész fizetett rablóbanda, amiért - hozzájuk hasonlólag - orrával szántja
               a papirost!</p>
            <p>Nos, hát majd nem fognak örülni! Majd fog ő csináltatni magának egy ilyet,
               legközelebb. Gummiból; vagy amiből már szokás. Csinos ébenfanyél, a címer rajta... De
               nem! Ez dörzsöl­né a tenyerét. Csak egyszerüen hát. Egész simán!</p>
            <p>Önkéntelenül kezeire nézett. Feketék voltak. Őméltósága képtelen volt irni anélkül,
               hogy össze ne tintázza magát. Pedig úgy irtózott ettől a pocsék folyadéktól, mint
               némely hisztériás leány a vértől.</p>
            <p>Széttapogatott az asztalon valami után, hogy letörülhesse a most még friss nyomokat.
               De semmit sem talált, csupán egy garmaz kék-fekete aktakötöző zsinór hevert a vonalzó
               alatt.</p>
            <p>Kézbevett egyet, megnézte.</p>
            <p>A galandok mindkét végét gondosan kirojtozta az aprólékos hivatalnoki tisztelet. Ámde
               a végek friss vágásról tanuskodtak, s ez most felbőszitette.</p>
            <p>Dühösen vágott a csengőre:</p>
            <p>- Pepi, a Bernáth urat!</p>
            <p>A komornyik eltünt. Távolabb nehány teremmel - ahol a különböző szakelőadók vidám
               pletykával tólták az időt - lúdbőrös megütközést keltett a váratlan ad audiendum
               verbum. Rendszerint békénhagyták őket. Bernáth, akinek a parancs szólt, olyan nehezen
               vált el a székétől, mintha gyökeret eresztett volna belé.</p>
            <p>- Fogadja őszintémet! - kajánkodott Háberfeld, a főerdész, aki már ismerte a
               dörgést.</p>
            <p>Bernáth nagyon zord fogadtatásban részesült. Zamonszky nyomban magához intette.</p>
            <p>- Mi ez? - kérdezte és felélóbálta a galandokat.</p>
            <p>Az ember apró madár-koponyájára nehéz verejtékcseppek ültek ki. Különös tulajdonsága
               volt a bőrének, hogy foltokban tudott izzadni.</p>
            <p>- Mi ez!? - csattant föl ujra Őméltósága.</p>
            <p>Az arcán megjelenő vörös foltok mutatták, hogy csakugyan sikerült magát komoly
               méregbe hajszolnia.</p>
            <p>Bernáthnak ezúttal tényleg vallania kellett.</p>
            <p>- Aktakötöző zsinórok, méltóságos uram... - felelte, de már összekoccantak a
               térdei.</p>
            <p>- Ugy-úgy! No nagyon kedves! Nézze csak meg jobban! Mit lát rajtuk!</p>
            <p>Bernáth kezébevett egyet. Hidegek, merevek voltak az ujjai.</p>
            <p>Szentisten, <hi rend="italic">mit</hi> kell most látnia?! A galandokon nem volt semmi
               feltűnő.</p>
            <p>- A magas Zamonszky ház szineit, méltóságos ur - dadogta bizonytalanul.</p>
            <p>Az uraság visszakacagott rá. Epéből, veséből jött a nevetése:</p>
            <p>- És a hivatalnokaim tékozlását! Tegye csak hozzá!</p>
            <p>Azzal hátravetette magát karszékében s a szép, kemény szája köré inkvizitori
               kegyetlenség ült. Kinyilatkoztatásszerűen mondta, fölhajítva a meghánytorgatott
               zsinórok egyikét:</p>
            <p>- Egy ilyen galand van félméter hosszú! Félméter, ha nem hosszabb! Mármost. Számitsa!
               Vegyük hogy havonta nem több, csak ötven, száz ügydarabot hoznak elém. Százszor
               félméter, az... az száz-félméter: annyi mint ötven méter. Egy évben kitesz hatszáz
               métert. Mit pocsé­kol­nak maguk csak kötözőzsinórban, tiz év alatt! Mi? Maguk
               megeszik, maguk szekvesztrumba kergetik az uradalmat!</p>
            <p>Bernáthnak elfogyott a szó a szájából. Fejbőre - talán érzelmeinek kivetitő tükre -
               mintás lett a veritékfoltoktól.</p>
            <p>A felzúdult hangból annyi penzióbaküldés fenyegetett ki..!</p>
            <p>Zamonszky elégedetten mosolygott. Szeretett volna többszörösen kezetrázni önmagával
               ezért a sikerült fellépésért. Látni fogja a sok tolvaj bitang, hogy ért a dolgokhoz!
               Hogy belelát a kártyáikba!</p>
            <p>Hanyagul intett a kezével:</p>
            <p>- Vigye és ezentúl alkalmazni fogják nekem a használt zsinórokat is! Elmehet.</p>
            <p>A hivatalnok hajlongva hátrált kifelé. Azonban még mielőtt elérhette volna az ajtót,
               Őméltósága mást gondolt s utána kiáltott:</p>
            <p>- Izé..! Jöjjön csak vissza!</p>
            <p>Az ember megadóan sóhajtott.</p>
            <p>- Parancsoljon velem méltóságod!</p>
            <p>Zamonszky köhécselt, mintha tüdejébe porlott volna ez a roppant szervilizmus. Már
               koránt­sem volt olyan éles, szúró a nézése. Olykor nyugtalanul rándult oldalt a feje,
               mig tekintete végre leszállt az aktatorony tetejére. Rámutatott:</p>
            <p>- Nem lehetne ezt valahogy..?</p>
            <p>Bernáth arcán kisütött a nap.</p>
            <p>- Hogyne! - kapta el lábát félútban a kisejthető óhajtásnak, pedig még azt sem tudta,
               mit kivánnak tőle.</p>
            <p>Zamonszky fölállt.</p>
            <p>- Akkor vigye!</p>
            <p>Az ember visszaijedt előbbi rémületébe. Kezdte látni a maga-ásta kút fenekét.</p>
            <p>- És a holnapi űlés..? - kérdezte elveszetten.</p>
            <p>A lovag összevonta sűrű szemöldökét.</p>
            <p>- Nem lehetne elhalasztani?</p>
            <p>- Nem.</p>
            <p>Mintha saját lényéből is magával sodort volna egy darabot ez a kénytelen válasz,
               Bernáth egész kicsi lett. A másik zsebretett kezekkel mérte föl-alá a rácsukott
               oroszlánketrecet.</p>
            <p>Egyszercsak hirtelen megállt előtte.</p>
            <p>- Szóban fogja előterjeszteni a dolgokat!</p>
            <p>Látszott rajta, hogy örül az ötletének. A hivatalnok is megpróbált elhelyezni egy
               tapogatózó mosolyt.</p>
            <p>- Igen, igen - mondta mohón - méltóságodnak kitünő eszméi vannak!</p>
            <p>Zamonszkyról elegáns magátólértetődéssel hullott le a bók. De legott ismét
               elkedvetlenedett.</p>
            <p>- Csak gyorsan, gyorsan és csak a legfontosabbat!</p>
            <p>Bernáth - mint pondró az almába - félig már be is fúrta magát az akták közé.</p>
            <p>- Itt volna méltóságos uram legelőször is a parasztbérletek ügye.</p>
            <p>Az uraság megadólag szánta rá egyik fülét.</p>
            <p>- Nos, mi baja megint ennek a csőcseléknek!</p>
            <p>Ebbe a gyűjtőfogalomba sorozott mindenkit, aki nem volt arisztokrata.</p>
            <p>A hivatalnok belehadarta leckéjét a föllevelezett papiroslapokba.</p>
            <p>- Méltóságos uram, a parasztok bérlete lejár. Igen. Lejár. Meghosszabbitást kérnek,
               sőt ujabb bértagokat is. Ugy áll a dolog - - -</p>
            <p>De nem fejezhette be. A szomszéd kabinetben - mint gunyos közbekacagás - csendült meg
               a házitelefon. Egyidejüleg a magántitkár lépett be.</p>
            <p>- Méltóságodat kéretik egy percre... Igen sürgős..!</p>
            <p>És nem csupán szájával, de egész mivoltával hangsúlyozta oda a sokatmondó szót:</p>
            <p>- A <hi rend="italic">Vadászlakból</hi>!!</p>
            <p>Zamonszky türelmetlenül mozdult. Aztán ismét megállt. Feszengett, a hivatalnokra
               nézett, aki gomba módjára sárgult az akták árnyékában. Búbja tetején aggodalmasan
               gyöngyözött a kopasz fejbőr.</p>
            <p>A lovag bajuszát harapdálta.</p>
            <p>- Nem megyek, - vetette oda aztán. - Most... Igen... Később..! Csak mondja meg <hi
                  rend="italic">neki</hi>..!</p>
            <p>A titkár indult.</p>
            <p>- Várjon! Mit nyargal! - rivalt rá. - Mégis, inkább ne mondjon semmit... Azaz...</p>
            <p>Dühösen legyintett.</p>
            <p>- Eh, bánom is én! Csináljon, amit akar! Hagyjanak nekem békét!</p>
            <p>Hátatforditott és ingerülten ismét járkálni kezdett.</p>
            <p>Bernáth alig mert megszólalni:</p>
            <p>- Méltóságos uram, vagyok bátor megjegyezni: a parasztok ingerültek.</p>
            <p>- Vigye el őket az ördög!</p>
            <p>- Igenis. Bár elvinné! De nem viszi. Ittmaradnak és nyugtalankodni fognak, mint
               mondani volt szerencsém. Jómódú, elszaporodott parasztdinasztiák, terjeszkedni
               akarnak. Földet sze­retnének, mert a párholdas kisgazdáktól már összevettek, amit
               lehetett. Ez a nép földönfutóvá lett. Igenis. - És hangosan nyelt. - Kegyeskedjék
               tekintetbevenni, hogy a nagybirtok vasgyűrű módjára veszi őket körül. Nem birnak
               mozdulni.</p>
            <p>Zamonszky közbevágott:</p>
            <p>- Hát ne mozduljanak! Mit érdekel ez engem?</p>
            <p>Odaát megint berregett a telefon.</p>
            <p>- Csak egy pillanatra méltóságos uram! - esdekelt a titkár. - A Vadászlakból...
               sürgősen..! Méltóságodat várják!</p>
            <p>Különféle titokzatos műveleteket végzett Bernáth háta mögött, melyek mind az uraság
               átcsalogatására irányultak, ugyanakkor, mikor emez görcsösen marasztalta volna, hogy
               minél előbb lerázza magáról a felelősségterhes munkát. Iszonyú kinban volt ez a két
               ember!</p>
            <p>Zamonszky arca sötétvörös lett.</p>
            <p>- Menjen, menjen, mondjon már neki valamit! Hisz látja, hogy nem szabadulhatok! -
               kiáltotta, egy tekintettel aláhúzva a hivatalnokot, hogy az belesápadt a
               diadalába.</p>
            <p>A titkár ujból eltűnt.</p>
            <p>Bernáth komolyan szédülni kezdett.</p>
            <p>Szentisten, most már csakugyan vége! A mai nappal eldől a sorsa. Ha igy folytatódik:
               mehet. Nincs az a hatalom, mely nyugdijaztatását megakadályozza.</p>
            <p>Egy percre eszébe jutott a családja. Gabi, az ujszülött, meg a többi gyerekek, kik
               annyian voltak, hogy kettenkint kellett őket egy ágyban hálatni s ha éjszaka zuhanás
               hallatszott, nem azt kérdezték: „leesett valaki?” hanem, hogy „hányan estek le..?”
               Hozzá a felesége - egy állandóan nyilt mosószámla, egy eleven piaci-kosár, egy
               bevallatlan, de annál konokabb pénz-elkérés - most olyan rémülettel töltötte el, hogy
               majdnem térdrevetette magát.</p>
            <p>Zamonszky türelmetlenül intett.</p>
            <p>- Mi lesz! Mire várunk! Mint láthatja, fogytán az időm. Előre, végezzen!</p>
            <p>A hivatalnok mély sóhajtással hajolt az akták fölé.</p>
            <p>- Igenis. Szóval bérletet kérnek. Igenis. És - tekintve, hogy olyan ingerültek - ez a
               forróvérű elem... meg kell adnunk nekik.</p>
            <p>A lovag fölpattant, mintha rejtett rugó lőtte volna magasba.</p>
            <p>- Kell? Kell? Hogy mondta? Kell? - sziszegett nevetve. - Nos, ha <hi rend="italic"
                  >kell</hi>, akkor <hi rend="italic">nem</hi> kapják meg! Semmi se lesz belőle!
               Pokoli! Majd még ők fognak nekem előirni! Ez a csőcselék!</p>
            <p>Bernáth már csak akkora volt, mint egy törpe. Apró madárfején gyermektenyérnyi
               foltokban gyöngyözött a bőr.</p>
            <p>- Magam is úgy gondoltam, - nyögte hebegve. - A paraszt kiuzsorázza a földet. Ez
               kész.</p>
            <p>És sietve tolta félre az aktát.</p>
            <p>- Gyéres Mihály vadőr ügye.</p>
            <p>A lovag úrra láthatólag jó hatást tett a név.</p>
            <p>- Gyéres Mihály a felsőhorhói erdőből? - kérdezte olyan érdeklődéssel, mely mögött
               elzöngött a haragjából egy rész.</p>
            <p>- Igen, méltóságos úr. Bámulnivaló memória..!</p>
            <p>Zamonszky óraláncával babrált.</p>
            <p>- Emlékszem. Nagyon jóravaló ember. Multkorában megigértem neki... mit is!? Remek
               hajtást csinált.</p>
            <p>Bernáth a kezeit dörzsölgette, melyekbe fokonkint költözött vissza az élet.</p>
            <p>- Szóval kegyeskedik..?</p>
            <p>- Igen! Okvetlen adunk neki valamit.</p>
            <p>- Mennyit?</p>
            <p>Őméltósága tünődött.</p>
            <p>- Emeljék talán a fizetését. Ezek a fickók jobb szeretik igy, mint egyösszegben.
               Emeljék... emeljék... mondjuk... évi tizezerre.</p>
            <p>Bernáthnak elállt a lélegzete.</p>
            <p>- Tizezer korona, méltóságos uram..?</p>
            <p>A lovag csak legyintett.</p>
            <p>- Eh mit! Én nem számolok ezzel a pocsék zsidópénzzel! Persze hogy forint!</p>
            <p>Majd aggodalmasan tette hozzá:</p>
            <p>- Vagy gondolja talán, hogy kevés?</p>
            <p>A válasz szörnyen sietett:</p>
            <p>- Föltétlenül elég!</p>
            <p>A hivatalnok ur lenyelte a szájában összefutó keserű nyálat és azt, amit gondolt.
               Hogy neki magának sincs ennyi fizetése egy évben.</p>
            <p>Fanyarul lefelé huzódtak az ajkai, de azért buzgón jegyzett az akta szélére:</p>
            <p>- Gyé-res Mihály vadőr, évi ti-ze-zer korona... Illetőleg nem korona! Forint!</p>
            <p>És áthúzta a szót.</p>
            <p>Mikor föltekintett, őméltósága eltorzult arccal meredt rá. Sötétvörös volt. Szép,
               keskeny szája kínosan szorult össze. Melle, mint valami bolondjában meglóditott
               hinta, hullámosan fel-felvetődött.</p>
            <p>Bernáth szinte megbénult az ijedelemtől.</p>
            <p>- Méltóságod..? - kérdezte fakóra válva.</p>
            <p>Már az asztali csengő felé mozdult, de Zamonszky csak rázta a kezét, hogy: hagyja,
               hagyja!</p>
            <p>Egyszerre tagolatlan hang robbant ki belőle, mely fokonkint diadalmas hahotává
               szélesült:</p>
            <p>- Mi van magával..! Ember..! Hiszen a maga feje olyan mint a zebráé!!?</p>
            <p>Percekig tartott, mig lélegzethez jutott. A madárfejű ezalatt lángvörös arccal,
               lesütött szemmel állt ott. Szétpattanásig feszült benne minden idegszál. Öklei kemény
               csomókba rándultak. Karjaiban megtorló ütés indult a kivitel felé. Megcsúfolt emberi
               méltósága, mint egy meg­rug­dalt rabszolga, vicsorodott ki a szájára. De aztán
               elbágyadt s a szemeiben hirtelen kialudtak a villámszóró lámpák. Talán ölt volna ha
               véletlenül címeres bölcsőben születik. Azonban csak szolga, szegény, sokgyermekes
               családapa volt és igy nem ölt. Sőt előrébb jött. Ki tudja, talán egész előmenetele,
               jövője függ ettől a lépéstől? Hiszen ma olyan közel járt már ahoz, hogy örökre
               kegyvesztetté legyen..!</p>
            <p>Lehajolt s egészen belégörnyedt az életosztó Hatalmas légkörébe:</p>
            <p>- Parancsolja méltóságos uram?</p>
            <p>És már megalkudva, sőt készségesen odahajtotta a nyakát.</p>
            <p>A lovag úr feje hátracsuklott.</p>
            <p>- Hagyja, hagyja..! Nem birom tovább! Maga egy derék ember... Maga... maga egy <hi
                  rend="italic">nagyon</hi> derék ember!</p>
            <p>Fölkelt és előbbi dühéről teljesen megfeledkezve, egész kicserélten tartott az
               ajtónak. Onnan visszafordult, még mindig rázkódva:</p>
            <p>- Igaz, mi van a romhányi kastély uj fürdőszobájával? Beérkezett a költségvetés?</p>
            <p>- Igenis méltóságod. Kilencvenezer koronán... illetőleg negyvenötezer forinton
               állunk.</p>
            <p>- Nem is sok. No Isten vele! A megmaradtakban pedig döntsön belátása szerint. Maga
               igazán a legbecsületesebb hivatalnokom!</p>
            <p>Bernáth meghajolt és összekapta aktáit. Mielőtt kiment, még egyszer fölnézett.
               Kénsárga láng lobbant a szeméből.</p>
            <p> </p>
         </div>
           <div type="chapter">
            <head>VII.</head>
            <p>A kora délelőtti nap - mint valami követelőző szerelmes - lassankint lecsókolta
               Erzsébetről kesztyűit, gallérját, sőt a kalapját is. Két oldalt az országúton peckes
               és józan kis fűtorzsák közül, nehány alélt virág bólongatott kedvetlenül ehez a
               tréfához. Különben egyhangú volt a táj s az út - mint jóllakott, vastag kígyó -
               végeláthatatlan szürkeséggel hasalta át az unalmat.</p>
            <p>A leányt nem döbbentette vissza. Az ok, mely hajtotta, erő dolgában túlnőtt a
               kényelem­szeretetén. Észrevétlenül, szinte orozva tört rá a hűvös szobában, ahol
               egyre foldozgatta a szünni nem-akaró, durva fehérnemüket, melyekkel - saját
               kivánságára - Katalin bőven ellátta. Mikor elkészült volt egy-egy csapattal, fárasztó
               és lehetetlen álmokat kergetett a fehér­medvén, vagy irt.</p>
            <p>Trópikus földbe ültetett, idegen növény lihegő vergődése remegett ezekben a sorokban,
               me­lyek az ünnepélyesen bárgyu „<hi rend="italic">Napló</hi>” cimet viselték
               homlokukon. Rendszer csupán egy volt a lényegüket képező rendszertelenségben. Az a
               csökönyös nemakarás, mely kínnal kerülgetett egy bizonyos személyt, hogy aztán minden
               logikát kicsúfolva, annál kizárólagosabban vele foglalkozzék. „Változatok az
               ismeretlen lovagról.” Ez lett volna a könyv megfelelő cime. Ám a könyveket éppúgy,
               mint az embereket, rosszul keresztelik.</p>
            <p>Erzsébet a napló elől szökött. Tudta, milyen végzetes dolog valakivel irásban sokat
               foglal­kozni. Mondani, gondolni lehet mindent. De amit leir, azt egyszer meg is fogja
               tenni. Utolsó följegyzései pedig nagyon messzemenő kijelentéseket tartalmaztak...</p>
            <p>Jó órába telt, mig beért a városba. Az első burkolatkőnél - mintha láthatatlan
               sinekre zökkent volna - csalhatatlanul rájárt a templom felé vezető útra. Kívánta ezt
               az utat, mert a templom emléke egy sereg rajta kivüleső, idegen titokzatossággal volt
               teli. Becsülettel le akart számolni velük.</p>
            <p>Ugyanarra a helyre ült, mint az ujraszenteléskor. De ma unalom terpeszkedett a
               néptelen padok­ban. A józan napfény rideg tárgyilagossággal világitotta meg a dolgok
               való képét. Kéz­müves-ügyesség voltak a misztérium eszközei, az istenövező pompa
               egyszerű mesterkedéssé vált, ereszték-, enyvvel összetartott faragvány lett az
               ornamentikából. A hangulat messze­szállt.</p>
            <p>Erzsébet - mintegy végső kisérletképp - fölnézett az oratóriumba. Hosszú
               vitorlavászon porvédő függött alá a vörösbársony könyöklőről. A takarékos áhitat a
               székeket is mind lefödte. Szürke és kihalt volt itt minden.</p>
            <p>Sietve fölkelt, kiment, vissza az utcára. Érezte, hogy itt nincs mit keresnie.
               Egyszercsak - maga sem tudta hogyan - ottjárt a kastély vasrácsa előtt.</p>
            <p>Miért jött ide?</p>
            <p>Nem szándékosan. Hiszen az utat sem ismerte. Bevallatlan vágy tájékozódott benne,
               legott ellenkező végletbe taszitva a megbukott akaratot.</p>
            <p>Szivszorongva állt meg és lopva benézett. Mélységes szégyen, roppant megalázkodás
               volt a tekintete. Hátha a véletlen betetézné, amit megkezdett és felbukkanna a
               kavicsos úton valaki? Az önmagára problémázott nagy ismeretlen!? Nézhetné, láthatná
               innen a rácson túlról. Csak egy pillanatra: amint lépked isteni gráciával s a külső
               világ teljes semmibevevése volna az arcán.</p>
            <p>Kissé távolabb - mintegy parancsszóra - csakugyan megzörrent a bokor. Könnyen, szinte
               mintha szellemkéz érintésére hajladoznék.</p>
            <p>Erzsébet testén apró szúrásokkal futamodott meg a zsibbadás. Mint csodát, megbénult
               mozdulatlansággal várta a történendőket. Lábai, mintha összenőttek volna a földdel,
               mintha csupán lélegző és lelkes, de lerögzitett hajtása lenne annak, képtelen volt
               továbbmenni. Pedig gőgös asszonyisága szűkölve tiltakozott az ellen, hogy meglássa
               valaki, amint néz be­kéredzőn, vágyó szemmel, innen kivülről, ebbe az elkeritett
               világba.</p>
            <p>Közben a léptek egyre közeledtek a kerités mellett futó ösvényen. A cserjék mögül két
               fej vált ki. Egy áttetsző női arc, mely karcsú, törékeny test fölött trónolt szelid
               szőkeséggel, mig a hosszukás nyak légi könnyedségben uralta az egybeszabott ruha
               fáradtan bukdácsoló ráncait. A másik férfi volt. A leány megismerte bicegő járásáról.
               Már látta az emlékezetes napon.</p>
            <p>Erzsébet mellett elhaladva, a szőke asszony hirtelen megállt. Fölkapta a fejét. Finom
               orr­cimpái - mintegy a végzet illatára - érzékenyen meglibbentek. Teli arccal
               egyenesen a rács irányába fordult.</p>
            <p>Rejtélyes és néma tekintet érte a leányt.</p>
            <p>Mintha hirtelen titokzatos áram kapcsolta volna össze őket, azonos húrokat rázva meg
               mind­kettőjükben, nem birták többé elengedni egymás nézését. Szavak, megállapodás,
               mozdulatok nélkül tisztán látták, ismerték egymást.</p>
            <p>- Megint egy nő, aki benéz a rácson!</p>
            <p>Erzsébet lelkében visszasikoltott valaki:</p>
            <p>- Bocsáss meg! Álmodni mertem róla, de nem tudtam, hogy valakié. Senki sem mondta
               nekem, hogy <hi rend="italic">vagy</hi>!</p>
            <p>A bicegő férfi közömbösen háritott el egy galyat és karját nyujtotta a hölgynek. Az
               lassan megfordult s zaj nélkül továbbsuhant.</p>
            <p>Erzsébet felnyögött és elveszetten nézett az útra. A kavicsszemek körött nedvesen
               izzadozott a föld. Por feküdte meg a leveleket. Semmi látható dolog sem tanuskodott
               arról, hogy itt történt valami, hogy járt itt valaki. Más férjének a felesége... Meg
               hogy tovább álmodni: bűn. Erzsébet mégis tudta. Kegyetlen délharang döngölte bele
               minden ütésnél a biztosságot. És a leány - egy meglopott asszony riadozó vetélytársa
               - szinte futva menekült vissza a forró országúton. Onnan, ahol nincs mit keresnie,
               oda, ahol fölösleges. Hova tartozik hát ő?</p>
            <p>Otthon szögestől tépte le a lovag képét a falról. A naplót belökte a kályha
               vasrostélyára és gyujtót vetett a lapok közé. A könyv sárgán nekilobbant, majd szürke
               hamuvá ernyedt.</p>
            <p>Akkor csönd lett belül.</p>
            <p>Ezt elvégezte magával.</p>
            <p>Leült a diván sarkába s behunyta a szemét.</p>
            <p>Katalin hangja vidáman dúdolt kinn a tornácon:</p>
            <p>- <hi rend="italic">Fehé-ér, piros, Zöld a leve-leji. Szüzmá-á-ria Igen
                  megkedveli</hi>...</p>
            <p>Az ének csak olyan volt, mint máskor. A nap a zsalugáterek ugyanazon rései közt tört
               be, mint eddig. Atyafiai - a parasztok - éppúgy hűhóztak szitkozódtak odakivül, mint
               egyébként. Itt körötte semmi sem változott. Csak őbenne omlott össze valami.</p>
            <p>Szinte betegen fúrta fejét a párnák közé és soká igy maradt, beleájulva a vigasztalan
               semmibe.</p>
            <p>Ajtócsapás rázta öntudatra. Katalin jött be, legott le is törülve kötője sarkával egy
               kis port a zongoráról. Csak aztán hordta körül tekintetét a félhomályos szobán.</p>
            <p>Álmélkodva húzta fel a szemöldökét.</p>
            <p>- Mi az ugy-e? Tán nem alszunk itt verőfénnyel? Bezzeg én a maga idejébe ugráltam,
               mint a szűcstű, kötéllel se kötöttek volna egyhelybe! De persze az ilyen gyöngécske
               jószág..!</p>
            <p>Látva, hogy nem jön felelet, jóindulatulag dörgölgette meg az orrát.</p>
            <p>- Sok volt a varrás, no! Elkél majd a Kati főztje. Kütyültem egy kis tokányt, bár a
               krumplis­tarhonya...</p>
            <p>Ujból elhallgatott, ezúttal zavartan. Csaknem bocsánatkérőleg nézett Erzsébetre.</p>
            <p>- Hordani köll az ételt mingyárt... Mondok, jó lenne befelé... Vagy idehozzam?</p>
            <p>A leány fáradtan intett:</p>
            <p>- Köszönöm. Nem vagyok éhes. Jobb szeretném, ha senkisem zavarna.</p>
            <p>És biztonság kedvéért ráforditotta Katalin után a kulcsot a zárra.</p>
            <p>Igy is ketten maradtak, menthetetlenül, a feketeruhás asszony emlékével.</p>
            <p>Estefelé kiment a kertbe, a nagy diófa alá. Irigyelte ezeket az embereket nagyszerű
               nyugal­mukért. Ha értette volna a módját, talán szerszámot fog, hogy fárasztó testi
               munkával üldözze ki magából a nyűgös lelkiséget. De nem értette s igy megint csak
               önmagában vájkált. A növekvő szürkületben funerátori könnyek lopóztak végig az
               arcán.</p>
            <p>Vége! Nem járhat többé megtisztulni képzeletben az álmok lovagjához.</p>
            <p>Csöndesen álomba sirta magát, mint valami megkeseritett gyermek, akinek eltörték a
               játék­szerét. Nem hallotta nyílni a kertajtót. Nem látta belépni Vincét, aki a
               szerszámokat jött össze­szedni. Aludta a mélyen-szomorúak kábult álmát s közben
               továbbszívárogtak a könnyei. Oly megható volt szüzies öntudatlanságában, kissé
               oldaltbillent, megadó fejével, hogy a nehéz­testű, durva legény akaratlanul felhőkölt
               előtte.</p>
            <p>- Ni, a kenyérpusztitó..! Nem átall ilyenkor már heverni! - motyogta, de nem érezte
               hozzá a meggyőződés jó, biztos dühét.</p>
            <p>Valami különös igézet kapta el.</p>
            <p>Megállt, morgadozott, feltolta a búbjára a süvegét. Saját keze érintésére hirtelen
               furcsa kis villámok bizseredtek föl a háta gerincére. Szemeinek egyszerre szokatlan
               súlyuk lett. Majdnem kihólyagosodtak az üregükből.</p>
            <p>Erzsébetnek kikapcsolódott álmában a ruhadereka. Azt nézte, azt a tenyérnyi élő
               fehérséget és ösztöne megsejtette a többit.</p>
            <p>Összedidergett, mint a fázós kutya. Kibocsátotta a szájában összefutó izetlen nyálat
               s önmagát nyugtató képmutatással legyintett:</p>
            <p>- Összetörhetném egykezemmel, olyan könnyű!</p>
            <p>Ezt azonban csupán az agya mondta. Az ösztön, a test: nem is engedelmeskedett
               neki.</p>
            <p>Nem mozdult. Állt, mint akit rontás ért.</p>
            <p>Micsoda játékra való cipők! Harmadrésze az ő borjubőr csizmáinak. Ugyan, hogy le nem
               törik jártában!? Igaz, följebb vastagodik. Látni a tapadós gunya alatt. Alul keskeny,
               de arrább dagadozik... Bizonnyal az is olyan fehér...!</p>
            <p>Akkorát nyelt, hogy maga is megijedt tőle.</p>
            <p>Még fölébred rá! Szentül azt hinné, hogy őt bámulni járogat ide!</p>
            <p>Tehetetlen düh öntötte el:</p>
            <p>- Bámulja a lidérc!</p>
            <p>Vállára kapott egy ásót: megy. De megint maradt. Mohó, tolvaj gondolatok birizgálták
               az agyát.</p>
            <p>Mi lenne, ha egyszerűen odaérne, ahol az a fehérség kikandikál..? Ugy, mint
               munkaidőben a kapás-lányoknak teszi!?</p>
            <p>Megcsavarta a nyakát. Pattanásig duzzadtak benne az erek.</p>
            <p>- Rikoltozik az ilyen, mint a páva!</p>
            <p>Ujra menni készült, de csak nem ment. Nagyokat fujt, pillogott. Vörös szint játszott
               előtte az egész kert.</p>
            <p>Még ilyen kétközben sohase volt! Egy lépést tett előre, aztán visszarándult és
               hirtelen, kinos akarással kinyujtotta kezét a gyámoltalan leány felé. Akkor egyszerre
               lohadt, mint akit villám­ütés ért. Állkapcsa bambán lefittyedt. A megfeszült inak
               engedtek.</p>
            <p>Darabosan hulltak ki belőle a szók:</p>
            <p>- Rí! Álmában rí az oktalan!</p>
            <p>Mindennél jobban félt az asszonyi könnyektől ez a durva paraszt. Talán mert ő sohasem
               sirt, mert dacos szájszorongatással élte át eddig az egész megcsúfolt, vörösfejű
               életét.</p>
            <p>Visszatorpant a teste. Józan paraszt észjárása elfoglalta szokott helyét. Tisztán
               látta magát és amit tenni akart. Ő, a világcsúfja..! Ezzel az úri fajzattal, aki
               legott szemébe vágná a kisebb-voltát, rútságát!</p>
            <p>Inkább száz halált, csak ezt nem! Nehéz ököllel hallgattatta el a becsmérlést, mióta
               legény­sorba került. Senki szájáról nem hallgatja többé és aki mégis kimondja: utolsó
               szavát szólta az!</p>
            <p>Olyat lélegzett, mint fujtató a kovács kezében. Aztán odábbállt, összeszedni a
               kintlevő eszkö­zöket.</p>
            <p>Visszaútban felujuló dühhel morogta oda a padnak:</p>
            <p>- Tán még bánkódjak végetted! Felülem ittszáradhatsz!</p>
            <p>Meglóbálta vállán a szerszámot, ment kifelé. De a küszöbnél megállt. Lerakta terhét s
               meg­emelte az ajtó leszállt sarkát. Ugy aprózta vissza a kilincset, hogy zajt ne
               üssön.</p>
            <p>Másnap reggel - először, mióta egy födél alatt éltek - köszönt Erzsébetnek.</p>
            <p> </p>
         </div>
           <div type="chapter">
            <head>VIII.</head>
            <p>Alighogy Bernáthot lerázta, Zamonszky sietve visszavonult. Mikor átöltözött,
               becsengette a titkárt. Még tükör előtt állott, simogatva frissen borotvált, szép,
               kemény állát. El-elmoso­lyodott az iménti élményén.</p>
            <p>Micsoda férgek! Egy cseppfolyós ember, akinek talán az egész testében nincs semmi
               szilárd! Pokolian mulatságos! Legközelebb megemliti Tomy gróf előtt. Annak van egy
               hivatalnoka: hasbeszélő. Afféle kisebbrangú tolvaj, de a hasa vagyont ér. Nagyszerüen
               utánozza belőle Tomy grófot. „Uraim... hallatlan...” Persze belédermed a tisztelet a
               sok éhen kórászba - az igazi uraságot vélik hallani - és elporzik, ki merre lát...
               Tomy maga jött rá erre, mikor egy ilyen zalánfutása után váratlanul csakugyan
               megjelent.</p>
            <p>Most le fogja főzni!</p>
            <p>Bernáth veri a hasbeszélőt.</p>
            <p>A titkár bejött és megállt az ajtó mellett, mintha oda volna festve. Ez nagy erényei
               közé számitódott. Zamonszky előbb-utóbb csak mindég észrevette.</p>
            <p>Tényleg, a lovag úr fölpillantott a tükörből. Vidáman motozott eszközei között.
               Odanevetett neki:</p>
            <p>- Nos, Malina..! Az előbb megtáncoltattam kissé, ugye?</p>
            <p>A fiatalemberen semmi sem mutatta, hogy itt neki szóltak.</p>
            <p>A nagyúr enyelegve dűlt hátra a székben.</p>
            <p>- Csak ki vele! Halljuk! Nagyon haragszanak a Vadászlakban?</p>
            <p>- Őnagysága ideges indiszpozicióval küzd - volt a jelentésszerű felelet.</p>
            <p>Őméltósága sajátságos grimaszt vágott kis kézitükrébe, melyben most a szemöldökét
               kezdte fésülgetni. Előbb fölfelé, merőlegesen minden szálat, aztán vizszintesre
               leszoritva, hogy finom, vékony vonalat adjanak.</p>
            <p>Szabadonmaradt kezével kegyesen intett:</p>
            <p>- Tegye félre a szertartásos hangot! Látja, hogy egyedül vagyunk.</p>
            <p>Malina csupán ezt az engedelmet várta. Levált a falról és közelebb jött. Érdeklődve
               került az ura háta mögé.</p>
            <p>- Nagyszerű! - mondta. - Csak azt a két kis háromszöget kellene kinyirni onnan a
               középről. Igy olyan, mint valami háztető.</p>
            <p>- Jó, arra is sor kerül. Most pedig beszéljen, mi van a nővel?</p>
            <p>Egy székre mutatott és legott olló után nyúlt.</p>
            <p>Malina kurtán fölnevetett:</p>
            <p>- Jaj, méltóságos úr, nem az itt a kérdés! Hanem az, hogy mi lesz velünk?</p>
            <p>- Hm. Igy állunk? Hallja, akkor inkább ki sem megyek. Mit gondol?</p>
            <p>A titkár finoman mosolygott.</p>
            <p>- Azt méltóságos úr, hogy akármilyen veszett is, a paracelzusi gyógymód feltétlenül
               jó hatással lesz az idegeire.</p>
            <p>- Paracelzusi?</p>
            <p>- Igen. Aranygyógymód tudniillik! A diadém, amiről beszéltünk, elkészült. Méltóságod
               kegyes­kedjék megtekinteni!</p>
            <p>Zamonszkyn egy pillanatra gyerekes rebbenéssel villant át a másnak okozandó
               meglepetés öröme.</p>
            <p>Kinyújtotta a kezét, de nyomban unottan húzta vissza.</p>
            <p>- Vegye csak magához! Majd oda adja neki. Megfizetem, pont. Semmi közöm hozzá, hogy
               örül-e! Intézkedett az autó felől?</p>
            <p>Malina meghajolt.</p>
            <p>- Félórája készen áll.</p>
            <p>- Jó, akkor induljunk.</p>
            <p>De mégsem mozdult. Baljában a kézitükör fáradtan lógott alá.</p>
            <p>- Tudja Isten - mondta vállatvonva - mármeg elment minden kedvem! Az előbb még vidám
               voltam s most itt van..! Én nem értem, mi ez az emberben!</p>
            <p>A titkár ajkaiba harapott.</p>
            <p>Neki is szólhat a vád..!</p>
            <p>Fontoskodó arcot öltött.</p>
            <p>- Méltóságod túlontúl kifárasztja magát.</p>
            <p>Zamonszky ásitott.</p>
            <p>- Lehet. Bár azt se csudálnám, ha unatkoznék. Úgy élek, mint valami filiszter. Valami
               vidéki kisbirtokos. Mi az: egy szinésznő? Nekem!?</p>
            <p>Nagyot nyujtózott.</p>
            <p>- Egy kreol nő! - mondta aztán. - Valami fekete bestia kellene! Az igen!</p>
            <p>Malina felhúzta a szemöldökét, mintha roppant csodálatos dolgot hallana. Ugy
               ismételte:</p>
            <p>- Fekete!</p>
            <p>- Igen! - pattant vissza amaz, szinte ellenségesen.</p>
            <p>Majd duzzogva tette hozzá:</p>
            <p>- Látom, mármeg Mirzlire gondol! Elfelejti, hogy a kuzinom kissé fárasztó nő. Én, ez:
               egy. Az ő hisztériája pedig legalább háromüléses. Őrizze aki akarja!</p>
            <p>A titkár megengedett magának egy pajkos tekintetet.</p>
            <p>- Oh igen! - mosolygott savanyúan amaz. - Hiszen olykor... persze! De csak üljön más
               a bakon! Igy még marad annyi illuzióm, hogy én halászom el az orra elől. Mért legyek
               én, akit bolonddá tartanak? Sovány vigasztalódás, mi?</p>
            <p>Malina finom orra egyszerre égnek szökkent.</p>
            <p>- Méltóságos úr, ha így állunk, akkor ideje megint körülnéznem...</p>
            <p>Zamonszky lecsapta a tükröt.</p>
            <p>- No végre! Csakhogy rájött! Úgy-úgy! Igen! Lásson neki minél előbb!</p>
            <p>Hevesen hátralökte a széket, fölállt, cigarettára gyujtott.</p>
            <p>Mohón és gyorsan kezdett beszélni:</p>
            <p>- Tudja, most módszert változtatunk. Semmi sulyt ne helyezzen modorra, vagy egyéb
               ilyen ostobaságra! Ugyis mindég felsülünk vele. Elég a szalondámákból! Az van itt
               köröttem elég! Hozzon valami szokatlant! Valami keményfogú vadócot. Az szegüljön
               ellen! Karmoljon, harapjon, rugdalózzék, nem bánom. Ha kell, keritést is ugrok érte.
               Ezt le akarom győzni! Érti?</p>
            <p>- Értem.</p>
            <p>Összenéztek és mindkettő fanyarul elmosolyodott. Látták egymás megnyúlt arcán a kiülő
               szatirt.</p>
            <p>Azonban még mielőtt végleg izgalomba hajszolhatták volna magukat, az ajtó kinyilt és
               egy lakáj óvakodott be.</p>
            <p>Meghajolt, valakit bejelentett:</p>
            <p>- Őméltósága...</p>
            <p>Ennél nem jutott tovább. Fehér, izmos női kéz háritotta félre. Ritter von Eckert
               özvegye suhogtatta be az Eros felé lódultak közé negyven tavaszt meghempergett
               lényét. Szikár teste - s főleg tág, fekete szemei - a falon is áthatoló akarat
               voltak, mely előtt nincsen zárt ajtó.</p>
            <p>Ingerülten lépett Zamonszky elé.</p>
            <p>- Meddig várat még? - kérdezte, lovaglóvesszejének ezüst gombjával megkopogtatva
               előtte az asztalt.</p>
            <p>Karnéolos erezetű, vékony orrcimpái felhólyagzottak az indulattól. Végigrontva egy
               pillantással a férfin, legott ujabb, haragos szók csordultak a szájaszélére:</p>
            <p>- Hogyan? - kiáltotta. - Még át sem öltözött? Hallatlan udvariasság! Kerek tiz perce
               kalappal a fejemen robogok föl és alá!</p>
            <p>Zamonszky igen szerénnyé lohadt a vádra. Lopva Malina felé tájékozódott, de a titkár
               már megint a falra festette magát. Sőt most jobban, mint egyébként. Titkon rajongott
               az özvegy­ért...</p>
            <p>Amaz ingerülten lobbant a férfi elé. Nyersen rászólt:</p>
            <p>- Nos! Ön még mindég nem mozdul?</p>
            <p>Zamonszkynak rá kellett szánnia magát, hogy egymaga vegye föl a harcot.</p>
            <p>Húzódozva mondta:</p>
            <p>- Kuzin, megbocsásson, ma nem vállalkozom a túrára.</p>
            <p>- Ugyan! És miért?</p>
            <p>- Fáradt vagyok. Dolgoztam. Lucy pedig kellemetlenül ráz.</p>
            <p>Akármi egyéb indokkal célt tévesztett volna. De a „<hi rend="italic">dolog</hi>”, ez
               a megpróbálatlan, nyűgös valami, tiszteletet ébresztett a bárónőben.</p>
            <p>- Úgy? Dolgozott? Az más. Bár legalább értesithetett volna, - mondta engedékenyebben.
               - És most mit szándékszik tenni?</p>
            <p>- Kikocsizom.</p>
            <p>- Egyedül?</p>
            <p>- Nem, ő majd elkisér.</p>
            <p>A titkárra mutatott, aki felszegett állal, mozdulatlanul peckelt a helyén.</p>
            <p>Az özvegy megfordult s összehúzott szemmel végigpillantott a csinos, jólöltözött
               emberen. Előbb felülről le, aztán alulról fölfelé, jól megmustrálta, majd izgékonyan
               beharapta meg­nedvesült szájaszélét. Ahogy közeledett, már egy egész fölvett leltár
               volt a tekintetében. Szorosan Malina elé állt, aki szivére tett kézzel mélyen
               meghajolt.</p>
            <p>- Ez? - kérdezte az özvegy s különös gerjedelmes csöndbe hullt a szava.</p>
            <p>Senki sem felelt. A levegő hirtelen brutális értelemmel lett teli.</p>
            <p>A nő megnyalta húsos száját. Háta mögött két végén megfogott lovaglópálcáját felhúzva
               a hónaljáig, néhány lépést imbolygott, amitől keblei fölhintáltak, mint két megrázott
               gyümölcs. Arca egész elsápadt. Lefelé szoruló, vékony ajkai kinosan rángatóztak.</p>
            <p>- Attól tartok hogy mégis kénytelen lesz magába menni - mondta egy kis szünet után
               reked­ten.</p>
            <p>Zamonszky fölállt.</p>
            <p>- Gondolja? - kérdezte gúnyosan.</p>
            <p>A nő bólintott:</p>
            <p>- Igen. A titkárja engem fog elkisérni. Nem lovagolhatok ki egyedül.</p>
            <p>A férfi felkacagott. Előbbi fáradtságának nyoma sem látszott. Sőt a szeméből indulat
               lobogott elő, friss lánggal.</p>
            <p>Olvasni tudott ennek az izgató asszonynak minden mozdulatából! Arcán a bünök ábráit
               ismer­te, egytől-egyig. Értette, hogy most a titkár van soron. Tegnap ő, ma emez,
               este talán egy lakáj és holnap valami főherceg. Ha az egész világ him-állatát
               egybegyúrnák, ennek az sem lenne elég.</p>
            <p>Szerette volna arculütni. Bár - ha nem állt előtte igy, ilyen elvetemült falánksággal
               - egy­általán semmi vágyat sem érzett utána. De ez a kirakatbatett, meztelen
               rosszaság mindig utat talált az idegeihez. Szakértő férfivolta uj meg uj ingereket
               fedezett föl rajta.</p>
            <p>- A vadászlakig együtt megyünk - mondta nyersen.</p>
            <p>Most már a bosszuálló kényúr beszélt belőle.</p>
            <p>Ohó! A tétátétjüket megröviditi! Sőt el is kisérteti magát ezzel a zsarnokkal: a
               metreszéig. Nem marad adós a nyilt csalásért!</p>
            <p>Intett a titkárnak:</p>
            <p>- Siessen, öltözzék át!</p>
            <p>Mikor egyedülmaradtak, egymásra rohantak. Két kardpenge villant össze a
               tekintetükben. Tanuk nélkül rendszerint halálos ellenségek voltak.</p>
            <p>- <hi rend="italic">Tu canaille, tu... putin, que tu es!</hi>
            </p>
            <p>- <hi rend="italic">Et toi? Hein? Fripon envieux! Je me révanche, c’est ça!</hi>
            </p>
            <p>Ugy szitkozódtak, mint valami párisi csavargók, jóleső durvasággal tépve ki
               önmagukból a szidalmakat.</p>
            <p>A nő hidegült le hamarabb.</p>
            <p>- Mi kifogásod tulajdonképpen a fickó ellen? Hisz’ mindig magad mellett tartogatod! -
               kérdezte.</p>
            <p>A férfi ajkai gúnyosan lefelé görbültek:</p>
            <p>- Igen, mint szolgát. Aztán mehet.</p>
            <p>Az özvegy hátravetette fejét. Suhogó vesszejével határozott félkört szelt ki a
               levegőből.</p>
            <p>- Én is... Nekem is... Szolgálni fog, aztán mehet. Me-hett!?</p>
            <p>Kicsit megint összevillantak, majd az asszony gonoszúl - talán békülékenyen is -
               elnevette magát.</p>
            <p>- Este pedig el fogom küldeni a komornámat. Megértette?</p>
            <p>Zamonszky vállatvont. Előbb még fennen lobogó izgalma hirtelen lekonyult, mint a
               koppantóval megfékezett láng.</p>
            <p>Este... Igen... Jó lesz... Bár este sakkpárti van! Sokáig eltart, az agy kifárad
               belé. Vagy ha nem is, olyan mindegy..! Már megint nem kivánta a nőt, aki váratlanul
               utánaengedett.</p>
            <p>Nehány perc mulva Malina visszajött. Keresetlenül elegáns volt. A skótkockás
               lovaglóruha kitünően illett hajlékony, magas alakjához. Mikor járt, pattogó, kemény
               inak nyilaltak át szűk bokavédőjén. Egyik karjával hóna alá szorította
               lovaglóvesszejét, másikkal tárva tartotta maga mögött az ajtót. Nem nézett föl és nem
               beszélt. Az özvegy jelenlétében került minden egyenes megszólitást. Itt céljai
               voltak. Önálló szerepet adott.</p>
            <p>Lehaladtak a lépcsőn. Zamonszky autóba ült, Malina az özvegyet segitette nyeregbe.
               Egy percig érezte a nő hozzákigyózó testét. Az izgékony kéz körmei mélyen tenyerébe
               vájódtak. Aztán maga is nyeregbe vetette magát. E pillanatban előreszökő képzelete
               már Monte-Carloban sétált, egy izgató és feltünő hölgy társaságában, karonfogva.
               Férje volt az asszony­nak, aki megvette kihasználatlan huszonnyolc évét, ranggal,
               pénzzel. A drágán megfizetettség romlott diadala kiült arcára.</p>
            <p>Igen, persze! A férfiak majd irigy butasággal megvetik. De a finom és agyonkulturált
               nők - antik brokátfüggönyök mögül - utána fognak nézni sóváran, mint a szép
               gyilkosoknak. Szenzáció lesz ahol megjelenik, a lapok hálószobai bravurjaival fognak
               pányvát vetni ujabb olvasótömegek felé.</p>
            <p>Mikor a szélesre tárt vaskapuhoz értek, két lassan mozgó árnyék fordult elébük az
               utra. A bicegő férfi, meg az üvegházi nő.</p>
            <p>Zamonszky arcán rosszulpalástolt idegenkedés futott keresztül. Mintha békára lépett
               volna!</p>
            <p>De azért kötelességszerűen intett:</p>
            <p>- Aglae, megint sok lesz a séta! A levegő nem megbizható!</p>
            <p>A kocsi skálázó búgással elrepült mellettük.</p>
            <p>A lovag kihajolt.</p>
            <p>- Albin kérlek, vigyázz rá! - kiáltotta, az elmúlt veszedelmek megkönnyült
               nagylelküségével.</p>
            <p>„Albin vigyázz rá! Albin nézz utána! Albin intézd el vele!” Huszonkét év elháritó
               szólamai voltak ezek. Örökös másrabizatások, a közvetlen vonatkozás kinos elkerülése.
               Megszokták azok ott lenn már régen. Szinte egy időben intettek, hogy: jó. Majd ők
               vigyáznak. Csak menje­nek! Éljenek!</p>
            <p>Mirzli a nyeregben himbálózott. Pokoli mód örült a saját duzzadó lényének,
               valahányszor ez a szomorú árnyék útjába került. Vágyott rá, hogy a kettejük közti
               különbséget a másik elé hangsúlyozza. A maga diadalához kellett amannak egész
               nyomorult volta. Fészkelődött, alig fért a bőrében s egy pillanatra feléfordította
               szép, bűnös arcát.</p>
            <p>- Jó mulatást! - kiáltotta énekelve, ahogy csak a nők tudnak mérgezett gúnyt egymás
               szivébe mártani. Aztán hátamögött megpöccentette lovát, mely csiklandós ugrásokkal
               rugaszkodott az autó után.</p>
            <p>A magukrahagyottak összenéztek. Nem volt ebben a pillantásban semmi izgalom, az
               ujnak, váratlannak legcsekélyebb jele sem. Két számoló nézhet így, mikor kicserélik
               egymással azonos műveletük azonos eredményét. Kétszerkettő-négy állt benne. Ilyen
               tudomásulvevőleg állapították meg a tényeket már húsz év óta. A szavak is, melyek ezt
               a néma számvetést követték, ugyanazok voltak:</p>
            <p>- A Vadászlakba mennek!</p>
            <p>- Nem. Csak levegőzni.</p>
            <p>- Igen.</p>
            <p>Haladtak tovább.</p>
            <p>A szőke nő fáradtan mosolygott. Igy nevetősen még sokkal szomorúbb volt az arca.</p>
            <p>- A bécsi szinésznőt láttam ma reggel. Autón jött, szürke fátyolba burkoltan. Szintén
               a Vadászlak felé! Ő is „levegőzik”, ugye Albin?</p>
            <p>A férfi letépett néhány magnólia-levelet.</p>
            <p>- Ő is levegőzik! - mondta tehetetlen dühhel.</p>
            <p>Ezzel a dolog - látszólag - be is volt fejezve.</p>
            <p>Hosszú hallgatás után a nő szólalt meg újból.</p>
            <p>- Aggódom Kázmér miatt. Feltünően sápadt ez a gyermek.</p>
            <p>- Anyja fia, - felelte Albin.</p>
            <p>A megjegyzés csak kicsúszott belőle, önkéntelenül, a rajongásnak egy színes
               árnyalatával.</p>
            <p>A nő megint mosolygott. Mindég volt egy mosolya, jó és rossz dolgokra egyaránt.</p>
            <p>- A saját természetemmel csupa rossz örökséget hagyok rá! - mondta olyan hangon,
               mintha ujabb hármasszabályt állitana föl, két esetleg több ismeretlennel. Valami
               nagyon komoly, nehéz szabályt.</p>
            <p>A férfi érezte, hogy vigyázatlan volt az imént. Legott igyekezett a hibás tételt
               jobbal behe­lyettesiteni.</p>
            <p>- Oh, - válaszolta lekicsinylőleg és buzgalmában parabolákat rajzolt a levegőbe. -
               Honnan tudja olyan biztosan, hogy ez örökség? Nagyon lekoptatott elmélet! Már modern
               ember utána sem nyúl. Én is csak szórakozottságból hibáztam mellé. Sokszor a tizedik
               ős bontakozik ki a gyermekből, akit magunkhoz hasonlónak gondolunk. Az atavizmus
               kényelmetlenül össze­zavarja a közvetlen átöröklés elméletét.</p>
            <p>A nő hallgatott. Ez fokozottabb érvelésre ösztönözte.</p>
            <p>- Például - folytatta rábeszélőleg - úgy látszik, ön keveset foglalkozott az ilyen
               vagy olyan csillagzatokkal is. Ez már nagyon öreg dolog. A régiek is hitték s ma épp
               ezért uj. Én részemről hiszem, hogy az égitesteknek köze van testi és jellembeli
               kialakulásunkhoz. A hold mozgásbahozza a végtelen tengert. Olykor, ha izgulunk,
               szentimentálisok, pörlekedők, engedékenyek vagy áradozók vagyunk: ki tudja mely
               csillag van delelőn! És mennyivel nagyobb hatást gyakorolhatnak ezek ránk az
               élve-elrejtettség titokzatos állapotában! S mind­ezért az anya feleljen? Miért? Mert
               teste - a rajta kivül elhatározott anyag - véletlenül jó vezetője a kivülről jövő
               behatásoknak? Tehet arról, hogy az őt ért ütés, melyet ő fogott fel, meglátszik a
               gyermeken is? Végül tehet-e róla, hogy akaratán kivül mindkettejük az érzékenység
               legfelsőbb fokán áll?</p>
            <p>- És ön akkor nem volt mellettem Albin! - szólt közbe a nő, asszonyos
               következetlenséggel. - Ebben van minden baj eredendő oka. Akkor még más szemmel
               néztem a világot. Jogaimat féltő, egészséges szemmel. És... a Vadászlakba már akkor
               is sokan jártak „levegőzni”, Albin! Hát ilyen körülmények közt született szegény
               gyermek.</p>
            <p>A férfi komoran nézte maga előtt az utat. Ott volt, ahol husz évvel ezelőtt állott. A
               szép és gyalázatos férjnél, aki kegyetlen élvezetvágyával leszedte a nő csontjairól a
               húst, az élet meleg színét, - meg a szegény, agyonsirt gyermeknél, aki születésével
               halálraitélte az anyját. Akkor rokkant meg a szive s haldoklik hosszú húsz
               esztendeje. Csak ők töltik be ma is, neki bizalmas barátságnál egyebet nem tartogat.
               Ez volt az ő szomorú kétszerkettőnégye. Azon­felül a bicegő lába, meg a sánta lelke.
               Egy időben bénultak le, mikor a fiatal és még remélni­tudó férfi vad elszántságával
               akart távoltartani egy másikat attól, akit egy életre csak magának kívánt.</p>
            <p>Hallgatagon ültek egy padra, mely mögött hűen utánzott vizesés locsogott egyhangúan.
               A patak távolabb tóvá szélesedett, nyugodt, szenvedélytelen hattyúk úszkáltak rajta.
               A déli órák becsületes csöndje ült a park fölött s ez a két szótlan ember nem is
               várt, nem is keresett benne többet. Elszámolt életük „követel” rovata rég
               lezárult.</p>
            <p>A vadászház egy bizalmasjellegű kabinetjében ezalatt Zamonszky szerelemre váltotta be
               az adott arany súlyát.</p>
            <p> </p>
         </div>
           <div type="chapter">
            <head>IX.</head>
            <p>Vince kivezette két lovát az istállóból, a fényesre mosott homokfutó elé. Befogta
               őket. Timár Pál - aki az udvaron keresztül épp a kapunak tartott - csodálkozva állt
               meg egy percre.</p>
            <p>Vince a kocsival! A szekér már nem is jó?</p>
            <p>De bizony, különös ez nagyon!</p>
            <p>Félvállról visszakiáltott neki:</p>
            <p>- Hová mégy fiam?</p>
            <p>- A városba, szeget-ráfot venni. Meg Csúrival, a belső kertésszel is volna nehány
               szóm, - hangzott a felelet.</p>
            <p>Az öreg rábiccentett:</p>
            <p>- Ugy-ugy! A föld miatt. Értem.</p>
            <p>Tovább ballagott, de a kapunál megint visszafordult. Csak úgy álltában. Valami nem
               fért a fejébe.</p>
            <p>- Aztán minek a kocsi hé!? Mért nem szekér? - kérdezte.</p>
            <p>A legény vállatvont.</p>
            <p>- Hadd szellőzzék!</p>
            <p>Azzal behibbant ujra az istállóba. Pedig semmi dolga sem volt már ott. Ki is jött
               kevés-vártatva. Timár Pál ezalatt elkocogott. A tágas udvar üresen ásított utána.
               Mindössze nehány vizbemártott, kelletlen kotlóstyúk vertyogott a kút körül. A többi a
               szemétdomb tetején kapirgált.</p>
            <p>Vince rákönyökölt a két ló feje közt a kocsirúdra. Pipát tömött. Összeráncolt, vörös
               szemöl­dökei mögött tünődni látszott valamin. Hogy: tulajdonképp miért is ácsorog!?
               Mire vár? Mért nem indít még?</p>
            <p>Nehányszor megkapargatta búbjára taszitott süvege alatt a sörtekemény haját. Aztán
               oda­sanditott félszemmel a tornácra.</p>
            <p>Erzsébet kint ült, foldozgatott. Sápadt volt, mint valami hazajáró lélek. De ez jól
               illett neki. A lesütött, hosszú pilláival úgy látszott, mintha aludnék.</p>
            <p>A legény elmozdult a rúd mellől.</p>
            <p>Mi az áldás van vele, hogy szüntelen ez a gondolat jár az eszében? Mért kellene éppen
               mindég aludnia ennek?! És ha aludnék is! Hát aztán! Felőle ugyan föl se keljen
               itéletnapig! Mi köze hozzá?!</p>
            <p>Bár amúgy megbizonyosodni mégsem ártana... Csak azon végből, hogy tudja: hogysmind
               áll az ügy ezzel a híressel..?</p>
            <p>- Fojtották volna az első fürdőjébe! - kívánkozik ki belőle a méreg.</p>
            <p>Mert már megint dühös. Mert már érzi, ösztönszerű, állati érzéssel, hogy oda fog
               menni, akarja, vagy sem. Odahúzza valami a tornác elé, a virágos kertbe, ahol semmi
               dolga. Az ördög látott ilyet!</p>
            <p>Az ördög..? Nono! Dehiszen látja biz’ azt ő is, ha jobban kinyitja a szemét! Igen
               szépen kivirítottak a verbénák a déli napsütésre. Egy szál nem ártana a lovak füle
               mellé...</p>
            <p>Ezzel rögtön meg is indult. Nagy léptekkel, leszegett fejjel, mint aki keresi, amit
               elveszitett. A szélesebb kedvét.</p>
            <p>Azám la! Virág!! Virág, vagy lomb nélkül éppenséggel nem indulhatna, ilyen
               fölkészült­séggel!</p>
            <p>Teli vitorlát bontott benne az öröm, hogy okot látott maga előtt.</p>
            <p>Hol hallott volna az ő parasztfüle a lélek szófiabeszédéről?</p>
            <p>Kapott a magyarázaton, hogy: a virág..! Csak az húzta oda. Ezt már érti. Egyébként
               nem értene semmit, ami mostanában történik vele.</p>
            <p>Elbarókált a tornác előtt, vállábahúzott fejjel. De fokról-fokra kijjebb nyúlt ez a
               fej zömök csigaházából, amint a tetthelyéhez közeledett. Meglibbent galvanikusan a
               másik élő test felé, mintha jelt akarna adni neki.</p>
            <p>Hiszen, ami azt illeti..! Nem esnék le a karikagyűrű az ujjáról: odaköszönni annak
               is, ha már éppen akkor ért rá a kint-üldögélés, mikor ő virágot szedni jár!
               Mostanában mindég megteszi, mert rájött, hogy csak magát becsüli meg vele.</p>
            <p>Nagyot nyelt s odadörmögött egy mogorva „Mindenjókat”.</p>
            <p>Erzsébet föltekintett.</p>
            <p>Vince köszönése - bármilyen gyatraság keretében jelentkezett légyen - legott mindent
               ki­parancsolt a kezéből. El nem fakuló, különös-becsű ajándékot viszonzott benne.
               Figyelte, nézte amazt már kijövet az istállóból. A kocsi kigördülése nyomban
               megütötte. Attól fogva fölmérte a legény mozgásának egyre jobban köré szűkülő
               paraboláit s ha nem is értette, annál ünnepélyesebben érezte az elhatározó percet.
               Eddig sohasem beszéltek egymással. Egy órával előbb még semmi sem látszott volna
               hihetetlenebbnek előtte a hangnál, mely a kettejük gondolatát összehidalja. Szavakat
               sem talált volna hozzá. És most mégis, váratlanul, vissza­parancsolhatatlan
               rögtönzéssel, egy kérdés hullott ki belőle, az ezerszer megfontolt dolgoknál
               delejesebb biztonsággal:</p>
            <p>- Hová készül?</p>
            <p>Váró csend támadt a szó nyomán.</p>
            <p>Vince hunyorgott, mintha nap sértené a szemét. Nagy nyeletek közt dugult bele a
               nehézkes, paraszti lélek. Csak állt, fülledezett.</p>
            <p>Erzsébet arcát pirosság futotta el.</p>
            <p>Ez nem fog válaszolni!</p>
            <p>Lecsapott önmagára.</p>
            <p>Mi is ütött hozzá, hogy megszólitsa? Nem ismerte? Nem tudta, hogy ki ez a legény?
               Kellett a lecke?</p>
            <p>Lejjebbhajtotta fejét a rátetéződő ujabb megaláztatás súlya alatt. És amint szeme
               horzsoló­távolon kivül ért, odalent hangjára-lelt váratlanul az ember.</p>
            <p>- Városba, földügybe! - mordult oda zárkózottan.</p>
            <p>Aztán lehajolt, a virágokba temette roppant kereső markait.</p>
            <p>Vajon melyik volna jobb, illősebb? Ráró fehér szőréhez egy sötét, Gyuszinak fehér,
               vagy sárga.</p>
            <p>De iszonyú meleget gyujtott ez a hajoldozás! Minden vér a fejébe szállt talán, mert
               nem látott itt fehér virágot, egyet sem. Bíborszínben piroslott az egész tábla. Fülei
               meg szűntelen az előbb hallott kérdést darálták: Hová készül, hova készül? Engem nem
               viszen? Engem itthagy? De jól megférnék pedig a saraglyában! A szép kocsiban, melynek
               még a kerekeit is megkente, hogy ne nyikorogjon! Mért kente meg, ha nem azért, hogy
               hajadont röpitsen rajta!? A maga kedvéért? Maga szándékára? Bizony vethetne vagy egy
               szót nekem is! Jaj, hogy mennék! Hogy repülnék, én bánatvirág! Én senkitlen árva!
               Egész úton ottvolnék a fehér nyakammal, haloványszép arcommal, a közelében..!</p>
            <p>Tudta Vince, hogy senkisem mondja valóban ezt a szózatot. Csak valami belső
               incselkedés az! De azért egyre hallotta.</p>
            <p>Dacos indulattal döbbent vissza rá a makacs paraszti gőgje.</p>
            <p>Még hogy ő hivja! Sarka után leselkedjék ennek az úri-kényesnek! Jőjjön rá a lázak
               láza inkább! Azt is szivesebben kiviseli.</p>
            <p>A virágok már a kezében voltak, mehetett volna is. De nem mozdult. Tippánfüvet,
               komisz, földalatt kúszó, alattomos gazt látott meg egyszerre, kiütközni a
               boldogasszonylevelek közül.</p>
            <p>Már ha itt áll, csak nem hagyja benne!? Egy eső, aztán fölveri az egész táblát!
               Veszkődhetnek majd a garacolással kétannyit.</p>
            <p>Kihúzta a gyomot, lecsapkodta róla a földet. Majd mogorván visszanézett hóna mögül a
               lányra.</p>
            <p>Biztosan neveti őtet, amint igy guggolász!</p>
            <p>No nem. Semmi nevetés se volt annak az arcán. Inkább szomorúnak látszott, mintha
               apját-anyját most tette volna földbe.</p>
            <p>Mindig ilyen ez! Ilyen nyivászta!</p>
            <p>Igaz, talán nem is éppen gyöngy a sorsa! De hiszen ha nem tetszik neki, mehet, amerre
               a szeme lát! Nem fogják kötéllel.</p>
            <p>Egész kis kazal dudva feküdt már a legény mellett. Tisztára kikészitett markait is
               bekeverte.</p>
            <p>A jóreggelit! Újra mosakodhatik!</p>
            <p>Föltápászkodott, nagymogorván bement a konyhába vizért. A kút közelebb esett volna,
               de már erre forditotta a lába. A lány mellett kellett elhaladnia. Rá nem nézett volna
               egy világért! Azt mégis látta, hogy egy durva, szőttes ingen varrogat. Megismerte: az
               övé. Mult szombaton nem vehette magára. Elszakadt.</p>
            <p>Hát szó ami szó, a kényességből engedett a frájla!</p>
            <p>Mikor kijött - kendőjébe szárogatva kezeit - Ráró az udvaron megszaladt nehány
               lépést. Unhatta ezt az ácsorgást.</p>
            <p>Rákiáltott:</p>
            <p>- Hóha te! Ne egyen az avas!</p>
            <p>Azonban medréből-vágta a saját hatalmas, kibomló hangja. Mintha rég beleszáradt
               hallgatá­sokat sodort volna ki magával, egy csomó új és élvezetes szitkozódás robbant
               utána, bele­keverve füvet, fát, hogy végül Erzsébet felé kanyarodjék az éle.</p>
            <p>- Mit néz no?! Tán azt hiszi, hogy lehet ezzel másképp..? Csak próbálja meg! Ehol a
               kocsi, la! Üljön föl rá!</p>
            <p>A lány elpirult. Olyat dobbant a szive, mintha kivülről ütötték volna meg.</p>
            <p>Szólt neki, ez a legvadabb gyülölője!!</p>
            <p>Felszökött, mint valami megajándékozott gyermek.</p>
            <p>- A kocsiba? - kiáltotta hitetlenül és ujongott a szava.</p>
            <p>Vince ábrázata legott elsötétült.</p>
            <p>- Oda hát! - morogta. - Tán nem is az én hátamra, vagy mi a lidérc!</p>
            <p>Erzsébetnek eszébe sem jutott megütődni erre a gorombaságra. Csörögve szórt le
               magáról gyűszűt, ollót. A gyolcsing vállára repült, mint valami diadalmas békezászló.
               Futva, sodort be magával mindent a szobába. Még onnan is kihallatszott kapkodó
               szöszmötölése.</p>
            <p>Vince legyökerezetten bámult utána, mint aki nem érti, hogy mindezeket a
               cselekvéseket ő inditotta meg. Pedig értette. Sőt nyomban meg is bánta.</p>
            <p>Nofene! Mi volt vele, hogy mégis szólott neki? Mikor pedig egyáltalán nem akart!</p>
            <p>De már megtörtént. Meg. Csak nem veri a fejét a falba?</p>
            <p>Zsebrevágott kézzel állt a tornácon, a csizmája bámulásába merülve. Meg-megforgatta a
               sarkán, elnézte, kívül-belül.</p>
            <p>Mekkora bök van a bokájánál..! Ronda az ilyen paraszti láb!</p>
            <p>... Hát szólt neki, addig van! Felőle akár ül valaki a kocsiban, akár sem. Nem ő
               húzza. Föl­vette már egyszer a gyöpmestert is. Igaz, csak szekérrel volt, de az
               mindegy. Annak nem beszélt, ezzel se muszáj. Felőle ottszáradhat!</p>
            <p>Az ajtó kirepült, jött a lány.</p>
            <p>Meg kell adni, hamar elkészült. Nem afféle úticifra-házironda.</p>
            <p>Felszálltak, a kocsi kirobogott.</p>
            <p>A falun túl kieresztette Vince az ostort.</p>
            <p>A késő nyári nap hajladozott, lángragyujtotta a felhők alját. Bársonyos szél
               fujdogált a folyócska felől. A két állat elnyujtott testtel fogyasztotta az
               országutat. Pihent lovak voltak, mentek maguktól is. De a legény még ösztökélte
               őket:</p>
            <p>- Gyi Ráró! Có te Gyuszi!</p>
            <p>Valahogy cudar kedve telt most a hajtásban.</p>
            <p>Igy ki a világból! Az volna jó! Menni, repülni! Elébekerülni minden járószerszámnak!
               Parasztszekérnek, urifogatnak, töfögő pléh-masinának! Lehajtani, megelőzni mind! Hadd
               szijják a fölvert porát. Ők pedig robogjanak, mint a zivataros veszedelem, mig csak
               tüzet nem fog a lovak orra és százdarabba nem szakadnak mindannyian!</p>
            <p>Szétszakadni! Izinkekre hullni! Az volna most jó! Az! Ha elvethetné magától a két
               pattanó karját, hogy ne húzhassák előre, vállban! Ha lehajíthatná nyakáról a fejét,
               amiben olyan furcsa, megszállt, elbabonázott gondolatok nyüzsögnek egy idő óta! Mire
               neki az a fej? Bajnak? Hisz úgy sem az jár benne, amit ő akar! Nem az övé többé. Nem
               tudja: hová lett belőle ami bennevolt eddig és hogy mi az, ami most forrt benne, mint
               a katlanban.</p>
            <p>Lerántani, eldobni! Az volna jó! Az! A lovak tiprató lába elé teríteni a gerincét is,
               hogy ne bizseregjen olyan furcsán, parázsló tűszúrásokkal!</p>
            <p>Aztán utána a többit..!</p>
            <p>A két lábát, ami folyvást arrafordítja, viszi, ahol nem akar lenni!</p>
            <p>Mi hajtja őtet? Micsoda különös erő? Milyen varázslatos rontás? Ez honnan került?
               Mikor szedte magára? Miféle ismeretlen akarat packázik vele, járatja, beszélteti,
               cselekedteti?</p>
            <p>Egy pillanatra beledöbbent, hogy nem ő az, aki most itt ül, a gyülölt, idegen lány
               mellett. Valaki más. Valaki nem is élő. Egy szalmabáb, rongy, hitvány játék, melyet
               zsinóron rángat valami láthatatlan kéz, mint vásáron a bábjátékos a
               paprikajancsit.</p>
            <p>Nem, nem az ő nyelve volt az, ami szólalt! Nem az ő hangja hívott. Nem ő akarta azt,
               hogy ez a másik most itt üljön mögötte!</p>
            <p>De hát kicsoda, micsoda akkor?</p>
            <p>Megdobta a fejét, hogy a süveg az üstökére csúszott.</p>
            <p>Hát ért ő ebből valamit? Tudja, sejti ő ezeket? És arravaló ő, hogy ilyen
               hiábavalóságokkal vesződjék?</p>
            <p>Marokra kapta az ostort, végigvágott a két lovon, amitől azok egész
               nekibolondultak.</p>
            <p>Fülelt, hogy nem sivalkodik-e hátamögött a lány? Szinte kivánta volna, hogy elnyujtsa
               messze a fehér párnájú, mezítelen-torkú nyakát. Azt, amelyik másfajta hússal van
               körülbélelve, mint az övék! Sikoltozzék, könyörögjön: neki, a parasztnak!</p>
            <p>De csönd volt ott hátul. A lány meg sem pisszent.</p>
            <p>Ugylehet, valami kevés Timár-vér csak szorult belé!</p>
            <p>Vagy talán a hajtó kezében bizott?</p>
            <p>Igy érték el a várost. A „Mihály-portánál” - mely a kastély legkülső épülete volt -
               magához józanodva megállitotta Vince a kocsit. Várt egy darabig, hogy majd ért a
               másik a jelről. De hogy az nem mozdult, feszengni kezdett. Kitáncolt, bágyadt
               indulattal, befelé szitkozódott.</p>
            <p>A kuka-mindenit! Megint ő szóljon? Tán az is nyikkanhatna egyet!?</p>
            <p>Végül mégis rá kellett szánnia magát. Naphajlattal gyorsan fogyik ez az idő. Neki meg
               dolgai voltak.</p>
            <p>- Itt én továbbmék - vetette oda kurtán.</p>
            <p>Majd motyogva tette hozzá:</p>
            <p>- Nyolcra előkerülök, azt’ vissza..!</p>
            <p>Erzsébet leszállt. Arca kipirult, szemei zománcosan csillogtak Vince felé. Szólni
               akart. De a legény már közécsipett a lovaknak s nekivágott, mint akit kergetnek.</p>
            <p>A leány elgondolkodva nézett utána. Elpilledt lábaival nehány lépést próbált. A
               zsibbadás fölengedett. Minden tagjába különös, feszengő erő szökkent.</p>
            <p>Gyorsan elindult.</p>
            <p>Nem volt semmi határozott célja. Bement egy könyvkereskedésbe, vásárolt találomra
               nehány könyvet. Aztán megint csak ott állt a Mihályporta előtt. Nagy, hosszú épület
               volt az, karcsú oszlopsorral. Fedelén egy ágaskodó lovasszobor állt. Zamonszky
               Mihály, az ős...</p>
            <p>A lány nézte és csodálattal, repesztő vággyal telt meg a lelke.</p>
            <p>És ez mind a késő unokáé! Ez itt mind!</p>
            <p>Hiszen csak láthatná! Csak egy futó percre! Vagy nem is őt, legalább az utat, ahol
               járni szo­kott! A keskeny, finom cipők nyomát! A bokrot, melyről szórakozottan olykor
               egy-egy levelet tép. Lehetséges, hogy ezzel vétkezzék? Hiszen akkor bűnös mindenki
               aki gyönyörködik egy szép képben, mely nem az övé!</p>
            <p>Nem. Nem lehet vétek, amit kiván. A gyönyörűség ösztönszerű hála a felsőbbrendű szép
               iránt.</p>
            <p>Mennyi hazugság, mennyi csábitás egyetlen nyárvégi alkonyatban..!</p>
            <p>Erzsébet a vaskapura nézett, mely a „portát” a főépülettel összekötötte. Sarkig
               nyitva volt, emberek jártak rajta ki s be, vállukravetett szerszámmal, mint
               fantasztikus, sötét árnyak. Hozzátartozói a titkok kertjének...</p>
            <p>Bemehet oda akárki!</p>
            <p>Nehéz virágpárát, földszagot vert feléje a szél s egy hatalmas vágy, erősebb mint az
               akarata, egyszerre belóditotta a feketedő parkba. Két lépést fog tenni, nem többet!
               Aztán visszafordul.</p>
            <p>A kapás emberek - láthatólag kerti munkások - elmentek mellette. Ügyet sem vetettek
               rá. Volt olyan is, aki köszönt.</p>
            <p>Ez vakmerővé tette.</p>
            <p>Mért ne mehetne kissé beljebb? Hisz ez érthető kiváncsiság! Ilyesmit nem látott
               még.</p>
            <p>Elindult, csodára harangozott a szive.</p>
            <p>Tizet lépett, aztán tovább nem számolta és mire ráeszmél, hogy bennjár, már futott,
               mintha félne, hogy visszahívják. Nem válogatott többé a széjjelágazó utak közt,
               melyek fehér kigyóként kúsztak a fekete füben. Mindegy hogy melyiken, csak itt
               lehessen! Az Ő világában, ahol minden Róla zenél...</p>
            <p>Olyan volt ez, mint valami mámor; a nyárvégi szenvedélyek hirtelen önkivülete.</p>
            <p>Előtte fekete tóban szakadt meg a pázsit zöldje. Távolba-figyelő, fejedelmi hattyúk
               uszkáltak a sötét vizen. Egy karcsú, kecses kis épület úgy szökkent ki a fenyők
               közül, mintha valami tündérmese most rázta volna az álmodó föld megfogant ölébe.
               Gömbölyű oszlopok ölelték körül.</p>
            <p>Felfutott a lépcsőkön, mint valami tolvaj. Oly kevéssé tudott arról amit tesz, hogy
               még a kilincset is megpróbálta.</p>
            <p>Soha ide vissza nem tér! Ennyi bátorsága nem lesz többé, mint ma, ezen a nehéz,
               földszagú alkonyórán. Itt mindent látnia kell most!</p>
            <p>Az ajtó zárva volt, a kulcs kihuzva.</p>
            <p>Lehajolt és benézett a kulcslyukon.</p>
            <p>Kék üveggel lehetett födve a kis épület, mert belül füstszínű félhomály derengett. De
               a vízíóra tágult szemei jól tájékozódtak benne. Egy diszkoszvető szobor - szinte
               életrekelő - állt a talapzaton. A fehér márvány bravuros kidolgozása meleget
               dédelgetett a hideg anyagba. A hatalmas tagok csaknem mozdulni látszottak.</p>
            <p>Tündérvilág ez itt!</p>
            <p>Futott tovább. Roppant feszülést érzett az izmaiban. Nem birt megállni ezeken az
               ezüstelő utakon. Kiéhezett, agyonfegyelmezett vágyai habzsoló tort ültek a lelkén.
               Honnan jöttek, mikor keletkeztek: nem tudta. Csak a kényszert érezte: menni!</p>
            <p>Oldalt egy vizesés szökkent új szinnel a fantasztikus képbe. De nem hűtött a köde. A
               forrás torka buja meleget lihegett ki. Egy erdőnyi nefelejts nyílt körülötte. Alagút
               sötétedett odább, öblét idegen rejtelmekre nyitva.</p>
            <p>Sárkányok sem őrizhették volna Erzsébet elől!</p>
            <p>Túlnan játékos patak jutalmazta az átmerészkedő akaratot. Karcsú, fehér fahid hajolt
               át rajta, mint egy vágyó szerelmes odaadó dereka.</p>
            <p>Még nehány lépést futott Erzsébet. Akkor elfulladt. Vadul verő szive
               földbegyökerezte. Nehány percig még zsibongott körötte a láz káprázata, majd elmúlt a
               köd a szeme elől. Halán­tékai lecsitultak. A mámor kezdett foszladozni.</p>
            <p>Hátraszórta haját, mely lebomlott és ujból kezére csavargatva feltűzte.</p>
            <p>Egészen lehült. A park sötétbe borult. Hatalmas fái fekete óriások módjára
               ágaskodtak. Vad­ludak húztak el fölöttük hangos szóval. Egy idegen nagy kert volt ez,
               teli névtelen suhogások­kal, titokzatos hangokkal.</p>
            <p>Gyáva lett, mint minden józan ember. Látta magát belopózni, rohanni, lihegni, mint
               holmi eszelőst. A föleszméltség torz világitásba ferditett mindent, amit a láz
               szépnek mutatott.</p>
            <p>Közönséges besurranó, egy kém, alacsony bitorló volt és semmi más. Ha ittérik:
               kiutasitják.</p>
            <p>Rémülten visszafordult. Egyre növekvő aggodalommal kereste az utat, melyen idáig
               jött. De a fehér kígyók számtalanja csavargott a fekete fűben. Mind egyformák
               voltak.</p>
            <p>Csak a hidat megtalálja! Onnan már könnyen tájékozódik.</p>
            <p>Megkönnyebbülten lélegzett fel, mikor rálépett. A deszkák azonban szemrehányó
               panasszal nyikorogtak. Nem úgy mint jövet. Az egész is... mintha másformájú
               lenne..!</p>
            <p>Megdöbbenten állt meg.</p>
            <p>Oh, most már a félelem játszik vele! Hiszen amott az alagút! A barlangnak mellette
               kell lennie.</p>
            <p>Ám az nem volt sehol. Eltévedt bizonyosan.</p>
            <p>Megreszketett, fogai hideglelős félelemmel verődtek össze. Nagy szorultságában egyre
               az Istent hivta, de csupa könyörtelen, haragos isteneket érzett a felhőkön túl, akik
               büntetik most - íme - kegyetlen módon, amiért idemerészkedett.</p>
            <p>Ebből a labirintusból ki nem igazodik soha!</p>
            <p>Babonás félelem jött rá. Sirni lett volna kedve. De egy ujabb rémület belészoritotta
               a hangot.</p>
            <p>Zörgött a kavics az úton... Jött valaki... Valaki, aki joggal jár itt... Majd
               megragadja, kiutasitja. És ő nem tudja: hova, merre..!</p>
            <p>A léptek - bár vontatottan - egyre közeledtek.</p>
            <p>Most egy percre megint úgy érezte magát, mint nemrég, mikor még a rácson túlról
               nézett be. Mintha szerves összefüggésben állna a földdel, melybe gyökeret vert a
               szegény, dermedt lába. Csakhogy már bent volt. Már bent, egész mélyen s egy égő
               cigaretta vége - mint parányi, sziporkázó csillag - bevilágitott kitágult szemébe.
               Zamonszky állt előtte.</p>
            <p>Erzsébet halkan felsikoltott és a bokroknak hátrált. Kezét rémlátó gyámoltalansággal
               feszítette maga elé.</p>
            <p>A férfi egyenesen felé tartott.</p>
            <p>Erre összeszedte magát s vad meneküléssel nekivágott a gyöpnek. Futott előre vakon,
               felujult, dacos erővel, bokrokon, mindeneken át. Ugy érezte, hogy vége a világnak,
               neki és minden­nek.</p>
            <p>A fenyőfák közül világosság derengett. Oda! Hogy az a világosság jó lesz-e neki, nem
               mérle­gelte. Már csak ösztönből cselekedett.</p>
            <p>Üvegházak álltak ott sorjában: egy egész kis átlátszó város. Ezekből tört ki a
               fény.</p>
            <p>Most megállt és hálából meg tudta volna csókolni a párás falakat.</p>
            <p>Itt a menekülés!</p>
            <p>Távolabb két férfit látott mozogni. A sötétben nem látszott az arcuk, de hallotta
               hogy virág­nemesitésről, valami különös módon kitermesztett növényről beszéltek.</p>
            <p>Bizonnyal kertészek!</p>
            <p>Roppant megkönnyebbült. Ime valaki, aki utbaigazitja!</p>
            <p>Fogadkozott, hogy soha, soha többé ilyen esztelenséget! Várt még egy pillanatig,
               lesimitotta futás közben arcábahullott haját, aztán előrelépett. Szerényen és kérőn
               elmondta, hogy eltévedt, szeretne kijutni. Bizonnyal aggódnak is már érte.</p>
            <p>Az egyik férfi közelebb jött. Karcsú, magas alakja a sötétben is láthatólag
               előrebukott kissé.</p>
            <p>- Nagyon szivesen útbaigazitom, - mondta.</p>
            <p>Lágyan és üvegtisztán csengett ez a finom hang a sötétben. Csak nagyon érző és nagyon
               kulturált emberek tudnak igy beszélni.</p>
            <p>Erzsébet előtt tisztán állt minden. Főképp mikor a másik férfi - kissé bicegve -
               lemaradt s ők megindultak halkan, elfogódva az úton.</p>
            <p>- Azt hiszem tudja ki vagyok, nem kell megneveznem magam? - kérdezte az ifjú.</p>
            <p>A lány bólintott:</p>
            <p>- Tudom.</p>
            <p>Mert tudta s úgy kellett vennie, mint egy vezeklést. Különben nem is tehetett volna
               másképp.</p>
            <p>- De én nem sejtem, hogy ön kicsoda - mondta megint a férfi. - Igaz, láttam egyszer a
               temp­lomban, sokszor gondoltam azóta erre. Nagyon szép volt ön akkor, mert ön az,
               akit én láttam.</p>
            <p>Erzsébet hallgatott. Mentek tovább. A ruhájuk is néha összehorzsolódott.</p>
            <p>A magas, finom árnyék oldalt-fordult, a lány arcába nézett. De jó, könyörületes volt
               a sötét. Nem árult el semmit, csak az elmosódó körvonalakat.</p>
            <p>- Mért liheg? - kérdezte megint a férfi.</p>
            <p>- Futottam.</p>
            <p>- Futott. De mért?</p>
            <p>Most már beható, sürgető volt ez a hang.</p>
            <p>- Kellett. Nem mondhatok többet.</p>
            <p>A titok rájuknehezedett, mint valami fekete palást.</p>
            <p>- Ilyen késő órában..! - szólt később az ifjú megint.</p>
            <p>Azonban nem várt, nem is kapott feleletet. Érezte hogy a lány - akire sokat gondolt
               esténkint, elalvás előtt - ott jár mellette s ez elég volt neki. Húsz évvel még
               áhitatosak, kevéssel beérők az emberek. S hozzá az alkonyat, a homály varázslata..!
               Még kiégettszívű véneket is meg­vesz­tegetett volna.</p>
            <p>Vastagon ömlött feléjük a lihegő föld, füvek, fák, virágok illata, s a fiu - még csak
               húsz éves - hirtelen úgy érezte, hogy le kellene most térdelnie szent áhitattal,
               sirni, imádkozni, meghalni, vagy ilyesmit. Majd kiszakadt a lelke.</p>
            <p>- Méltóságod engem elitél - mondta Erzsébet s a hanghordozásában mély szomorúság
               örvénylett.</p>
            <p>A fiu a fejét rázta:</p>
            <p>- Nem. Sohasem volna elég bátorságom hogy valakit elitéljek. Legkevésbé önt. De ez a
               meg­szólítás szörnyű a maga szájáról! Igaztalannak tartom ember és ember közt a
               különbséget. Örülnék, ha nem éppen maga figyelmeztetne erre.</p>
            <p>- Amint óhajtja.</p>
            <p>- Köszönöm. Csak <hi rend="italic">ekkora</hi> kis szóval sejttessen legalább magáról
               valamit!!</p>
            <p>Erzsébet hirtelen felizgult.</p>
            <p>- Nem, - mondta ridegen a felindulástól. - Ennek semmi értelme. Két árnyék vagyunk.
               Én egy fogalom is, talán. Egy osztály. Az én nevem: Millió. Lebegek az ön világa
               alatt s egy másiknak fölötte. Jaj lesz nekem, ha valamelyik magáhozránt! Ez legyen
               elég. Én nem akarok - értse meg - az ön számára <hi rend="italic">egy</hi> bizonyos
               valaki lenni!</p>
            <p>A fiu meghajolt, a fák fekete sűrűje fölött a távolba nézett.</p>
            <p>- Ha ez igy volna, akkor az én életemből kifelejtették az örömöt. Fiatalon nem
               maradna számomra más, mint folytatni önmagamat: merő kötelességből.</p>
            <p>A komor szók, az illatoktól átitatott levegő, úgy ránehezkedett a lelkükre, hogy nem
               is beszél­tek aztán a kapuig. Még nyitva volt. Erzsébet gyorsan kilépett rajta. A
               kastély előtt, hosszú póznán lámpa égett, fehér fénnyel sugározva be mindkettőjük
               arcát. Sápadtak voltak és felindultak.</p>
            <p>A lány önkéntelen mozdulattal kezét nyujtotta.</p>
            <p>- Isten vele! Igyekezzék elfelejteni, hogy látott ma engem. Azt is, amit beszéltem és
               egyálta­lán, hogy beszéltünk együtt. Én is rajtaleszek.</p>
            <p>Egy percre összefonódott a kezük. A fiu mélyen meghajtotta csillogó, finom szőke
               fejét. Arcának vértelen fehérje szinte világitott.</p>
            <p>- Az a valami, ami ma idehozta, ide fogja hozni még miskor is, - mondta szilárdan. -
               Én alkonyattájt mindég várom majd az üvegház előtt s a nap minden órájában - csakúgy
               mint amióta először megláttam - gondolni fogok önre.</p>
            <p>Csöndesen elváltak, mint valakik, akik már rég ismerik egymást. Erzsébet visszatért a
               kocsi­hoz, felszállt. Nem hátul az ülésre, de Vince mellé a bakra. Nem kocsisra:
               társra, egy érző és lelkes lényre volt szüksége a megélt óra eseményei után. Igy
               történt, hogy az út alatt - nyakas és magamegszegett ellenkezésén át - beszédre:
               összefüggő mondatokra bírta a mogorva parasztot.</p>
            <p>Ezen az estén, a falu határánál - nagy belső birkózás eredményeképp - először
               szólitotta Vince a lányt keresztnevén. Rokoni beletörődöttséggel, de az ő merev
               lelkének érthetetlen mellék­borzongások között.</p>
            <p>Mikor leszálltak. Erzsébet halálosan fáradt volt. Ugy érezte, hogy rengeteg utat
               hagyott maga mögött.</p>
            <p> </p>
         </div>
           <div type="chapter">
            <head>X.</head>
            <p>Alig haladt le az utolsó nyelet a torkukon, félretoszították a tányérokat s a bicskát
               hangosan becsappintva, betolták a csizmaszárba. Legott mozgolódás támadt. Az
               asszonyok szedelőz­köd­ni kezdtek. Egy, a fiataljából, a gyerekfélét tuszkolta ki az
               ajtón. Ez volt az utolsó semle­ges zaj a nagy, meszelt szobában hol már elvétve
               felkarikázott egy-egy pipának kozmás füstje.</p>
            <p>Mikor rend lett, az asszonyok - mint madarak a fészek szélére - kiültek a búbos
               párkányára. Izmos, barna testüket egymásnak vetve, lesték a szót.</p>
            <p>Valami volt a levegőben. Vince a föld ügyében járt, ezt mindenki tudta.</p>
            <p>A vörös legény az öreg asztalhoz telepedett. Ott ült az apja is. Szálas, rideg
               paraszt, hanem a szeme jó és nagyon szomorú, szép magyar szem volt, barnabársony
               nézéssel. Ritkán szólt s csak kívételes alkalmakkor. Öregebbek - egyivásúak -
               emlékeztek még rá, hogy duhaj legény volt valaha. De a fia születése, az utódban
               esett jelentékeny megcsúfoltatása, egész kiforgatta a nagytermészetű embert. Azóta
               elhallgatott, mint valami beomlott tárna.</p>
            <p>- Hát - mondta Vince, a feszült csöndben nagyapjához intézve a szót - én
               meggyöttem.</p>
            <p>- Látjuk, - bólintott az öreg.</p>
            <p>A nehéz fejeket támasztó könyökök mohón előbbre csúsztak a szedett asztalon.</p>
            <p>A legénynek sötét volt az arca. Nagykeserűen buggyant ki belőle:</p>
            <p>- Őszi vásárra felhajthatjuk már a jószág egy részét, különben égnekveti mind a
               lábát! Nincs föld. Ezzel jártam, adta teremtette..!</p>
            <p>Ráütött öklének bütykével az asztalra, mely tompán felkondult, mint valami repedt
               harang.</p>
            <p>Percekig tartott a nyomott csend. Aztán egyszerre fölszabadultak az indulatok.
               Ijesztő moraj­lás - mint mikor gátját veszti a folyam - kavargott a levegőben. Kurta
               mondatok, a dühnek, gyűlöletnek kitörései, gyujtogattak a lelkekben.</p>
            <p>A vérbeborult és hadonászó parasztok közt csak három maradt mozdulatlan: Vince apja,
               Timár Pál és Erzsébet. De az ő lelkük felszinén is csak araszos volt a nyugalom.</p>
            <p>Az öreg intett, mire csönd lett.</p>
            <p>- Szót értsünk emberek! - mondta, nem kiáltva, de elég keményen ahoz, hogy a szoba
               legtúlsó sarkában is megértsék. Az asszonyok is, kik lobogó szemmel, összekuporodva
               ültek, mint ugrásra készülő párducnőstények. A föld asszonyai... Visszafojtott
               csendjükből hasogatva tört ki a tekintetük. Nekik hallgatniok kellett, mikor
               férfiember betette a garast. De megfékezett­ségük mögött mindnek fájt, orditó, állati
               fájdalommal, valami.</p>
            <p>A jószágot - lovakat kivéve - ők gondozták. Ők fejték a villásszarvú, bánatosszemű
               fajmagyar teheneket. Sót, cukrot, egyéb inyencséget: ők lopkodtak oda nekik. Végül
               övék volt a dicső­ség is, ha egy-egy Virág vagy Bimbó csak nekik adta le a tejet,
               senki másnak. Mindnek meg­volt a maga kedvence. Olykor - ha borjadzást vártak -
               éjszakákon át virrasztottak a szenvedő barom mellett, a nehézpárájú szalmába
               kuporodva, kifürkészhetetlen, titokfejtő szemmel. Az oktalan, gyötrött bőgés annyi
               közösségben volt az ő fájdalmas asszonyi testükkel! Kínos, egyforma nőnemű-sorsukon
               át ragaszkodtak egymáshoz. És most viszik, majd eltékozolják, idegen és talán
               könyörtelen kézre adják őket! Egyik sem tudta, mind úgy érezte, hogy éppen az
               övét...</p>
            <p>Timár Pál megfontoltan szítt egyet a pipán.</p>
            <p>- Elején kezdd, fiam! - intett Vincének, aki kapkodott, mert valahogy kivédhetetlenül
               magán­érezte a lámpa árulkodó fénye alatt Erzsébet tekintetét. - Mivel, - folytatta
               az öreg - úgy lehet, hogy te csak gondolod, hogy ez igy van!</p>
            <p>A legény megvonta a vállát.</p>
            <p>Most már be kellett bizonyitania, hogy nem levegőbe beszélt.</p>
            <p>- Nem gondolom én, ha tudom! - morogta dühösen. (Legott dühös lett, ha zavarbajött.)
               - Beszéltem Csúrival, a belsőségi kertésszel.</p>
            <p>- Az mondta?</p>
            <p>- Az.</p>
            <p>Az öreg szájavégére csúsztatta a pipát.</p>
            <p>- Öhümm, hát az..! No. Aztán hát az kitől tudja olyan jól, a kertész?</p>
            <p>- Még belsőbb embertől. Keller Pepi nevezetű. Hajdú, inas, vagy mi az Isten...</p>
            <p>- Nono! - emelgette Pál feddőleg a szemöldökét. - Csak te az Istent hagyd békén,
               fiam! Ne mártsd a patvarkodó emberek bajába. Hát a Pepitől. Jó. Aztán az meg honnan
               tudja megint olyan nagyon? A Keller Pepi nevezetű?! Talán tőle kér tanácsot a
               gazdája?</p>
            <p>Pulykavörös lett Vince. Tekintete akaratlanul Erzsébet felé siklott. A lány éppen
               ránézett. Rá. Bele a szemébe, egyenesen. „Hányadán állunk”? - volt a kérdés benne. Ő
               legalább igy értette és nagy virtusos gőggel szökkent föl a nyaka.</p>
            <p>De a keserves keserűjét, nem holmi locsi-fecsi ő! Ha azt mondta, hogy nincs föld,
               akkor nincs is.</p>
            <p>- Azért szájatáti! Kihallgat minden beszédet - vetette oda megvetőleg és kisercintett
               hozzá. Majd felhúzta a vállát, mint aki végzett.</p>
            <p>Nehányan - öregebbek - fölmordultak:</p>
            <p>- Ez csak tiszta eccer..!</p>
            <p>Egy kurtanyakú, csavarosbajuszú kis tömzsi, kifelé forditotta az asztalon tenyereit,
               hogy: mi van itt még!?</p>
            <p>Timár Pál felállt. Kitolta maga alól a széket s nagyszótlanul járkálni kezdett a
               szobában.</p>
            <p>- Hát - mondta aztán, inkább csak magának - úgylehet: igaz. De az is lehet, hogy nem.
               Be kell várni türelemmel, mig kijön az irás. Nincs oka az uraságnak, hogy megfojtson
               minket. Mert ez nem egy halál volna: száz! Fölvethet a pénzünk, hiába minden, ha nem
               elég a föld eltartani ennyiönket.</p>
            <p>A csavart-bajuszos kis mokány fészkelődött. Lepöcögette a pipája rézkupakját.</p>
            <p>- Ennyiönket! - fogta meg a végénél a szót. - Ennyiönket! Hát ez az éppen! Itt ásták
               el a kutyát! Hogy ennyien vagyunk erre a földre! Kifelé nagytelkes gazdák, befelé
               bitang nincste­lenek. Senki sem a magáén áll!</p>
            <p>- Ajhaj! - sóhajtott rá a szomszédja, egy apró, szikár, napszívott hajú ember. - De
               számról fogtad le a szót, hallod! Még az oktalan barom is másképp bőg, mikor a
               magamén bőg! Az eke is jobban fogja! Ajhaj!</p>
            <p>- Kutya se kap örömmel olyan koncon, akin már száz másik lóg! - vélekedett egy, a
               fiata­labbak közül.</p>
            <p>Búnyomottan hallgattak.</p>
            <p>Az öreg elgondolkozva jártatta végig a szemét rajtuk. Kicsit keserű volt az épfogú,
               kemény szája, hogy ime! Ennyi vére közül egy sem elégedett és az ő szándékát - saját
               jóvoltát - egyik sem éri föl ésszel.</p>
            <p>Ki is mondta, amit erre gondolt:</p>
            <p>- De rosszul járnátok, ha utánatok engednék! De széjjelszélednétek! Mert széjjel csak
               könnyű! De össze, össze! Ugy mint én tettem valamikor! Azt csináljátok utánam,
               halljátok! Magam sem kezdeném ujból.</p>
            <p>Kedvetlenül szídogálta a pipáját.</p>
            <p>- Mert - folytatta - ti is csak úgy vagytok még, mint a gyermekféle. Unjátok apátok
               kiviselt csizmáját. Jó bő, de más is hordja. Uj kéne, egyébforma, egész és különösen
               csak a magatoké. De mire megvolna, szűk is, szorít is. Jó lenne megint a régi, ha a
               kánya el nem hordja azalatt! Akkor tudnátok, hogy mi volt „gazduramnak” lenni, majd
               mikor „hallod-e” lesz a nevetek!</p>
            <p>- De már úrapám - csóválta fejét a nagybajuszú, aki politikus ember hirében állt -
               gyermekcsizmát is lehet tágitani! Kicsiből lesz a nagy!</p>
            <p>Vince is közbeadta véleményét:</p>
            <p>- A rangra való nézvést oda vélek, hogy mindenki öklével születik!</p>
            <p>Egész belepirult ebbe. Régi emlékek íze lobbant föl benne. Az „ég a házad vörös”, és
               a nyomán beszakadt fejek... Sokért nem adta volna, ha most odarakhatja őket maga elé
               az asztalra, bizonyitékképpen!</p>
            <p>Savós kis szeme lopva Erzsébet felé hunyorgott.</p>
            <p>Egész arcával neki volt fordulva a lány.</p>
            <p>Erre megfészkelődött s elfordult, előrecsúszva félkönyökén. Könnyen-oldódó, dühös
               szók jó íze öntötte el a száját.</p>
            <p>Nagy gőggel mondta:</p>
            <p>- Csak azt rakják le, aki hagyja! Jól odaütni! Aztán mindjárt: „gazduram”.</p>
            <p>Az öreg vállatvont.</p>
            <p>- Csinálja, akinek kedve latra-tenni minden szót! De hát a jószággal, házzal,
               eszközökkel-mivel ugyan hogy állnátok ki? Azt gondoljátok ti, hogy a föld minden!
               Pedig ott éppen kezdődik csak! Tönkremennétek a mulatságba hamar!</p>
            <p>- Igaz - bólogatott a napszívott. - Ha jól felgondolja az ember, hát: egyet előre,
               kettőt hátra! Hejhaj, nehéz sor! Igy marad ez már, mig a világ!</p>
            <p>Pál megállt jártában.</p>
            <p>- Igy - mondta keményen. - Igy, amig én élek, halljátok! Aztán ebek-harmincadjára
               kerit­hettek mindent. A ti dolgotok! Addig nem.</p>
            <p>A vitázók búsan lehorgadtak. Ismerték már ezt a konok hangot, mely engedte játszani
               őket, mig csupán játék volt, de aztán lecsapott rájuk s kimondta az áment. Javukra
               szolgált, jól tudták. Nem is akartak erőszakkal ellene tenni. De az alárendelt-voltuk
               keserűsége csak le­rakódott a lelkük fenekére.</p>
            <p>Az öreg visszaült helyére, mutatóujjával kopogott az asztalon.</p>
            <p>- A bérlettel várunk, mig kijön az irás. Ha igaz, amit a Pepi nevezetű mond, akkor
               rajtam a sor. Addig is nézzünk egyéb segítség után! Kezdődi sógornál járt-e
               valaki?</p>
            <p>- Jártam, - felelt Vince apja meglepő mély hangon, mely olyan volt, mint valami
               zöngő, édesbús gordonkaszó.</p>
            <p>- Hát aztán adja-e?</p>
            <p>- Adja, csak borsos.</p>
            <p>- A bükkösdi határban?</p>
            <p>- Ott.</p>
            <p>Egy percre elhallgattak, a komor szemekben futó öröm mécslángja gyulladt ki.
               Töltöttek, iddogáltak. A napszívott fejű még mosolyra is fintorodott, hirtelenszinű
               bajusza alatt.</p>
            <p>- Hogy vesztegeti a sógor?</p>
            <p>- Háromezerre holdját.</p>
            <p>- Az sok.</p>
            <p>- Sok.</p>
            <p>- Nagyon kitartja.</p>
            <p>Megint hallgattak. Mérlegeltek.</p>
            <p>- Megéri, - mondta a csavartbajuszú. - Sok, de megéri. Kár is kaszálónak. Kapás-féle
               volna abba való. Birná. Olyan a föld a Gubica-szögben, mint az a legfinomabb
               homok.</p>
            <p>A hókafejű megint nevetett. Ridegen, szárazon.</p>
            <p>- Kezdődi sógor..? - nyikorogta. - Majd hagyja az még alább is, a sógor! Én
               tudom.</p>
            <p>De senki sem figyelt rá.</p>
            <p>Emelt tehát a hangján:</p>
            <p>- Én tudom hogy kétezerre is lehagyná, ha úgy kerülne! Kell ott a pénz! Kell
               patikára. Nem nagyon nézik: mi van rányomtatva. Beteg a lány.</p>
            <p>Egyszerre minden arc feléje-fordult. Az emberek szinte a szemükkel ütötték arcul a
               kajánt. Amúgyis kevés becsülete volt köztük.</p>
            <p>Timár Pál feddőleg ingatta fehér apostol-fejét.</p>
            <p>- Azt már nem! - mondta. - Nekünk kell, de megfizetjük. Ágrólszakadt itt már úgyis az
               egész falu! Szorultságában mind a földjéhez nyúl, mert tudja hogy pénzt adnánk érte,
               ha százannyit kinálna is!</p>
            <p>Fájó sebet érintett a hóka. Az öreg sajnálta lekoldúsodott faját. Szinmagyar nép volt
               a falué. Azonban a család érdeke mégis közelebb állott hozzá. Összevettek minden
               talpalatot a szorult párholdasoktól, mert szükségét látták ők is, a maguk
               nagyobbszerű módján. Amit pedig egyszer a sarkuk alá kaptak, az többé ki nem csúszott
               onnan! Őket fojtogatta a nagybirtok, ők fojtogatták a szárazpipásokat. Élethalál-harc
               volt ez, csak arannyal kövezett, törvényes úton.</p>
            <p>Pál rövid tünődés után kimondta a szentenciát:</p>
            <p>- Megadom a háromezret, István. Holdankint vedd, fiam! A pénz úgyis elúszik ezeknél,
               szegényeknél.</p>
            <p>- Majd iszik legalább a sógor! Mert inni azt tud! - dohogott a hókafejű.</p>
            <p>- Magáét issza! - adta vissza a szót a nagybajuszos. - Érted se hiába fizettek be az
               aszalósi korcsmába...</p>
            <p>Kemény ellenvetés volt ez!</p>
            <p>Az ember lelapult tőle, mint akit fejbevertek.</p>
            <p>Egyszer - de nem első esetben - minden házi szokástörvény ellenére, holtrészegen
               vetődött volt haza az őszi búcsúról. Hozzá más fizette az ital árát! Tán azért is
               volt olyan különösképp jó ize... Mikor kijózanodott, az öreg magához hivatta, zárt
               ajtók mögé. Mit végeztek, mit sem: titok maradt. De azóta nem járt borral, csak más
               italos embereket birált. Most ezt tették a tányérjára.</p>
            <p>- Ejnye már, ne ortályozzatok, - békitette őket valaki a mérsékeltebbek közül, mert a
               kettő igen kemény szemekkel kezdte méregetni egymást.</p>
            <p>Az öreg igazitotta helyes medrébe a dolgokat.</p>
            <p>- Aztán mi lelte a lányt? - tudakolta.</p>
            <p>- Sárviz van a mellébe, vagy a kelevény bántja, - felelt a kérdezett.</p>
            <p>- Kihült! - csippent bele a lócáról egy éles női hang: Kataliné. Lévén minden földi
               nyavalyák az ő szakmája, sehogysem állhatta, hogy férfiember belekontárkodjék.</p>
            <p>- Kihült kendertilolásba! Már e héten rá is olvastam eccer!</p>
            <p>A férfiak összesanditottak, szedelkőztek. Asszonygágogást hallgatni egynek sem
               füllött a foga. De a szenvedélyek levezetésére jó volt. Ellapositotta a vitát.</p>
            <p>Mogorván oszlottak széjjel.</p>
            <p>* * *</p>
            <p>Erzsébet keveset aludt ezen az éjszakán. Kétségek gyötörték s a kérdés: mi oka lehet
               a lovag­nak, - ennek a magasabbrendű embernek - hogy ilyen ridegen elzárkózzék
               atyjafiainak kiván­sága elől?</p>
            <p>Az éjszaka megvesztegető csöndjében roppant lecsúszott logikával felelt meg magának
               rá.</p>
            <p>Az ok csak olyan lehet, melyet sem ő, se rokonai fölérni nem tudnak...</p>
            <p>Ebben megnyugodott. Az éj hátralevő részét nyitott szemmel álmodta át. Zamonszkyné
               hervadt virágfeje - csodálatosképp - már alig kisértette. Lassankint lehullt emléke
               az öntudat alá. Ugy vevődött, amilyen volt: átlátszó és keresztülhatolható árnyéknak,
               melyen eleven erővel szúródik át az élet.</p>
            <p>* * *</p>
            <p>Reggel aztán megjött az irás. Ami benne állt, teljesen igazolta Vincét. A parasztság
               kérelmét minden további indokolás nélkül egyszerűen megtagadták.</p>
            <p>Erős nap volt ez, kivált Timár Pálra! Egész tekintélyét latba kellett vetnie, hogy a
               dühöngőket megfékezze. Azok máris kaszák, dorongok után kapkodtak.</p>
            <p>Az öreg közéjük vetette a szót:</p>
            <p>- Csöndesen emberek! Magam megyek be, beszélek az úrral, szemtől-szembe.</p>
            <p>Ettől kicsit megcsillapodtak, ám igy is forró maradt a levegő. A következő óra sem
               volt biztos. A parasztok közül - kik egyébként megpattanó inakkal dolgoztak - ma egy
               sem állt munkába. Apró csoportokra szakadva ácsorogtak az udvaron. Hangos átkozódás,
               tompa fenye­getőzések röpködtek a levegőben. Még a gyermekeket is mintha ördög
               szállta volna meg, nem lehetett birni velük.</p>
            <p>Erzsébet elijedt a méhkas-szerűen dongó háztól. Belátta, hogy elhamarkodottan itélt.
               A nép földéhsége sokkal erősebb, semhogy puszta főuri mozdulattal elintézhetnék.</p>
            <p>Ürügyet keresett: menni hazulról. A szokatlan zaj megfélemlitette.</p>
            <p>Katalin a konyhában épp tésztát szabdalt s a forró darabokat tányérokra polcozta.
               Kóstolóba szánta a szomszédoknak.</p>
            <p>Erzsébet elhóditotta jegyzőék porcióját.</p>
            <p>- Átviszem én, - ajánlkozott.</p>
            <p>De azért lassan indult, mint aki nemszeretem-dolgot végez. Ösztönösen húzódott a
               jegyzőné­től. Léha, közönséges némber volt az, hiányos műveltsége pávarikácsolással
               kiáltozott ki ostoba gőgje alól. „Büdös parasztok”: ez volt minden második szava, bár
               ő maga is csak egy foltozó-csizmadia familiából származott. Hogy városi eredetét,
               kultúrlény voltát jobban aláhúzza, szemérmetlenül kendőzte az arcát. Még beszélt is
               róla, mint igen természetes dologról:</p>
            <p>- Nálunk városon olyan az, mint a szappan! Nem is finom nő, aki nem használja.</p>
            <p>Alapjábavéve romlottabbnak mutatta magát, mint amilyen volt s gyakran a kántornét -
               egy hajdanában sok vihart átélt őrmester-leányt is - elpiritotta durva „esetei”-vel.
               Mindenki tudta, hogy a démoni történetekből semmi se igaz.</p>
            <p>Belépve Erzsébet, a jegyzővel találkozott előbb. A hosszú, száraz ember felvillant
               egy percre iróasztala mellett. Nemigen jártak hozzájuk fiatal leányok, a felesége
               hirneve miatt... Ha mégis elvétve bebódorodott valaki, azt ő középkori lovagiassággal
               fárasztotta agyon.</p>
            <p>Erzsébet visszanyomta a székbe:</p>
            <p>- Csak maradjon, betalálok magam is.</p>
            <p>És Lentz ezúttal tényleg maradt. Mezítláb, papucsban dolgozott. Tudta, hogy a
               hüvelyke visszahajló daccal ágál ki a koszlott papucsból. Ehez nem illett a bayardi
               póz.</p>
            <p>Takarittatlan szobába tessékelték a lányt, hol időtlen időkig kellett várnia, mert a
               nő - ősi vidéki szokás szerint - előbb átöltözött. Nagyon izgatottan lomotolt,
               hallatszott a betett ajtón át. Végre előkerült. Görcsös szivességgel zúdult
               vendégére. Még mielőtt hellyel kinálta volna, végeszakadatlan szóáradatot bocsátott
               rá, melyben előfordultak a „büdös parasztok”, „büdös kölykek”, „büdös cselédek”, meg
               - Isten tudná miféle eszmetársulás révén - egy budapesti hölgy­fodrász, aki egyszer
               gyönyörűen megfésülte s legott úgy belé is szeretett, hogy tisztes­ségtelen
               ajánlatától csak rendőri közbelépésre szabadulhatott meg.</p>
            <p>- Maga most nagyon lefogyott drágám, - mondta rosszalóan Erzsébetnek. - Jaj, én ezt
               föl nem venném semmi pénzért! Nem én! Egy dekát se! Mondta is Dernyei főbiró a
               multkor: „Lentzné nagysád, ha megtudom, hogy csak egy grammot is lesoványodott, oda a
               barátság!” Hallott ilyet? Ilyen orcátlan legyen valaki! Hát mi köze hozzám? Metresze
               vagyok talán? Azt dirigálja, ne engem! De azért néha annyit nevetek neki..! Tetszik
               tudni, kell hogy társaséletet éljen az ember ebben a nyomorult faluban! No nem?</p>
            <p>Erzsébet ráhagyta, hogy igen. Minden határozottsága kifutott a lába alól ebben a
               szóáradat­ban. Elnémultan bújt meg egy karosszékben.</p>
            <p>Az asszony ujabb mély lélegzetre tágult:</p>
            <p>- Sokszor csudálkozok is rajta, hogy úgy elvan azok közt a parasztok közt! Nem, nem!
               - tiltakozott olyanféle mozdulattal, mint a pap, mikor kifordul a
               dominusz-vobiszkumra. - Világért se akarom én lerakni a kegyed atyafiságát! Hiszen
               magam is egyszerű nyárspolgári családból származom, sajnos! Nem dicsekszik vele az
               ember, de azért igy magunkközt elmondhatjuk. Mi már nem számitunk közéjük. Igaz?</p>
            <p>A lány fejét rázta.</p>
            <p>- Én nem tagadom meg őket, - válaszolta büszkén.</p>
            <p>Jegyzőné előkelő hanyagságba ernyedt:</p>
            <p>- Ah, ez nagyon nett magácskától, bizony! Én csak akkor közlekedek velük, mikor adok
               valamit. Hadd lássák, hogy ki egy Lentzné!</p>
            <p>Olyan komolyan és annyi fenséggel jött ki belőle ez, hogy Erzsébet akaratlanul
               elmosolyo­dott, mire a másik kizökkent felvett szerepéből.</p>
            <p>Újabb anyag után nyúlt:</p>
            <p>- Vannak kegyednek udvarlói?</p>
            <p>- Nincsenek - válaszolt Erzsébet s most már igazán feszengett.</p>
            <p>- Az kár, - sóhajtott a nő és ábrándosan a mennyezetre nézett, úgy, hogy alul feketén
               kirajzolt szemei sajátságos merev kifejezést öltöttek. - Én a kegyed kondiciójában
               egyenesen Zamonszkyra pályáznék. Fügét neki..! Hisz az is csak férfi?</p>
            <p>Most talált. Amit mondott, olyan volt, mint goromba ütés, valamely tisztátlan,
               nyírkos tenyér­től.</p>
            <p>Erzsébet elvörösödve felállt, búcsúzni kezdtek. Már kezeltek, mikor Lentzné hirtelen
               meg­fordult. Majdnem vadul az ablakhoz rohant. Föltépte.</p>
            <p>- Megölöm őket, addig, hogy megölöm én egyszer ezeket a dög kölyköket! - rikácsolta
               magánkivül.</p>
            <p>Erzsébet csak nézte s szörnyen ostobának tűnt fel sajátmaga előtt.</p>
            <p>E percben kacagni kezdett az ablakban az asszony. Lazahúsú, kövérkés teste habokat
               hányt, föl-fölvetődött.</p>
            <p>- Győjjön már na, ugyan győjjön már nagysád! - fuldokolta, úgy, hogy a bőven használt
               pirositó alatt egész lilás lett az arca. - Nézze, nézze ezeket a malacokat! Hát nem
               jól mondom én, hogy büdös a paraszt?</p>
            <p>Erzsébet az ablakhoz lépett. Két embert - gyolcsbeli parasztokat - látott fetrengeni
               a kocsiút sarában. Egyik hanyatt, másik arccal feküdt a pocsolyában. Első percben nem
               értette ugyan, hogy mi ütött hozzájuk, de valami ösztönös szánalom mindjárt
               félreforditotta a fejét.</p>
            <p>Lentzné szinte görcsök közt tartotta vissza:</p>
            <p>- Nem, nem..! No de ilyet..! Én láttam mikor belezuhant..! Épp akkor jöttem ide..
               Egyet hátra, igy, aztán előre és lotty..! Benne volt. Ilyen mocskosokat!</p>
            <p>- Mi bajuk ezeknek? - kérdezte Erzsébet.</p>
            <p>- Mi? Részegek! Jól adja! Várjon, teszek egy vánkust a könyöke alá, úgy kényelmesebb.
               Hallja? Mármeg beszélnek is!</p>
            <p>Valósággal égett, hogy vendéglátó buzgalma közepett elmulaszt valamit.</p>
            <p>A lány elfordult. Megundorodott. De hasztalan. Mégis oda kellett néznie. Az elétáruló
               kép a maga végzetes förtelmével odadelejezte. Utálatos volt s egyben kimondhatatlanul
               szomorú.</p>
            <p>A kocsiúton megmozdult a hátánfekvő ember:</p>
            <p>- Jóska bácsi, halli kend?</p>
            <p>Hörögve szakadozott ki melléből a beszéd.</p>
            <p>A másik nem válaszolt, csak röfögve fortyogott bele a bűzös pocsolyába:</p>
            <p>- Ő... ő...</p>
            <p>- Keljék kend föl, mert gyön a szekér, azt’ meggázoli a testyit!</p>
            <p>- Ő...</p>
            <p>Lentzné átfogta karjával az ablakfát.</p>
            <p>- Hojjé! Ennek már öt rossz! Már beszélni sem tud ez! Jól fölhajtott Kezdődi
               szomszéd!</p>
            <p>- Mi a neve?</p>
            <p>- Kezdődi. Kacska-Kezdődinek is hivják. Balkezes.</p>
            <p>Erzsébetnek keresztülfutott valami az emlékezetén.</p>
            <p>Hol hallotta ezt a nevet mostanában..?</p>
            <p>Nem jutott eszébe.</p>
            <p>Az út közepén elázott lágysággal bugyogott fel megint az óvó hang:</p>
            <p>- Keljék mán fel, ha mondom hogy gyön a szekér..!</p>
            <p>- Föl kellene szedetni őket valakivel, - szólt Erzsébet szánó undorral.</p>
            <p>Lentzné vállatvont. Nevetéstől könnyes szemei alatt barna tócsákat hagyott a leázott
               festék.</p>
            <p>- Majd az ördög még strázsálja is őket! Ott fulladjanak!</p>
            <p>Az esztelen ember tovább beszélt.</p>
            <p>- ... mert tudgya-e kend, hogy mi az a magyar... magyar becsület? Az, hogy a cimborát
               el ne hagyjuk so... soha!</p>
            <p>- Ő...</p>
            <p>- ... hát én ezért kendet el nem hagyom semmi fogyatkozásában! Mert ha én kendet
               elhagy­nám, akkor...</p>
            <p>- No? Akkor? - kacagott jegyzőné, de az elborult-eszű adósa maradt. Már úgy látszott,
               hogy végleg elhallgatnak, talán el is aludtak, mikor váratlanul s alig föltehető
               erővel lábraállt az, amelyik még beszélni tudott. Mellérefüggő fejét bambán
               előre-hátra egyensúlyozva, az elnyúlt társ fölé hajolt. Háromszor is nekidöfött az
               üres levegőnek, de nagynehezen végül mégis csak lábraállitotta amazt. Mikor ennyire
               jutottak, átölelte és megcsókolta a sáros, bárgyú arcát:</p>
            <p>- Azért, hogy kend kicsit ittas, én is részeg vagyok! - vigasztalta elcsukló hangon.
               - Lássa, lássa..! Mér iszik kend! Azért a darab földért? Hát elment, a ke... keservit
               neki! Elúszott az enyém is, tavaszon egy éve. Tudgya-e kend? Azóta kutya vagyok,
               senkinek se hívnak. Kicibálták a fundust alulam ezek az istennélkül-valók...
               Szorultomba, mint a kendét... Mire ezér inni? Zsiványok, bitangok, ve... verje meg a
               Jézuskrisztus..!</p>
            <p>Összeborultak, zokogtak, lealjasodott embervoltuk szörnyen elesett hangján.</p>
            <p>Most már emlékezett a Kezdődi névre Erzsébet! Ez volt az ember a beteg lánnyal és a
               patikagonddal! Ettől vették meg atyafiai az utolsó darab földet.</p>
            <p>Titokzatos vonzerejű hatalom körvonalai kezdtek kibontakozni előtte. A föld
               csodája... Az anyagbagyűlt vágy, mely törekvéseket szül és elkárhoztat...</p>
            <p>Ugy megrettent, mint akinek lába előtt hirtelen mélység nyilik el.</p>
            <p> </p>
         </div>
           <div type="chapter">
            <head>XI.</head>
            <p>Malina válla közé húzta a fejét, mint valami megcsapott kutya. Szinte orral szántotta
               a tollbamondott sorokat. Sohasem volt olyan meglapult, mint Zamonszkyné mellett. Ez a
               sápadt, már csupán féligélő árnyék minden kényszerű együttlétükben
               megmagyarázhatatlan szorongással töltötte el.</p>
            <p>Kint zuhogott az eső, kövér csikokkal erezve be az ablakokat. Odaát a benyílóban
               Sényi és Kázmér halkra fogott beszélgetése fűszerezte a játékot. Piquetiroztak.</p>
            <p>Az árnyék megállt Malina előtt.</p>
            <p>- Hagyja! Elég lesz mára. Hogy van őméltósága?</p>
            <p>A titkár fölállt félig, de a feje, szeme lesütve maradt.</p>
            <p>- Méltóságos asszonynak öröme telnék benne... Pompásan, mint mindég! Régen
               méltóztatott látni?</p>
            <p>A nő sóhajtott.</p>
            <p>- Nem. Azaz... mindössze öt napja. Éppen öt...</p>
            <p>És megsímogatta áttetsző halántékait.</p>
            <p>- Mit csinál egész nap?</p>
            <p>Malina zavarbajött.</p>
            <p>- Méltóságos asszony - - -</p>
            <p>A nő arcán elnyílt egy szomorkás mosoly.</p>
            <p>- Sok a dolga. Rendkívül igénybe veszik - mondta a jólismert frázissal elébevágva az
               ember­nek.</p>
            <p>Az fölfogta a szóban a gúnyt. Levelei közt babrált. Lehajtott homlokán is látszott,
               hogy elpirult.</p>
            <p>De azért utánanyúlt a felkínált magyarázatnak.</p>
            <p>- Igen..! A parasztok ügye. Folyton zaklatják. Föld és föld... Mindig a régi
               nóta!</p>
            <p>Az asszony bólintott, megfordult. Egyik fáradt karja elbocsátó mozdulattal hullott
               alá.</p>
            <p>Malina fölhasználta a kinálkozó alkalmat. Gyorsan pakolt. Az ajtóból azonban
               visszahívták. A nő az iróasztalhoz támaszkodott s a nyakából hosszan aláfüggő
               gyöngysorral babrált:</p>
            <p>- Ha lehet, kéretem őméltóságát, - mondta alig hallhatóan.</p>
            <p>Nagyon szégyelte ezt a naponkint ismétlődő óhajt, mely csak ritkán talált
               meghallgatásra. Minden alkalommal megfogadta, hogy nem teszi többé. Mégis,
               valahányszor a titkár tova­menekülő alakját látta, ellenállhatatlan erővel bomlott ki
               benne a vágy, hogy szóljon. Hogy hivja! Hogy elkövessen mindent, ami rajta áll!</p>
            <p>Magáramaradva fáradtan ült egy karosszékbe. Tudta, hogy most jönnek a szorongások, a
               fölajzott idegek előrefutó képzelődései. Hazug hangok. Elmálló árnyékok. A:
               várakozás... Ismerte minden mozzanatát. Mint valami előrelapozott, szomorú könyvnek,
               tudta a végét is. Nem voltak reményei. Épp ezért szinte belényilalt a meglepetés,
               mikor a lakáj az urát jelentette.</p>
            <p>Felugrott és virágvasárnapi pálmákkal a lelkében sietett elé.</p>
            <p>A férfi mosolygott. Felületes, borzoló csókkal siklott át a kezén. Egy szál virágot
               tartott hanyagul az ujjai között. Pompás kelyhű, zománcos-szirmú virág volt. A nő
               várakozva nézte. De amaz csak mosolygott értetlenül.</p>
            <p>- Hogy van Aglája?</p>
            <p>- Köszönöm.</p>
            <p>És önkéntelenül a virág után rebbent.</p>
            <p>- Nagyon szép! Mi a neve?</p>
            <p>Zamonszky meghajolt. Átadta. Hiányzott ebből a mozdulatból az, hogy már eleve neki
               szánta.</p>
            <p>Vállatvonva felelt:</p>
            <p>- Nem tudom, de örülök, ha tetszik. Állittasson össze mindennap egy asztali csokrot
               belőle.</p>
            <p>A nő arcáról lefonnyadt a mosoly. Nem csak érzékeny beteg: szerelmes is volt. Fájt
               neki, hogy kérnie kellett a virágot, melyet most már unottan dobott félre.</p>
            <p>Mit ért neki egy csokor, amit maga rendelne a fizetett kertésznél? A parancsszóra
               lemészárolt virágtömegek inkább visszariasztották.</p>
            <p>A férfi egy karosszékbe vetette magát. Magasanívelt szemöldökkel nézte a nőt, aki még
               mindég állt, mintha várna valamire.</p>
            <p>Csudálkozva kérdezte:</p>
            <p>- De hát miért nem foglal helyet?</p>
            <p>- Félek, hogy itt zavarjuk a játszókat. Talán inkább át... amoda... Ott
               fesztelenebbül beszél­gethetünk, - felelte az asszony és könnyű pirosság futotta
               el.</p>
            <p>Érezte a hazugság émelyítő ízét. Minden alkalommal várt valamit. Közeledést; parányi
               jelét a szeretetnek; s rettegett, hogy közben meglephetnék.</p>
            <p>A férfi mosolya fanyarrá változott.</p>
            <p>- Már olyan jól elhelyezkedtem! Maradjunk csak! - mondta durcáskodva.</p>
            <p>Ő értette az asszonyt! S hogy nem ment, épp ezért történt. Nem akarta magát
               kiszolgáltatni neki. Lehetőleg két-három tanut vitt mindig, ha a feleségét
               meglátogatta.</p>
            <p>A nő leült vele szemben egy székre. Igyekezett mosolyogni, de a mosolya alól
               szétszórt vonalakban tört elő sértett büszkesége s az, hogy maga részéről ő is
               megértette amazt.</p>
            <p>Legott bevonta asszonyos reményeinek vitorláit s szerényen a napi dolgok sodrába
               fordult.</p>
            <p>Komolyan szólt:</p>
            <p>- A titkártól hallottam, hogy nehéz gondok terhelik. Szeretném ha megosztaná velem
               azokat. Különben, a dolgozó nép baja kicsit közös kötelességünk is!</p>
            <p>Zamonszky ránézett és fokonként elkedvetlenedett. Gyürüjével babrálva vetette
               oda:</p>
            <p>- A parasztokat érti ez alatt a nagyhangzású szó alatt?</p>
            <p>- Természetesen. És hiszem, hogy a jelző egyáltalán nem túlzott. Ha semmi más sem
               fűzne hozzájuk, mint pusztán az önfenntartás ösztöne, akkor is számolnom kellene
               velük.</p>
            <p>- Ugyan-ugyan! Frázis! - legyintett a férfi és szép, kemény állával ásitást őrölt
               ketté.</p>
            <p>De a nő ez egyszer szembeáradt vele. Egocentrikus állásából kibillentve, azonnal
               hivatott apostola lett a mások fenyegetett ügyének. A tömeg baját a maga
               megsokszorozott fájdalmá­val mérte.</p>
            <p>- Hogyan? - kérdezte megdöbbenve. - Csak nem gondolja talán, hogy a paraszt egy
               elha­nyagolható mennyiség, amely fölött ilyen könnyen napirendre térhet? Ön, aki
               kiváltságos, ön, aki magasbaemelt torony: lekicsinyelné a talajt, amire támaszkodik?
               Ön, aki a tömeg fejefölé hangsúlyozott szöveg: semmibevenné a betűket, melyek
               értelmét adják? Ne látná hogy ez olyan probléma, melyen elvérezhet egy nemzet?</p>
            <p>Szokatlan láng sugárzott ki a tekintetéből és homlokán fénnyel nyilt az ihlet.</p>
            <p>Zamonszky szemöldökét ráncolta, mintha bántaná az idegen világosság.</p>
            <p>Születő ingerültséggel mondta:</p>
            <p>- Ugyan-ugyan! Torony! Probléma! Elvérzett nép..! Nem veszi észre, hogy mindez
               túlzottan poétikus? Néhány holdnyi rongy földért, amit fejükbe vettek ezek?</p>
            <p>Majd növekvő ellenszenvvel tette hozzá:</p>
            <p>- Mért? Hát mire való a paraszt? Szerintem hogy munkálja, nempedig hogy bírja a
               földet, bármilyen megkerült formában is! A munka hozama eltartja derekasan.
               Dolgozzék, egyék és szaporodjék!</p>
            <p>A nő fájdalmas megütközéssel szólt közbe:</p>
            <p>- Egyet még kifelejtett: „és haljon meg!”</p>
            <p>- Ugyvan! - bólintott amaz, makacs megátalkodásba lódulva. - Ugyvan! Haljon meg! Ez
               is hozzátartozik a dolgokhoz. A paraszt: a massza. Térjen hát vissza a masszába és
               javitsa állományával a talajt, ami ennie adott. Ez helyes. Tudom mit gondolt e
               percben! Hogy könnyű mondani, mikor valakire márvány szarkofág várakozik! De kérdem:
               a tömeg életét, csorda-életet éltem-e én, vagy ön? Nincs-e jogunk öntudatlanul
               folytatni azt, amit öntudatosan - - -</p>
            <p>Az asszony közbevágott:</p>
            <p>- Engem kapcsoljon ki! Az én rekeszemet nyugodtan befalazhatják a kápolnában!</p>
            <p>A férfi furcsa grimászt vágott.</p>
            <p>- Asszonyos logika és asszonyi érvek! Jó, én személyemben visszavonulok. De hagyok
               önnek egy nálam keményebb ellenfelet, meggyőzésre. Ott az állam! Magyarázza meg
               annak, hogy vétkes és erkölcstelen, mikor a parasztban nem inviduumokra, hanem
               numerusra vadászik! Ennyi voks a kormánypártra, ennyi ujonc a hadseregnek: ez előtte
               a paraszt! S ha már épp nagy fogalmakkal akarunk dobálózni, hát legyen: nemzet! De
               azt én reprezentálom, én, és a hozzám hasonlók. Az arisztokrácia és
               intellektuell-arisztokrácia tarthat kizárólag számot egyéni mérlegelésre. Itt súlya
               van minden példánynak. Ez a fej. Mi gondolkozunk és paran­csolunk, miénk a birás.</p>
            <p>Az asszony lázadó keserűséggel csordult közbe:</p>
            <p>- Övék pedig a munka!</p>
            <p>Az ura kajánul nevetett.</p>
            <p>- Brávó! Lássa milyen szépen eltalálta? No vigasztalódjék, azért nem szakadnak bele!
               Igen jól eltartjuk egymást. Megnyugszik ebben?</p>
            <p>A nő csöndesen ingatta fejét.</p>
            <p>- Lehetetlent kiván. Amit mond, azt jelentené, hogy a nép élete pár ember
               privilégiuma. Nehányak mozgásán fordul meg a sorsa.</p>
            <p>- Eltalálta, - mosolygott a férfi, ingerkedve, mint kis gyermekkel szokás.</p>
            <p>Majd gúnnyal tette hozzá:</p>
            <p>- Ez azonban nem zárja ki a massza egyáltalánvaló érvényesülését. Koronkint kikél
               belőle egy-egy példány, mely alkalmasint szintén kakukfiók - folytatása tudniillik
               igen ritkán akad - ez aztán törheti homlokával az eget! Ordithatja, orditsa is
               világgá a maga zsenijét és a többiek baját! A dolog igen mulattató, tekintve, hogy
               továbbra is minden szépen a régiben marad.</p>
            <p>A sápadt asszony még szintelenebbre fakult.</p>
            <p>Szenvedő hangon mondta:</p>
            <p>- Nem hihetem, hogy őszinte meggyőződésből beszél. Hol volna az igazságérzete
               különben?</p>
            <p>- Az igazság az, hogy mégjobban el kellene zárni a tömeget az egyéni érvényesülés
               elől! - felelt Zamonszky kiélesedő hangon.</p>
            <p>Unta már ezt a feldagadt vitát, melyet szerény csírájában is sokallt.</p>
            <p>Épp ezért kádienciális súllyal tette a végére:</p>
            <p>- Minél nehezebb korlátokat kell állitani, hogy már áttörésükre akkora erő kelljen,
               ami szelektálódásra és zsenire szabott! Ez a föladat. Bár nem tudom, hogy távolodtunk
               ennyire a kiinduló ponttól! A parasztjai földet koldulnak, mint mindig. Egyelőre
               ennyi az egész, ami a világboldogitásból reánktartozik.</p>
            <p>A nő nyugtalanul megmozdult.</p>
            <p>- Koldulnak? - kérdezte megütődve. - Talán nem fogja ezzel a szóval lealázni a munka
               jogos óhaját a munka lehetőségére?</p>
            <p>A férfi bosszusága most már méreggé gyulladt.</p>
            <p>Sziszegve odanevette:</p>
            <p>- Ah, egy apostol..! Kár hogy megkésett kissé! Az ön „dolgozó népét” alaposan
               elintéztem. Remélhetőleg nem támad kedvük egyhamar megint háborgatni ezzel a „jogos”
               óhajjal!</p>
            <p>- Csak nem utasitotta el őket? - kérdezte az asszony és a szavában megütközés
               érzett.</p>
            <p>A másik fölállt. Vagy kétszer nagy léptekkel fölmérte a szobát.</p>
            <p>A nő lelkendezve esett rajta. Kérésbe lágyultan mentette a maga szenvedő ügyét.</p>
            <p>- Istenem, ez lehetetlen! Ez nem vallana az ön nagy szivére! Nem akarom hinni! Hiszen
               egy tollvonásába kerülne az egész! Bizonnyal megfontolja még!</p>
            <p>Elhallgatott. Az ura zsebretett kezekkel megállt előtte. Sápadtan a dühtől, melyet
               itt ebben a szobában sohasem tudott kellőképp megfékezni, szólt:</p>
            <p>- Most már csakugyan elég, ha megengedi! Nem fogadok el utasitást, legkevésbbé a
               birtok-adminisztrációt illetőleg! Tudtommal én rendelkezem! Hogy pedig ön milyen
               kiváló zseni ezirányban: bizonyiték rá a családja!</p>
            <p>Az asszony megrendült, mint akit váratlan ütés ért. Beteg szive nekizuhant keskeny
               mellének. Érezte, hogy ha most nem uralkodik minden erejével magán, összeroppan. A
               roham indulóra kongatott.</p>
            <p>Azonban titáni erő lakott ebben az átlátszó testben! A sápadt kéz észrevétlenül
               átfogta a másik keskeny csuklót és el sem bocsátotta, mig a bomlott szervezet magára
               nem vette az akarattól ráparancsolt nyugalmat.</p>
            <p>Akkor halk hangon mondta:</p>
            <p>- Az én családom a szív politikáját követte.</p>
            <p>A férfi könnyedén lábujjhegyre ágaskodott.</p>
            <p>- Igen! Sokra mentek vele! Azért hivták önt lánykorában „koldus bárónőnek!”</p>
            <p>Percnyi szünet támadt. A benyílóban erélyesen tóltak hátra egy széket. Az ajtókárpit
               mögött Sényi alakja jelent meg. Kázmér feje szinte a vállából nőtt ki. Aggódó volt a
               két férfi. Bár semmit sem hallottak, finom ösztönük vihart jelzett.</p>
            <p>A nő meglátta őket.</p>
            <p>Nyomban elhárító mosolyba takarózott:</p>
            <p>- Semmi, - intett - birtokkérdésről vitatkozunk. A parasztbérletek ügye... hiszen
               említettem!</p>
            <p>Szünetet kellett tartania. Vékony bőre alatt újabb riadót dobolt a pulzus.</p>
            <p>Zamonszky az ablakhoz ment és ő is dobolt. Ösztönös, állati düh volt az ujjaiban. A
               pókháló­ba gabalyodott, erős fenevad dühe.</p>
            <p>Ám azok előtt sikerült a komédia. Megkönnyebbülten néztek össze. Kázmér tekintetében
               egy kis diadal is volt.</p>
            <p>Sényi felé hunyoritott.</p>
            <p>- Nem megjósoltam? Apa beleegyezett!</p>
            <p>Őméltósága hirtelen megfordult.</p>
            <p>- Szó sincs róla! - válaszolt nyersen, végignézve a fiát, mint valami
               szégyenkövet.</p>
            <p>Az meghátrált. Ez a tekintet visszalökte. Gyűlölet volt benne és mérhetetlen gőg; az
               erő fajtagadó keserűsége.</p>
            <p>A fiu ijedt kérlelésbe kapott:</p>
            <p>- Hiszen én csak gondoltam..! Apa olyan nagylelkü! - hebegte.</p>
            <p>Majd a gyöngék éber kötelességtudásával legott hidat próbált verni egy lehető
               rábeszélés felé.</p>
            <p>A kényeztetett gyermek leglágyabb hangján mondta:</p>
            <p>- Apa nem ismeri a népet! Nem járt közöttük, mint én. Ha csak egyszer végignézne egy
               aratást, mikor ezek az emberek feszült tagokkal, hőségben, éjjel-nappal a betevő
               falatért birkóznak, nem tudná megtagadni a kérésüket.</p>
            <p>A férfi felcsattant.</p>
            <p>- Talán oktatni akarsz!? Légy szives, mérsékeld magad! Különben, nem tudom ki neveli
               beléd ezt az oktalan csőcselék-imádatot!</p>
            <p>- Én - szólalt meg Sényi és visszalőtt a hangja, mint a páncélra koppant golyó.</p>
            <p>Zamonszky meglepetten kapta föl fejét.</p>
            <p>- Vagy úgy? No lám! Egész csinos összeesküvés! És ezt hivják nálunk családi
               harmóniának!</p>
            <p>Albin vállatvont.</p>
            <p>- Neró fuvolázik, - vetette oda lenézőleg.</p>
            <p>De amaz már nem ügyelt rá. Dühös, ketreckerülgető léptekkel mérte fel a szobát. A
               gróftól - ettől a házilengyeltől - semmi megértést sem várt. A népieskedő rögeszme -
               szerinte - meg­járta a lecsúszott mágnásnál, aki minden ingóságát beleszoríthatta egy
               kézitáskába, az élet­járadékaival együtt. Azonban a fiától, aki mögött hatalmas
               dominium, kastélyok, ménesek s egy messzeföldön hires családi műgyüjtemény áll,
               egyebet kivánt. A várudvaron még érintet­lenül ott feküdt a tönk, a lomtárban a
               pallos. Ezt a tudatot akarta látni utóda szemében, ahelyett hogy a misera plebs
               számára holmi engedményeket koldult.</p>
            <p>A parasztok kérelmét - ha nem épp egy rossz napján jönnek vele - szó nélkül
               teljesitette volna. Miért? Hisz neki végeredményében olyan mindegy volt, hogy
               birtokának egyik vagy másik zugában ki turkálja a földet! De a fogalom már maga
               kellemetlen emlékekhez társult. Aztán Bernáth is azt mondta: „<hi rend="italic"
                  >kell</hi>”. Majd a nő következett, a „<hi rend="italic">bizonnyal megfontolja
                  még</hi>”. Végül a fiu zárta be a sort, átlátszó rábeszéléssel igyekezve
               megpuhitani őt, akiben nem volt semmi puhaság és másokban is gyűlölte azt. Ezegyszer
               minden okot megtalált lelkiismerete előtt a jogos haragra.</p>
            <p>Komoran állt meg a három előtt.</p>
            <p>- Hát csak mulassanak jól tovább! - mondta - én nem zavarom a kedvüket. Azonban
               Kázmér, mig sorodra kerülsz, várj kissé! Addig senki részéről nem türök semmi
               befolyást. Idővel majd érvényrejuttathatod a belédnevelt nagyszerű eszméket és kitűnő
               koldúslovag válhatik belőled.</p>
            <p>Biccentett s kemény, kirugódó léptekkel az ajtónak tartott.</p>
            <p>Tompa nyögés hatolt utána.</p>
            <p>A küszöbről visszanézett.</p>
            <p>A nő elmerült, semmitlátó szemmel dermedt a levegőbe. Feje hátraesett, az egymásba
               font kezei kocsonyás ernyedtséggel széjjelcsapódtak.</p>
            <p>Valaki a nevét kiáltotta. Egy pillanatra helyberögzítette a megszokás, aztán
               türelmetlen redőkbe húzódott a homloka.</p>
            <p>- Eh..!</p>
            <p>Sietve tette be maga mögött az ajtót.</p>
            <p>Ki, a világos, tág folyosóra!</p>
            <p>Az eső elállt, a nap termékeny öleléssel ívelt át az életért lihegő óriáskert fái
               fölött.</p>
            <p>Nekifordult teli arccal, mint börtönéből szabadult rab. Az öntudatlan imádatnak egy
               szélesre­tárt mozdulatával belehajította a szál virágot, melyet véletlenül
               magávalhozott. Az elkoldult virágot...</p>
            <p> </p>
         </div>
           <div type="chapter">
            <head>XII.</head>
            <p>Az ágyra egyetlen tompafényű ámpolna vetett gyér világosságot. A roham elmúlt.
               Zamonszky­né kimerülten feküdt párnái közt.</p>
            <p>Az orvos - aki mellette ült - alig észrevehetőleg megcsóválta kis kopasz fejét. A
               beteg sza­bály­talan lélegzet-ritmusa, a törtnézésű, fénytelen szemek, beszéltek a
               csukott, elvékonyodott ajkak helyett is. Fölkelt, óvatosan közeledett az ágyhoz. A
               pulzus rendetlen volt és gyors.</p>
            <p>Mikor visszacsúsztatta az átlátszó kezet a takaróra, Aglája föltekintett:</p>
            <p>- Doktor..!</p>
            <p>- Csak nyugalom! - intett az öreg s készült visszaülni.</p>
            <p>De a nő fogvatartotta. Az ágy lába felé mutatott, hogy: oda! Mint régen
               gyermekkorában, mikor valami keserű orvosságot kellett belecsempészni..! A mult idők
               emberei közül ezt az egyet türték meg itt, ahol <hi rend="italic">nem</hi> a sziv
               politikája volt az irányadó...</p>
            <p>A doktor engedelmeskedett. Fölötte - egyetlen fölött - szinte zsarnoki hatalommal
               birt ez az átlátszó rabszolga. Valamikor sutbadobta érte egyetlen álmát, a fölkinált
               tanári széket is, mert nem tudta rászánni magát, hogy elhagyja a lánykát, akinek már
               születésénél is jelenvolt. Az agglegények célttalált gyöngédségével apáskodta körül,
               egész eddig az ágyig, ahol minden áldozata és tudománya csődbemenni indult.</p>
            <p>Aglája beszélni kezdett. Mintha kölcsönkérte volna a hangját, idegen volt az, és
               takarékos.</p>
            <p>- Ha most egy szegény polgárasszony lennék - mondta - nem kivánnék mást, mint nehány
               megnyugtató szót, hogy maholnap gyógyultan hagyhatom el az ágyat. De én nemcsak
               asszony, feleség és anya vagyok, hanem nagy kötelességek hordozója is.</p>
            <p>A doktor aggódva ráncolta homlokát:</p>
            <p>- Nem tetszik nekem ez a sok beszéd!</p>
            <p>A nőn egy türelmetlen villanás futott keresztül.</p>
            <p>- Mindegy. Meg kell hallgatnia. Adja becsületszavát, hogy bármit kérdeznék is, csak
               az igazat fogja mondani!</p>
            <p>Az öregember mellére ejtette a fejét. Sejtette már, hogy mi következik!</p>
            <p>- Óhajtja..? - kérdezte tétován.</p>
            <p>- Több! Elvárom.</p>
            <p>A doktort mintha összehajtogatták volna. A kivánságból kiérezte a jogot, mely előtt
               meg kell hajolnia a könyörületes szeretetnek. Abban a házban, ahonnan eljöttek
               egyszer ők ketten - a koldúsbárónő, meg a szürke, kopott doktor - mindég
               előrebocsátották ezt a szigorú-ábrázatú parancsolót.</p>
            <p>- Jó, - mondta csöndesen, megszoritva a kezében-nyugvó kezet, mely sápadtan fénylett
               a ráeső világosságban.</p>
            <p>Nagy csupasz homlokára kövér verejtékcsöppek pattantak ki.</p>
            <p>A nő mosolygott.</p>
            <p>- Igen, csak bátran, ahogy kettőnkhöz illik! És most hadd jöjjön az első kérdés:
               halálos-e a bajom?</p>
            <p>Az öreg ember elfordult s egy homályos sarokba bámult.</p>
            <p>Rekedten zörgött át hangja a csenden.</p>
            <p>- Halálos.</p>
            <p>Egy percre lecsukódtak a beteg szemei. Mintha a keményszájú nagyhatalom, melyet
               megidé­zett, egy pillanatra keresztülsuhant volna rajta. Előre készült a válaszra,
               hiszen órák óta hango­san kiáltozott az ki szerveiből. Mégis, így kimondva: ez
               megborzongatta. A borzongás azonban elmúlt. Az életösztön lángja alól lassan fogyott
               az erőforrás.</p>
            <p>Megint fölnézett s arcán nem látszott többé semmi idegenkedés, ahogy kérdezte:</p>
            <p>- Mikor fogom befejezni?</p>
            <p>A doktor nagyot mozdult az ágy lábánál. Erős próbát állt melléből szinte gorombán
               tört fel a lázadó kiáltás:</p>
            <p>- Honnan tudjam! Hát Isten vagyok én? Ne vallasson tovább, mindennek van határa!</p>
            <p>- Az adott szónak is?</p>
            <p>Az ember megint összezsugorodott ültében, mint egy ázott szövetdarab:</p>
            <p>- Nem.</p>
            <p>- Nos, hát feleljen! Meddig vihetem?</p>
            <p>- Amig a sziv ver.</p>
            <p>- Ezt gondolom! Eltarthat egy évig?</p>
            <p>- Nem.</p>
            <p>- Félévig?</p>
            <p>- Nem.</p>
            <p>- ... egy ... hónapig?</p>
            <p>- Aligha.</p>
            <p>Most már nyögött, recsegett a doktor hangja, mint valami lejáró gépezeté.</p>
            <p>Az asszony tág szemmel nézett rá. Majd unszolva hajtotta tovább:</p>
            <p>- Mondja ki!</p>
            <p>- A legközelebbi rohamig.</p>
            <p>- És aztán..?</p>
            <p>- Aztán..! Vagy alatta..! Én nem tudhatom. Én csak egy nyomorult, ostoba vén ember
               vagyok. Nem Isten. Életet nem adhatok. Nagyobb bűnösnek érzem most magam, mintha
               megszegtem volna a szavamat. Mért vitt ennyire! Mért tette ezt velem!</p>
            <p>Tenyerébe temette fonnyadt, öreg arcát és sírt.</p>
            <p>Aglájából kinyílt a nagy útra készülők önmagukon túlnőtt jósága.</p>
            <p>Szánakozva simogatta az elernyedt öreg kezet.</p>
            <p>- Nyugodjék meg barátom! Ez csak maguknak, egészségeseknek borzasztó. A beteg kiérzi
               be­lőle a nagy harmóniát és meghajol előtte. Nálunk megvan az átmenet. A természet
               nem ismer zökkenőket.</p>
            <p>Csönd lett a szobában. Szép, komoly hallgatás. Az öreg ember csüggedten ült az
               itéletes ágy lábánál. Lopva az asszonyra nézett, aki halványan, de bátran
               visszamosolygott rá. Fokozott erővel azon igyekezett, hogy biztatást hazudjon most
               erre az arcra, mely már rövid ideig lesz akaratának szolgálója.</p>
            <p>Tőle telhető keményen mondta:</p>
            <p>- Különben én egyáltalán nem hiszem hogy a dolog annyira reménytelen volna, mint azt
               meg­állapitotta. Az orvosi tudomány nem Sion-hegye! Az első lépés a bizonyosból a
               következ­tetetésig: már magábanhordja a tévedhetések sorozatát. Ha kérdeztem, csak
               azért volt, mert minden eshetőségre készen akarok állni. De...</p>
            <p>S itt elővette nem-közönséges értelmének minden argumentumát, melyeket az ingadozó
               tudomány ellen szegezett.</p>
            <p>A szavak jól voltak összeválogatva s a feszült igyekezet a belső meggyőződésnek
               bizonyos varázsát kendőzte rájuk. Az ember, mintha a saját néha-napján-való hangját
               hallotta volna: „Minden csak tapogatózás!” Ahoz hogy a gyógyászat biztosra menjen,
               tulajdonképp ismernie kellene minden egyes beteg konstitucionális állapotát. S mig
               ezt el nem éri, csak általános könnyitésekre szoritkozhatik, de soha egy-egy egyén
               bajának kimenetelét előre be nem láthat­ja. Hányszor fordult elő, hogy azonos
               betegségben szenvedő két kezeltje közül egyiknél szinte pillanatnyi hatást tudott
               elérni, mig a másiknál ugyanaz a szer eredménytelen maradt! Mire vall ez, ha nem a
               konstitucionális különbségekre, arra a roppant horderejű dologra, amiben tulajdonképp
               a lét vagy nemlét kérdése gyökerezik s amiről épp most szedett össze egy könyv­nyi
               adalékot!?</p>
            <p>Az asszony jól támadott s mikor az érvek már fölértek tudós barátjának biztonságáig,
               végül azt mondta neki:</p>
            <p>- Szép a tudomány! De vagy nagyon könyvből, vagy egész könyvnélkül itél. Az imént
               például az én bölcsem kikárogott egy itéletet, anélkül, hogy teljes bizonyossága
               lehetne arról, ami most az én szervezetemben végbemegy. Ha az általános igazsága rám
               is mérvadó lenne, akkor ott már ebben a percben meg kellett volna indulnia a csöndes
               költözködésnek. És ehelyett mi történik? Én, legilletékesebb megfigyelője a magam
               állapotának, biztosithatom, hogy minden sejtem egy-egy külön cáfolaton dolgozik. A
               vér szép nyugodtan kezd cirkulálni és a szivem egyenletesen ver. Remélem, elég
               értelmesnek tart ahoz, hogy függetlenülni tudjak önma­gamtól, úgy figyelve és
               bírálva, mint egy rajtam kívül álló másvalakit? Különben kár a szóért! Fogja a
               kezemet és győződjék meg róla!</p>
            <p>Szinte parancsolólag tartotta oda keskeny csuklóját az embernek.</p>
            <p>Igazán úgy volt-e, vagy csak a fölényes hang tette és a vágy: remélhetni még
               valamiben, - de a fáradt-energiáju öreg mintha valóban az élet megbirkózó igéretét
               érezte volna most a vékony bőrön át.</p>
            <p>Táguló mellel sodorta tüdejébe a szoba éterszagú levegőjét.</p>
            <p>- Jó!! Csakugyan, mennyivel jobb most a pulzus! Oh, ha a nagy ég megtartaná..!</p>
            <p>Az asszony volt, aki még vigasztalta.</p>
            <p>- Meg fog tartani! A roham persze megkínzott, de azóta fokról fokra jobban érzem
               magam.</p>
            <p>Elejtette lefogyott állát, de legott ásításba leplezte a kimerültségnek ezt az
               árulkodó jelét.</p>
            <p>Nagy erőfeszítéssel fogódzott meg a szóban.</p>
            <p>- No lám! Mármeg álmos vagyok! Azt hiszem, hogy egy jó, egészséges alvás és holnap
               szemébe­nevetünk a vén halálmadárnak!</p>
            <p>Az öreg fölnézett a mennyezetre, mintha onnan olvasná le azt a reményt, amit pedig
               magában, - a bízni-szomjas emberlelkében hordott, megírva.</p>
            <p>- Lehetséges? - kérdezte. Mert a tudós szárazfényű értelme mögül lobogva kivánkozott
               ki a dajkamesében hinni-vágyó, örök gyermek.</p>
            <p>Aglája búcsúra-nyujtotta kezét:</p>
            <p>- Lehetséges. Minden, amig a sziv ver! És most menjen, vigye a jó hirt az uramnak.
               Közben pedig ne felejtse el beküldeni a komornámat.</p>
            <p>A doktor a nyugodt kéz fölé hajolt. Megtáplált hangon szólt:</p>
            <p>- Szép álmokat! Teljes gyógyulást! A roham ne jöjjön többé!!</p>
            <p>A csodák hitével a lelkében, indult kifelé.</p>
            <p>Az ajtó halkan zárjábahullt. Aglája egyedülmaradt.</p>
            <p>Valami anyagtalan lebegés kezdte hintálni. A mennyezet forróvérű amorettjei mintha
               leeresz­kedtek, - festett virágfüzéreiken le s föl ugrálva, megkeringve, bomlott
               táncba penderedtek volna a szeme előtt. Aztán az értelemmel megfegyelmezett test
               kitört lazuló béklyójából, a vér belerobbant a beteg szivbe és dühös nyargalással
               végigvágtatott a hűvös ereken, mintha az előttejárt kegyes hazugságokat venné
               üldözőbe.</p>
            <p>A komorna bejött.</p>
            <p>Inkább intette, semmint mondta neki:</p>
            <p>- Keltse föl azonnal a káplánt! A doktort pedig ne eressze be többé!</p>
            <p>Az öreg ezalatt gyanutlanul ment végig a homályos folyosón.</p>
            <p>Egy fordulónál Sényi toppant elé. Fakó volt az arca, mint a napszívott vászon és
               szemei szokatlan vadsággal furakodtak a másik tekintetébe.</p>
            <p>- Mi van..!? - kérdezte.</p>
            <p>Az öreg megállt.</p>
            <p>- Ejnye!? A méltóságos úr majdnem megijesztett! Hogy mi van? Mi is volna! Remény,
               uram! Remény! Igaz, a szív nem a legjobb, de a beteg bízik s a közérzet folyton
               javul. Higyje el méltóságod - - -</p>
            <p>És csak úgy permetezte ki magából a terminus-technikusokat, melyek neki alkalmasint
               erős ügyvédei lehettek az ő nagy perében.</p>
            <p>Sényi szoritott egyet a fogvatartott csuklón.</p>
            <p>- Ne papoljon itt nekem! - mondta gorombán az izgalomtól. - Ebben az egész házban
               kell lennie legalább egyvalakinek, aki az eszénjár. Ne tartson itt dajka-mesékkel! Az
               igazat akarom tudni!</p>
            <p>Az orvos hátrahőkölt.</p>
            <p>Olyan volt, mint akit megütöttek:</p>
            <p>- Csak nem gondolja méltóságod..?</p>
            <p>És bántódottan húzta ki kezét a szorongató vasujjakból.</p>
            <p>- Legszentebb meggyőződésemre állítom, hogy hiszek!</p>
            <p>Nem hazudott. Mialatt a betegszobából idáig ért, lelkiszükségletévé vált, hogy
               higyjen. Higyjen és ne tudjon, mert a tudás olyan sivár és olyan komor a szegény
               emberléleknek..!</p>
            <p>Sényi a falnak vetette hátát.</p>
            <p>Rászakadt örömében alig talált hangokat.</p>
            <p>- Lehetséges? - kérdezte ő is.</p>
            <p>Az öreg szánakozva pillantott végig rajta.</p>
            <p>Ragályos bizalom áradt ki belőle.</p>
            <p>- Ha mondom..! Tachicardia paroxisma! Brunhilda sohasem lesz belőle, de uram, már
               húsz­évformán viszi és még mindég megvan! Az előbb egész orvosi értekezést vágott ki.
               Hanemhát mit szaporítom itt a szót!! Megyek, viszem a hírt a méltóságos úrnak. Csak a
               rohamok ne ismétlődjenek többé!</p>
            <p>Sarkonfordult s mint egy megszelesedett gyerek, indult is már.</p>
            <p>Sényi mellészegődött. Ebben a percben elfelejtette minden haragját.</p>
            <p>Az ajtóhoz érve kellemetlen ujság fogadta őket. Zamonszky nem volt otthon.</p>
            <p>A két áradozó összenézett:</p>
            <p>- Hová mehetett?</p>
            <p>A lakáj közömbösen bámult rájuk, megállt halszemeivel.</p>
            <p>- Este nyolc óra húsz perckor jelentés jött az öreg szarvasról, - mondta és Sényi
               összemozdult, mintha villanyszikra ütött volna át rajta.</p>
            <p>Akaratlanul az órájához kapott:</p>
            <p>- Az erdőőrnek - ha igazán szótartó fickó - jóval előbb jelentenie kellett volna ezt
               nekem!</p>
            <p>A doktor semmit sem értett az egészből.</p>
            <p>- Hogyan..? - élhetetlenkedett. De nem kapott választ. A gróf olyan szégyenkezve
               csúsztatta vissza zsebóráját, mintha mástól csente volna. Két lefelégörbülő
               szájszögletében azonban látható elégedetlenség gyűlt meg.</p>
            <p>Az öreg tanácstalanul szorongott utána. Panaszosan jajveszékelt.</p>
            <p>- Milyen szerencsétlenség! Nem lesz alkalmam még ma közölni a jó hirt
               őméltóságával!</p>
            <p>Épp a bejáróhoz értek. Sényinek - aki elől haladt - egy bizonytalan árnyék állta
               útját. El­fulladva mondta:</p>
            <p>- Méltóságos uram... Csakhogy végre..! Már mióta várom! Leopold a felső-horhói
               erdőben, a nagy tölgy alatt bőg! Ha sietni méltóztatik - - -</p>
            <p>Sényi türelmetlen mozdulatot tett. Ő jól tudta, mit értsen „<hi rend="italic"
                  >Leopold</hi>” alatt. Egy pompás állatot tisztelt meg ezzel a külön névvel a fáma.
               Lövésre nem kapta még eddig soha senki. Pedig - ha nagyritkán fölbukkant - mint
               megriasztott verébcsapat, árulkodó sürgönyök rebbentek szét a szélrózsa minden
               irányába. Kegyelmes és méltóságos urak csomagoltattak izgatottan s más­nap a kis
               község állomása úgy ontotta az előkelőségeket, mint megpiszkált hangyaboly a
               hangyákat.</p>
            <p>- Legyen nyugodt! - biztatta amazt, miközben ő maga egyik lábáról a másikra
               feszengett - őméltósága még ebben az órában megtudja az örvendetes hirt! Én
               személyesen viszem meg neki...</p>
            <p>És sietősen kezelt a hálálkodó emberrel.</p>
            <p>Egy perc alatt már lentvolt a lépcsőn. Az első kocsisnak, akit az istállóban ért,
               befogást parancsolt. Ő maga adogatta a szerszámokat. Csak az indulásnál tűnt ki, hogy
               kényelmes igások álltak a rúd mellett. De későn lett volna már ujrafogni.</p>
            <p>A lovak lomhán mozogtak, úgy, hogy Sényi megnógatta időközben magáhozvett fegyverével
               az embert:</p>
            <p>- Hajts, ahogy birsz!</p>
            <p>- Igenis.</p>
            <p>De az igások higgadtan bandukoltak tovább. Erre átlépett a bakon és kivette a gyeplűt
               a kocsis kezéből. Belecsipett a kettőbe. A rudas leszegte nagy bamba fejét. A
               szokatlan dologtól kiszé­lesedett a kedve. Vágtatni kezdett dombnak föl. A másikra is
               átragadt a buzgalom. Egy darabig pompásan vették a döcögő út akadályait. Aztán kihült
               a tüzük. A vízmosások kemény rögein recsegve dobálózott át a megpróbált fogat.</p>
            <p>Sényi az eget nézte és Aglájára gondolt. De bármint igyekezett is most maga elé
               képzelni, amint ott fekszik elnyugodva, kedves szája körött a megküzdött, egészséges
               álom mosoly­gásával: a dolog nem sikerült. Valahol a tudata alatt ugyanekkor dühítő
               bizonyossággal Zamonszkyt látta, lövésre-emelt fegyverrel.</p>
            <p>Zsebébe nyúlt s egy riasztó tülköt vett elő. Megfujta.</p>
            <p>Az idétlen hang áthömpölygött a figyelő éjszakán. A lovak hátába belemart az ostor.
               Ujra nekinyúltak. Szakadt róluk a tajték. Elragadott iramban dűltek bele az útba.</p>
            <p>Az ösvény végénél Sényi füttyentett, hátrarántotta a gyeplőt.</p>
            <p>A rudas felröhögött, összevonaglott, aztán oldaltfordult. A másik ledobbant
               mellé.</p>
            <p>Albin leugrott és felhuzta a kakast.</p>
            <p>Ami ezután jött, ahoz kevés köze volt az öntudatának. Az ősemberi láz végigfutott az
               embe­ren. Az ösztön átvette a száműzött értelem hatalmát.</p>
            <p>Gnómmá hajolva, nesztelen iramodással kúszott Sényi a jelölt hely felé.</p>
            <p>Csak másodpercek teltek el s csak egy áthajló bokor választotta már el a nagy
               Igérettől, mikor repedő robajjal eldördült a másik fegyver. A pillanat a következőbe
               rezdült, de ez a lemér­hetetlen idő-parány elég volt Sényinek arra, hogy beledöfje
               fegyverét a bozótba.</p>
            <p>A fegyver elsült megránduló ujjainak nyomása alatt, jóformán anélkül, hogy
               célozhatott volna. A kiszökő, vékony tüzcsik épp keresztülszelt egy átnyilalló,
               szürke villanást. Valami reccsent, egy másodpercnyi delejes csönd támadt, aztán az
               ágak pattogó töredezéssel mor­zsolódtak össze egy rájukzuhanó, nagy súly alatt. Az
               állat - melyet Zamonszky izgalmában elhibázott - Albin golyójától találva, otthevert
               a füvön, élettelenül. A hold fehér fényt perme­tezett a kis tisztásra s az erdők
               királya, hatalmas agancskoronájával belenyúlt a maga külön tragédiájába.</p>
            <p>Néhány perc mulva Zamonszky átcsörtetett a bozóton.</p>
            <p>Sápadt volt s a tekintete zöldes fényben égett.</p>
            <p>Sényi szembefogadta, megnyújtott, dacos nyakkal. Urak voltak és hidegek. De ebben a
               pillanat­ban minden lehetséges lett volna köztük.</p>
            <p>- Konspirátor! - mondta Zamonszky s ha a szónak éle van: most ölt volna.</p>
            <p>Sényi álla előreszökkent, mintha nemcsak válaszolni, de legott harapni is akarna.</p>
            <p>Azonban amint a hang a szájáig ért, a láz - mint kilobbant lámpa - hirtelen kihunyt
               benne. A beszéd az értelméig hatolt. Egyszerre roppant fölébredés józanult ki benne s
               gondolatai visszakapcsolódtak a megszakított körbe. Amin egész út alatt hiába
               erőlködött: az asszony képe most erős körvonalakkal állt előtte.</p>
            <p>Lehajtotta a fejét és csöndesen szólt:</p>
            <p>- Igazad van, bár az én helyemben te sem tettél volna máskép.</p>
            <p>Aztán - mint betetézését a vezeklésnek - tette hozzá:</p>
            <p>- Nagy hírt hoztam. Aglae túl van a veszélyen. A kárpótlás - azt hiszem - elég
               busás.</p>
            <p>Mialatt a férfi életígérettel igyekezett megbékiteni a felborzolt embert, Zamonszkyné
               oldalt fordult nyűgös párnái közt s az álmos pap pontot tett a végrendelet utolsó
               szava után.</p>
            <p> </p>
         </div>
           <div type="chapter">
            <head>XIII.</head>
            <p>Öreg Timár Pál mégegyszer végignézett a tiz marcona alakon, kik megállapitott
               sorrendben álldogáltak a kastélyfolyosó egyik ablakmélyedésében. Elégedetten intett a
               fejével, hogy jól van. Csak kiséretképp szegődtek ugyan hozzá, de azért szégyent ne
               valljon velük!</p>
            <p>Majd magát is sorra vette.</p>
            <p>Illik-e még rá a feszes-kék dolmány?</p>
            <p>Illett.</p>
            <p>- Várjatok mig visszajövök, - szólt hátra, megsodoritva kipödört bajuszát.</p>
            <p>Szemlét tartott a sok egyforma ajtón. Azon, melyről „<hi rend="italic">Titkár</hi>”
               felirással fekete üvegtábla függött alá, kopogott.</p>
            <p>Belülről egy lakáj kitárta az ajtót.</p>
            <p>Az öreg belépett. Minden-jókat kivánt.</p>
            <p>Senkisem válaszolt neki. Ujból rajtament a szón.</p>
            <p>Ezúttal az ablaknak állított asztal mögül fölemelkedett egy leviaszkolt fej.</p>
            <p>- Jójó - mondta türelmetlenül. - Hallottam! Csak álljon kend veszteg és várjon
               sorára!</p>
            <p>Pál hátravágta a nyakát. Mint korbácsütés mart át rajta a nyersen odavetett szó.</p>
            <p>Már nyílt a szája, hogy visszafelel valamit a fiatal sehonnainak - akárkit uralt is
               apjaként - de aztán csak megvonta a vállát. Nem azért jött, hogy lábánál kezdje,
               mikor a fejénél is kezdheti! Mit feleseljen vele!</p>
            <p>Állvamaradt, úgy, amint kívánták.</p>
            <p>Csönd volt a szobában. A vastag szőnyegekbe belefulladt a kivülrőljövő zaj. Csupán a
               toll percegése hallatszott, meg amint olykor beleütődött a toll a tintásüvegbe.</p>
            <p>Idővel fölállt a pomádésfejü ifjú. Lehuzgálta könyökeiről a fekete selyembugyogókat,
               vizet engedett a mosdóasztalba. Kefével, kristálykővel dörzsölni kezdte ujjairól a
               tintát.</p>
            <p>- Hát aztán mi járatban, öreg! - mordult hátra félvállon át.</p>
            <p>Az ősz embernek most már bíbor futotta el az arcát.</p>
            <p>- Nemes Timár Pál a nevem! - csattant oda kurtán és ütés volt a szavában.</p>
            <p>Ám az úr lábonmaradt tőle. Sőt igen közömbösen nyúlt a törülközőkendő után.</p>
            <p>- Nem a nevét kérdem. Az ügyet, ami idehozta. De szaporán atyafi, nincs
               álldogálnivaló időm!</p>
            <p>Pál elmeresztette a szemét, hogy azok kidióztak. Az ökle kemény csomóba szökkent és
               előrerándult, mintha delejes erő vonzaná a simára csupaszított kölyökarc felé.</p>
            <p>Unokája lehetett volna az urfi!</p>
            <p>Egy percig összezúzó, jupiteri haraggal nézte. Majd megugrott a vén, görcsös
               ádámcsutkája.</p>
            <p>Nagyot nyelt, keserű, száraz kortyot. A kint álló tizek jutottak eszébe... Nem
               mehetett vissza hozzájuk üres kézzel! Hirt kell vinnie nekik, akár jót, akár rosszat.
               Dönteni akarnak a sorsuk felett. Ha most úgy válaszol ennek, amint dukálna, el sem
               érne a mértékadó helyig.</p>
            <p>Sötéten vetette oda a szót:</p>
            <p>- Felőlem mehet az úr, akár nyomban! Én nem tartóztatom. Csak a méltóságos úrhoz
               ajánljon be. A többit majd elvégezzük mi ketten.</p>
            <p>A titkár arcán legott derüre cserélődött a boru. Lemosolygott róla a váratlan
               szabadulás. Neki a bárónőnél kellett jelentkeznie, félórán belül...</p>
            <p>Jobb indulatra hangolva fontoskodott:</p>
            <p>- Hallja bátyám, szerencsétlen napot talált ám választani, ha kérnivalója van! Jöjjön
               inkább egy hét mulva.</p>
            <p>De az öreg már belefagyott a dacba.</p>
            <p>- Köszönöm. Igy határoztunk.</p>
            <p>Malina vállveregető kedvvel játszta a megbékült jófiut.</p>
            <p>- Hiszen nem szentirás talán..? A méltóságos úr rosszlábbal kelt ma. Ellőtték az orra
               elől a „csodaszarvast”. Ha környékbeli, biztosan hallotta hirét!</p>
            <p>Irónia is lappangott a hangban.</p>
            <p>Timár elértette. Védelmébe vette a távollevőt.</p>
            <p>- Én bízom a méltóságos úr igazságosságában - mondta. - Egy egész nép sorsát nem
               döntheti el egy oktalan barom, bármi csodás is. Ha eljöttem: ittmaradok.</p>
            <p>A titkár vállatvont.</p>
            <p>- Amint gondolja! Bejelenthetem. Nekem mindegy.</p>
            <p>És fütyörészve elszeleskedett az öreg mellett. Hallatszott, amint az ajtókat
               nyitja.</p>
            <p>Timár sötéten bámult utána. Borzolt önérzet volt a tekintete. Mióta élt, sem látott
               ilyen cudar napot! Nem egyhamar fogja elfelejteni.</p>
            <p>Valami lakájféle jött, magával vezette, át egy csomó termen. Aztán feleútban másikra
               bízta és megint egy sor szoba következett. Végre széttárta szárnyait egy nagy ajtó.
               Ott volt Zamonszky előtt.</p>
            <p>Röviden összevillantak. Majd meghajtotta fehér apostolfejét az ember:</p>
            <p>- Istennek ajánlom méltóságodat és egész tisztes házát!</p>
            <p>Az uraság kurtán biccentett:</p>
            <p>- Köszönöm.</p>
            <p>Az öreg csöndes, mély hangon belekezdett az előre átgondolt beszédbe:</p>
            <p>- Bocsánatot kérek a háborgatásért. Rászántam magam a családért, melynek sorsa az én
               válla­mat nyomja, hogy közbenjárok méltóságos urunknál azért, ami legkivált fontos
               nekünk. A föld miatt. Munkás nép vagyunk uram, a kezünk után élünk! Nincs is okunk
               panaszra. Adott az Isten eleget. Tizenöt fiugyermekkel áldott meg, negyven unokát,
               kilenc dédunokát számlá­lok. Hatvannégy lélek volna ez! Az asszonyfélével fölmegy
               hetvenkilencre. Magam vagyok a nyolcvanadik. Tartsa meg az Isten mindnyájukat!</p>
            <p>Értelmes-komolyan, elfogódás nélkül beszélt. Kicsengett szavából a faját melengető
               szeretet símogatása.</p>
            <p>Zamonszky - aki szintén állt volt - egyik lábával föltérdelt a székre. Kemény állán
               átrángató­zott az ujból megpiszkált méreg.</p>
            <p>Pál tovább folytatta:</p>
            <p>- Nyolcvan lélekre, uram, bírunk száz hold földet. Fejenként esik egy hold, meg
               még-valami. Az életet-mit még csak kihozná! De jószágtartásra kevés. Márpedig uram, a
               jószág a gazdál­ko­dó félkenyere! Nem egész ember nélküle. Hát - gondoltam - eljövök
               én magam, meg­mondom ezt méltóságodnak, mert bizony bizony nem tudta a mi sorsunkat,
               mikor a bérföldet megtagadta tőlünk!</p>
            <p>Megállt, szünetet tartott. Várt egy szónyi választ. Ám hogy nem jött, folytatta
               tovább.</p>
            <p>- Meg nem háborítottam volna méltóságodat, ha csak egyetlen más útat látok! De a
               környéken összevettünk már minden talpalatot. Földönfutó itt az egész kisbirtokosság.
               Vérzett a lelkem értük, mert fajtámba gázoltam - szinmagyar nép az is! - de az én
               hetvenkilenc bárányom csak előbbvaló nekem, uram.</p>
            <p>Zamonszky ingerülten vetette magát a karszékbe. Rossz fellobbanással futott át rajta
               minden emlék... Ennek az ügynek ezer bosszusága... Bármerre fordult, mindenünnen a
               parasztkérdés százfejű sárkánya tátongott felé. Az egyhangú pártfogás elviselhetetlen
               terrorként keritette körül. Megelőzte volt véleménye kialakulásában s mikor
               iránytvett, kilóditani igyekezett abból, vitathatóvá téve egész féltett hatalmát.</p>
            <p>Mi hát ő itten? Mi a kimondott szava, hogy senki sem elégszik meg vele? Hogy mindenki
               még egy újabb felvonást vár?</p>
            <p>Mintha békóból rándulna ki, elsöprő mozdulattal intett:</p>
            <p>- Elég, elég! Egyszer határoztam, nincs hozzátennivalóm!</p>
            <p>Az öregember megütődve kapta föl fejét.</p>
            <p>- Hogyan..! Méltóságod...</p>
            <p>Zamonszky fogai elővillantak húsos ajkai közül. Minden elmúlt rosszért egycsapásra
               megfizető gőggel vetette oda:</p>
            <p>- Birtokaimról folyton érkeznek a jelentések, hogy nincs munkás! Igy aztán értem! A
               paraszt­uraknak rangon alul áll másén dolgozni! Nekik maguknak is föld kellene!
               Csakhogy gazda nélkül számitanak! Ha olyan sok az emberük, hogy egy tenyérnyi földön
               hemzsegnek, mint a rovarok: ám rakja vonatra az emberfölöslegét és küldje szét az
               uradalmaimba! Van azokban dolog elég! De persze..! Ez nem tetszik a paraszturaknak!
               Mi?</p>
            <p>A hang hosszan zendült.</p>
            <p>Timár Pál körülnézett, mintha nemcsupán hallani: látni is lehetne azt.</p>
            <p>De nem látott semmit. Éjszakába borult előtte a világ. Egy percig hüdötten révedt a
               levegőbe és melle - mint a magával hozott szent bizalom hirtelen felpúpozott
               sirdombja - magasan megállt. Aztán élővé mozdult s homlokára, mint vészthirdető jel,
               a vér bíborzászlója terítette ki szárnyát.</p>
            <p>Még ma egyebet sem tett, mint nyelte a száraz kortyokat. Tűrte a hányaveti
               bánásmódot. Mért? Miért?? Mert boldoggá és erőssé akarta tenni a rábizott népet? Mert
               nem akarta, hogy széjjelszéledjenek semmitlen világkutyáiként az idegen világban?
               Mert jobban feje volt a nyájnak, mint amaz a másik, akinek pedig hatalma is lett
               volna hozzá?</p>
            <p>Megrázta hajlatlan nyakát. Az ősz fürtök fehér pászmákban repkedték körül
               meggyalázott arcát.</p>
            <p>Ez a vágás túlnőtt önuralmán. Túl az emberségadáson, túl egész büszke és tragikusan
               magyar voltán.</p>
            <p>A faj imperátori hangjaként hasadt ki belőle a felelet:</p>
            <p>- Nemes vér a vérem, hallja-e az úr? Semmi atyafiságom sem rágott zsellérkenyeret.
               Ezután sem fog!</p>
            <p>Zamonszky kovász-színűvé vált.</p>
            <p>- Hogy merészel..?! - kérdezte elhült hitetlenséggel. De az öreg már bennevolt! Első
               kimondott szava fölrántotta a zsilipet. Robbanó erővel zúdult ki rajta keserűsége.
               Koldús, vagy király: nem nézte többé.</p>
            <p>- Parasztnak nevez engem méltóságod? Nohát! Vagyok olyan nemes, mint az úr, ha jobban
               választotta is meg az anyját, aki a világra szülje! Ülhetnék ma én is faragott
               székben, ha nem kellett volna a családot - Istennek drága tizenöt lelket -
               összetartanom! Hát az úr mit tett? Mutassa fel! Aztán beszéljünk nemességről! Én
               erőssé tápláltam azt a népet, melyet az úr az idegen származás férgek módjára lábbal
               tápod. Nohát! Melyikünk a nemes?</p>
            <p>És szent haraggal lecsapott ökle a megingó asztalra.</p>
            <p>- Nem koldulni jöttem ide, hanem a magunk jussáért! Nem alamizsnát kérek, hanem azt
               akarom, ami a miénk! Nem is ingyen. Megfizetek érte, kinek mi jár! Az úrnak pénzzel,
               a földnek verítékkel. A kenyérért. Hogy legyen!</p>
            <p>Fölemelte az ujját kemény tiltással.</p>
            <p>- Jól megértsen méltóságod minket! Ma még kérünk: igaz! De nem azért, mert most az úr
               adhat! Hanem mert <hi rend="italic">mi</hi> nem akarunk <hi rend="italic">venni</hi>.
               Mert ezt tette az apánk, a nagyapánk is és igy kellene tenniök az unokáknak is. De ha
               mi mégis kérünk, az úr pedig adjon, mert ez köte­lessége. Az úr vagyona ma az a
               magtár, amibe a boldog idők fölöslegét rakta az ország. A szűk esztendőkre, hogy majd
               ha kell: legyen. A föld a miénk!</p>
            <p>Ismételten leütött az öklével, mintha láthatatlan cöveket sulykolna a maga
               igazságába.</p>
            <p>- Nekünk anyánk a föld. Méltóságtoknak, az idegen eredésűeknek csupán szoptatós
               dajkája! Ne akarják hát elszívni minden tejét az édes-gyermekei elől.</p>
            <p>Zamonszky hátrahanyatlott székében. Egész elgyöngült ekkora vakmerőségtől.</p>
            <p>Hogyan..? Jól hallott? Nem csalt a füle? Csakugyan neki szólt, - hozzá beszélt ez a
               vén ember? Ez a cudar, pimasz senki? Ez a semminél is semmibb? Merte? Ővele merte ezt
               tenni, aki bármely pillanatban keresztülgázolhat rajta és az egész fajtáján,
               nemzetségén, hogy ne maradjon utánuk csak por, meg por..?</p>
            <p>Elkerekedett a szeme. Kimeresztette, mint a csudalátó. Végig a gerincén, szinte kéjes
               érzéssel bizsergett a mértékén túlnőtt düh. Az a düh, aminek nem lehet utatnyitni,
               amit nem szabad megmutatni soha, aminek még a fölszine se hullámozhatik, nehogy
               hasonlóvá legyen általa ehez a másikhoz, aki egyszerre vele-egyformának: embernek
               hinné magát ezzel...!</p>
            <p>Észrevétlen nyelte le a szájában összefutó nyálat. Húsos ajkai legörbültek,
               összefagytak. Az álla előreszökött. Olyan volt így, mint valami kőbőlfaragott szobor.
               Csak a szeme élt.</p>
            <p>A hallatlan rémlátása volt benne. Majd azt is lefüggönyözte szemehéjjával. Keze a
               csengő gombja után rándult. Megnyomta.</p>
            <p>Az ősz ember állt és nézte. Őshazába visszafelejtkezett forgószélharagja eldübörgött
               a forró hangban. Csupán a keserűség fölvert pora szálldosott már benne. Mégegyszer
               fölmerült emlékében a leélt óra, aztán állhatatos fájdalommal belefájtak lelke
               legmélyébe a kint-ácsorgó tizek... Már ezentúl úgy fognak azok sajogni ott, lassan
               vérezve, forróra üszkösödve, mint megannyi seb. Az ügyüket elvesztette.</p>
            <p>Rábólogatott komoran:</p>
            <p>- Hát igy..! Igy..!</p>
            <p>Az ajtó nyílt, mint a végzet madarának eltáruló szárnya.</p>
            <p>Egy lakáj lépett be.</p>
            <p>Zamonszky Timár Pálra mutatott:</p>
            <p>- Távolitsa el azonnal!</p>
            <p>És fölemelkedve, kifelé mutatott.</p>
            <p>Az öregember összerázkódott, mintha békával hajitották volna meg.</p>
            <p>- Azt: nem! - mondta rekedten.</p>
            <p>Egyetlen mozdulattal félrelökte a nyápic sihedert.</p>
            <p>- Hozzám ne érj, ha az életed kedves! Elmegyek én magamtól is. Hanem egyet hadd
               szólok még, búcsúzóba! Ismerem a népem. Csöndes. Béketűrő. De jaj annak, aki
               megingerli!! Nehezen tartottam vissza őket eddig is, én, akinek most megmutatják:
               merre van kifelé! Hát ezután nem lesz többé, aki fogja a gyeplőt. Ragadjatok, amerre
               akartok! De Isten irgalmazzon ennek a háznak minden lakójával, ha egyszer erre talál
               vinni az útjuk..! Sorsának ajánlom az urat!</p>
            <p>Fölszegte fejét, büszkén, száműzött király módjára.</p>
            <p>A lakáj csak hátulról merte megkörnyékezni.</p>
            <p>Megfordult és odaintett neki:</p>
            <p>- Előttem, himpellér!</p>
            <p>Olyan súllyal koppant a hangja, mintha e perctől kezdve ugyanakkora hatalma volna itt
               élők-holtak fölött rendelkezni, mint akár a lovag úrnak.</p>
            <p>Szilárdul kilépett, a padmaly tompán dohogott alatta.</p>
            <p>Zamonszky utána nézett a szobák hosszú során át, mig az utolsó ajtó el nem
               nyelte.</p>
            <p>Egy pillanatra különös rossz érzés ömlött el rajta. Mintha valahol távol megnyilt
               volna egy kárpit s azon keresztül eljövendő cudar idők szele csapódnék az arcába...
               Vállatvont és a jóllakott indulatok lanyhaságával arrábbtolta az asztali
               harangot.</p>
            <p>Az öreg ember pedig ment csöndesen kifelé. Jobban esett volna most mellére
               horgásztani megcsúfolt, vén fejét, melyet megvivott életharcok s jövendő gondok
               terhén kivül most már egy kitörülhetetlen szégyen súlya is nyomott. Jobb lett volna
               egyszerűen és közönségesen öregembernek lenni - amilyenek mások az ő korában - mire
               elmúlnak a virtusos napok. De nem lehetett neki. Sarkában egy kárörvendő cseléd járt,
               kívül pedig várták a tízek. Emelve tartotta hát továbbra is, dacos tölgy módjára,
               fajának büszke koronáját, mellyel a zugból előtörő sehonnai szél nem tud megbirkózni.
               Csak azért sem hajolt!</p>
            <p>*</p>
            <p> * *</p>
            <p>Előálltak a szekerek, hogy felvegyék a gyűlölködő népet.</p>
            <p>A felzúdult parasztok lába egymásbaakadt.</p>
            <p>Erzsébet ijedt fohászkodásra kulcsolta a kezét:</p>
            <p>- Nagy Isten..!</p>
            <p>- Igen, csak az irgalmazhat nekik - mondta Timár Pál és a kerekek megindultak a
               hegyről le, a feltartóztathatatlan úton.</p>
            <p>Vörös volt az ég alja, mint valami kilendült zászló. A támadó szél vadul a lovak
               sörényébe kapott.</p>
            <p>A bosszú káromlásai s a kétszavú fohász - mintegy roppant birkózásra -
               összeölelkeztek.</p>
            <p> </p>
         </div>
           <div type="chapter">
            <head>XIV.</head>
            <p>Hetek múltak el bágyadt egyhangúságban. A kastély figyelőn ágaskodott az aranyló
               kertben, mintha nagy óráját várná. Belül az épületben kinyílt olykor egy egy ajtó.
               Szőrpapucsba bujt szolgalábak suhantak át rajta. Duzzogó csönd feküdt az elárvult
               termekre.</p>
            <p>Kázmér alig mutatkozott. Állitólag valami ujfajta virág nyilását leste naphosszat az
               üveg­házban, de a virág ki is nyilt, el is hervadt és ő mégis maradt. Szemben a
               padról, hol órák hosszán át tanyázott, jól lehetett látni a kaput...</p>
            <p>Mereven táblázódott az rá a komor vaskeritésre, mintha nehéz átok tartaná csukva.
               Hasztalan várakozások buktak meg rajta...</p>
            <p>Ha legalább felmehetett volna az anyjához! De a betegszoba ajtaja éppoly
               engesztelhetetlen tilalommal zárkózott el előle.</p>
            <p>- A méltóságos asszony pihenni akar - igy szólt a jelentés a nap minden órájában.</p>
            <p>Két betett ajtó közt összecsukló akarattal botorkálta át a perceket.</p>
            <p>Az özvegy az egész világgal perben állt. Talán a levegőben lógó egyenetlenség ragadt
               át rája, de egyszerűen tűrhetetlen volt. Összeveszett mindenkivel s végül - egy
               sértett királynő hang­súlyozott megvetésével - visszavonult a dacos magányba.</p>
            <p>Zamonszky orrolt Sényire, még az emlékezetes szarvashajsza óta, melynek kapcsán
               jómód­jával össze is szólalkoztak. Sényi kissé a szokottnál több megvetést bontott ki
               magából, mint egyéb alkalmakkor. Ő is magának maradt, ődöngve remény és csüggedés
               közt, míg végre egy tűrhetetlenül feszült alkonyórán nem birta tovább. Embert kellett
               látnia. Túlhangoskodni a sejtelmes csöndet.</p>
            <p>Készült, hogy átmegy Zamonszkyhoz.</p>
            <p>Ahogy a folyosóra lépett, egy sáppadozó alak állta útját. Bernáth volt. Az
               irodaigazgató. Szegény feje izgalomban égett.</p>
            <p>- Uram! - jajdult. - Ez tiszta őrület, ami ebben a házban folyik! Senki sem fogad.
               Mindenki a messzit keresi. És én ittállok tehetetlenül, mint egy birka! A
               hivatalnokok egymást küldözik, végül is - persze! - nekem kell jönnöm, mert a
               méltóságos úr csak velem áll szóba. Zebra­fejem van, tudniillik...</p>
            <p>Sényi megkísérelt hanghoz jutni. De a rászabadult ember átömlött rajta:</p>
            <p>- Én uram nem bírom tovább ezt a felelősséget! Isten a tanum, fogom, vágom ezt az
               egész irat­csomót a falhoz, és megyek haza! Bocsásson meg méltóságod: az őrülethez
               állok közel. Már nem tudom mit beszélek. Ég itt a talpunk alatt a föld és senki sem
               akar tudomást venni róla! Hát ez nem megy! Vagy beszél valaki őméltóságával, vagy
               veszek egy kötelet és fel­akasztom magam. Én családos ember vagyok, uram! Nem
               várhatom ölhetett kézzel, míg önhibámon kívül kidobnak az állásomból.</p>
            <p>A grófnak most mégis sikerült megkapni az utolsó szó lábát.</p>
            <p>Csendesítőleg veregette vállon Bernáthot:</p>
            <p>- Legyen nyugodt, legyen nyugodt! Nem lesz bántódása. Jót állok érte. Azután mik
               volnának azok a sürgős előterjesztések?</p>
            <p>Az aktacsomó után nyúlt, mely bizonytalan, szennyesszürke zsinórral volt összekötve.
               A Zamonszkyak kettős szine csak homályosan sejlett át rajta. A tisztikar - mely
               tanult - a „<hi rend="italic">szekvesztrum</hi>” ellen védekezett...</p>
            <p>A megváltott ember boldogan szabadult terhétől.</p>
            <p>Szaporán mozgó szája szinte dicsekedőleg ontotta a panaszt.</p>
            <p>- Mi, uram? Hát először is..! A vizesvámi birtokaink, ahol lábon áll a sarjú és
               töretlen a tengeri. Nincs munkás az egész határban... Egy. Emez itt a bogáti
               ügydarab, ahol ellenben alaposan befejezték az aratást!! Csatolva az elégett szérű
               tűzkárbecslése és a tiszttartó jelen­tése a megmérgezett birkákról. Két
               melléklettel... Harmadik volna a kruskovai intéző felirata a pisztrángos dolgában. A
               pisztrángos tudniillik: megszűnt, mint ilyen... Legfeljebb dögtelep­nek volna
               nevezhető! Egy éjjel „ismeretlen tettesek” dinamittal kiöltek belőle minden halat. A
               pisztrángok ezidő szerint hasukkal fölfelé várják az itéletnapot. Isten bizony
               irigylem őket!</p>
            <p>A gróf elkomolyodva bólintott.</p>
            <p>- Hát ez csakugyan elég egy lélegzetre.</p>
            <p>De Bernáth nem érte be ennyivel.</p>
            <p>- Elég? Méltóztassék egy kissé várni! A java ezután jön! A Gubica megszabályozott
               szaka­szán beindított gazdasági vasút..!</p>
            <p>Megállt. Szünetet kellett tartania. Zsebkendőt vont elő, megtörülgette a homlokát.
               Sárgás foltokban izzadt.</p>
            <p>- A roppant költséggel fölépített pálya fölvette a néhai nevet - folytatta. -
               Pusztító kezek sza­naszét rombolták. Helyre nem állítom egy éven belül! A csőszök egy
               éjjel szekérre pakoltak, eltűntek. A fölszerelés egyenlő a földdel. Nahát uram!
               Méltóztassék megbecsülni..! Ráteszem ezt a félbolonddá lett fejemet a zebrafoltokkal
               együtt, hogy összejátszottak a gazemberek!</p>
            <p>Sényi magának tartotta a véleményét.</p>
            <p>Bernáth szinte támadólag fordult rá szembe:</p>
            <p>- Most már csak azt mondaná meg valaki, hogy mi történjék az idei töméntelen
               nádterméssel, melyet előre lekötöttek volt, de kihozni a szabályozatlan szakasz
               árteréről nem lehet. Az elveszett pénzhez itt hozzáadandó egy ujabb nagy összeg, amit
               tetejében rá a vevőnek kár­térítést fizetni fogunk! Nem is szólok az apróbb
               mizériákról! És most mondja meg a gróf úr, csoda volna, ha megőrülnék a
               felelősségtől?</p>
            <p>Sényi elismerőleg veregette meg a fujtató hivatalnok vállát.</p>
            <p>- Legyen nyugodt - mondta. - Menjen haza, feküdjék le és aludjék egy jó nagyot! Ne
               törődjék semmivel. Ön megtette a kötelességét, a többi a mi dolgunk. Én magam, most,
               azonnal beszélni fogok a méltóságos úrral.</p>
            <p>A megváltott ember hálálkodva nedvesült bele a felé nyujtott segítő kézbe:</p>
            <p>- Isten fizesse meg amit velem tett, méltóságos uram! Annyi idő óta végre egy nyugodt
               éjszaka..!</p>
            <p>A gróf komoran haladt végig a folyosón. Egy félórára visszatért szobájába, az
               iratokat tanul­mányozni. Ez az idő elég volt arra, hogy véleményt alkosson magának a
               dolgok felől.</p>
            <p>Megint összekötötte az iratokat s átment Zamonszkyhoz.</p>
            <p>A tükörnél találta, amint épp eddig elválasztva hordott haját magasra szoktatgatta.
               Jó arccal sietett elébe, minthogy valóban örült is. Unta már ezt a szótlan
               dacoskodást.</p>
            <p>De ahogy meglátta a látogató hóna alatt a fehérlő iratcsomót, azonmód elromlott a
               kedve.</p>
            <p>- Talán beálltál hivatalnoknak! - mondta kezét nyujtva és kissé élezetten.</p>
            <p>Sényi válasz nélkül hagyta a kérdést.</p>
            <p>Egy kényelmes karszéket gurított elő.</p>
            <p>- Megengeded?</p>
            <p>- Parancsolj! Természetesen... Szép, hogy végre eszedbejutottam!</p>
            <p>- Fontos közlendőim lennének számodra, Ákos.</p>
            <p>Zamonszky fölneszelt. Utóbbi időben ritkán szólították egymást keresztnéven s a
               hangban is volt valami szokatlan árnyalat!</p>
            <p>Nyugtalankodva mondta:</p>
            <p>- Rendelkezz velem! Csak kérlek... ha lehetne... ezt a hivatalos hangot... Tudod, van
               elég részem belőle! Várj, majd ideülök veled szembe! Most még pompásan süt be a nap.
               Ezt szeretem.</p>
            <p>A gróf hátratámaszkodott a széken.</p>
            <p>Figyelmesen nézve a vele szembenülőt, rákérdezett:</p>
            <p>- Kérlek, - kezdte - gondolkozz vissza hogy mennyi idő óta töltöm be nálad a
               vándor-lengyel és állandó vendég szerepét! A nevelői, társalkodói állást és mindent,
               amit akarsz.</p>
            <p>Zamonszky felhuzta a szemöldökét.</p>
            <p>- Furcsa kérdés! - felelte megütődve. - Még eddig nem jutott eszembe
               számontartani.</p>
            <p>- De nekem igen. Hogy könnyítsek rajtad, most meg is mondom. Tizenöt éve vagyok
               veletek együtt. Szeretném ha őszintén felelnél: támadt-e ez idő alatt csak egyszer is
               az a gondolatod, hogy befolyást akarnék rád gyakorolni a házad politikáját
               illetőleg?! Nem mindenkor el­nyomtam-e a saját egyéniségemet, mikor arról volt szó,
               hogy te a tiedet érvényesitsd?</p>
            <p>Zamonszky fészkelődött. Ekkora bevezetés mögött gyanus dolgokat neszelt.</p>
            <p>Ám azért igyekezett udvarias mosolyba összpontosulni.</p>
            <p>- Szó sincs róla! - mondta szíveskedve. - Egész idő alatt kitűnő barátnak
               bizonyultál, ha olykor - sőt többször igen, mint nem - hadilábon is álltunk
               egymással. Azt hiszem azonban, hogy ezekre az apró torzsalkodásokra éppúgy szükségem
               van, mint Aglaenak a kegyes csalásaidra, vagy Kázmérnak az aforizmáidra.</p>
            <p>Sényi bólintott. (Nagyszerűek az emberek, amint igy átsiklanak az egymásból következő
               dolgokon..!)</p>
            <p>De azért tovább taposta a megkezdett utat.</p>
            <p>- Te persze nem sejted most, hogy mi késztet ilyen hosszú bevezetésre. Nos, hogy ne
               untas­salak túlontúl, azonnal a velejére térek. Kijelentem, hogy e pillanatban azt
               fogom tenni, amitől tizenöt éven át tartózkodtam. Befolyásolni foglak az összesség
               érdekében és a saját jó­voltodért.</p>
            <p>- Ne mondd!?</p>
            <p>- De mondom.</p>
            <p>Gyöngén az asztalon fekvő papircsomóra ütött.</p>
            <p>- Látod, ez egy nyalább hivatalos írás. Egyszer görbe napodon találták elébedtálalni
               és te visszalökted. Nagyon elhibázott dolog volt.</p>
            <p>Zamonszky felpattant:</p>
            <p>- Megint a parasztok ügye! Hát nincs hatalom, ami megszabaditana tőle?</p>
            <p>Sényi behűtött pillantással ivelt át fölötte.</p>
            <p>- Nyugodj meg kérlek. Amit tudomásodra akarok hozni, azt meg kell hallgatnod.
               Remélem, csak nincs szándékodban engem is kivezettetni? Nohát! Miféle vakság tart
               fogva, hogy be nem látod azt a veszedelmet, melybe önfejűségeddel döntöd magadat és
               az uradalmat! Ember! Hát te nem veszed észre a fenyegető veszedelem előjeleit? Itt
               egy ügy darab! A föld, amit bérlet alakjában kért tőled a község: ott áll minden
               terményével. Nincs lélek, aki hozzányúlna. A parasztok bojkott alá fogták. Értsd meg!
               Nemcsak a község: az egész környék! Saját cselédséged szolidáris velük. Aki még
               itt-ott dolgozik, az sem komoly munka. Amerikáznak és közbe a „véletlen tűzeseteknek”
               se szeri, se száma. Állataid az uradalmakban csapatszám hullanak el, mérgezés
               folytán. Kruskovai pisztráng-tenyészetedet felrobbantották. Gazdasági vasutad
               szétrombolva, az épületek a földdel egyenlővé téve. A rajtalevő lekötött termés
               el­hordatlan. Mit akarsz még!</p>
            <p>Zamonszky le-föl robogott a szobában. Kemény szép arcára torz vonalakat vésett az
               indulat.</p>
            <p>Rekedten kiáltott:</p>
            <p>- Mit akarok? Csendőröket!! Tudd meg! Egy jó leckét ennek a romboló, gyujtogató,
               aljas csőcseléknépnek! Olyat, amilyet megérdemelt!</p>
            <p>Most Sényi is felállt, mellé lépett. Minden személyes ellenszenvétől eltekintve,
               igyekezett csak a megcibált embert látni benne.</p>
            <p>Szeliden tette kezét a dühöngő vállára.</p>
            <p>- Nem úgy, kérlek! Nem úgy! Ne hagyd elragadtatni magad. Nem rossz ez a nép, csak
               ingerült. De hát mit gondolsz! A féktelenség benne van a lélektanában. Ezek nem
               parketten nőttek fel, hogy finom maliciával tudják aláhúzni a keserűségüket. Ezeknek
               furkóhoz szokott a kezük. A föld sarjadzta ki őket magából és vagy kiöklelik belőle a
               maguk nehéz életét, vagy elvesztek. A földéhség egyet jelent bennük az életösztönnel.
               Add meg nekik amire szükségük van s aztán nézd meg, milyen a nép! A fejlődésre képes,
               elégedett, szabad nép!</p>
            <p>Zamonszky ökle lecsapott az asztalra:</p>
            <p>- Börtönbe záratom az egész rongy társaságot!!</p>
            <p>Sényi hátralépett tőle. Ekkora konok hajthatatlanság kezdte sodrából hozni.</p>
            <p>Már keményebb hangon mondta:</p>
            <p>- Nagyon tévedsz, ha azt hiszed, hogy ezzel egyszersmindenkorra megszabadultál a
               helyze­teddel járó gondtól! Barátom, az ilyen dolog ragályos! Levágod az egyik fejét
               a hidrának, felüti a másikat másutt. Mire körülnézel, csupa tajtékra nyilott szájak
               vesznek majd körül. Magad fölött gyujtogatod a házat! Ma még talán nem volna késő
               lenyugtatni őket. Ma még leemeli délharangkor a kalapját a paraszt. Még megtölti
               vasárnaponkint a templomokat. Még hisz, még vár görcsös reménykedéssel valamit. De
               vedd el tőle puszta úri szeszélyből ezt az utolsó hitét és keresztülgázol rajtad!</p>
            <p>- A csendőrök... - próbálkozott közbe Zamonszky, - de amaz most már nyersen szavába
               vágott:</p>
            <p>- Hagyj föl a csendőreiddel! Nem csendőr kell a népnek, hanem szeretet! Megérzése
               annak, ami az idegen származásod miatt belőled - sajnos - hiányzik. Az, hogy fajod.
               Az egész osztá­lyod­dal felelsz érettük!</p>
            <p>- Hát felelek! Sohasem féltem semmitől. Amit egyszer kimondtam, annál megmaradok.
               Punktum.</p>
            <p>Sényi vállatvont s már megint egész nyugodtan az iratok után nyúlt.</p>
            <p>- Kérlek. Mindenkinek jogában áll felidézni a saját vesztét. Most még egyet!
               Hivatalnokod - egy gondoktól félőrült ember - utasítást vár a teendőkre nézve. Mi
               történjék a leszállíthatatlan nád-rendeléssel az ártéren? Mi történjék a parasztoktól
               megtagadott földekkel, melyekről a termést lehordani nem akadt ember?</p>
            <p>Zamonszky kezében kétrét hajolt az ezüst papírvágó kés.</p>
            <p>Robbanásig feszült dühhel vágta oda:</p>
            <p>- Ha nem arat a paraszt, majd aratok <hi rend="italic">én</hi>!! Holnap este hat
               órakor mind a négy sarkán gyujtsák fel az árteret is, a rétet is! Ezt üzenem!
               Különben magam is intézkedni fogok.</p>
            <p>- Ez az utolsó szavad?</p>
            <p>- Ez!</p>
            <p>Az ajtó betevődött Sényi után.</p>
            <p>Zamonszky nekiszegett fejjel robogott körül az oroszlánketrecben. Halálig bőszítette
               a parasztok vad ellentállása. Feldúlt halastava, letépett épületei, elpusztitott
               marhái, szétvert vasutja - melyre mikor készült, oly büszke volt - mindez csak
               távolról érintette most. De az akaratára visszalőtt másik akarat, - a gyűlöletére
               szembevicsorodott fekete száj: vérig sebezte.</p>
            <p>Ezidőszerint a válaszolás sora rajta áll és a felelet méltó lesz hozzá magához!
               Hitvány pernyeként fogja szemükbe vágni, amiért ennyi vadsággal tülekedtek!</p>
            <p>Csak azt sajnálta, hogy ebben az egész házban nincs egyetlen lélek, akivel
               megoszthatná diadalát!</p>
            <p>Kicsit később, mikor az indulat vörös fátyola már elfoszlott előle, eszébe jutott
               Mirzli.</p>
            <p>Nagy elégtétellel kapaszkodott meg benne.</p>
            <p>Szó sincs róla! Az özvegy még igazi rász-nő. Ment az ujdivatú paraszt-imádattól. Nála
               meg­értő lélekre talál.</p>
            <p> </p>
         </div>
           <div type="chapter">
            <head>XV.</head>
            <p>Malina fogát szívó méreggel robogott át a folyosón az úrnő lakosztálya felé. Éppen a
               bárónő­nél volt - egy igen forró „kihallgatáson”, melynek tüze még ott-piroslott
               kigyulladt fül­cimpáiban - mikor az utána uszított lakájok nyomát-szagolták és
               karakán paranccsal a beteg­szoba felé terelték. Az úrnő sürgősen tájékozódni kivánt
               az elmúlt két nap eseményeiről. A méltóságos úrnőnek van egy csinos kis tachicardia
               paroxismája. Miért nem mulat inkább azzal? Mit firtat rajta? A lovag úr fölkelt, - a
               lovag úr kikocsizott. Aztán a reggelihez méltóztatott ülni, evett mint öt és utána
               aludt egy félórácskát. Majd ismét fölkelt, átöltözött, kilovagolt és visszajött.
               Tegnap úgy mint tegnapelőtt és holnap úgy mint ma. Mi a csudát disszertáljon ő erről?
               Hát történik itt valaha valami, azonkívül, hogy folyton őt rángatják, mint holmi
               csengőgombot?</p>
            <p>Azaz..? Hm..!</p>
            <p>A derék ifjú megállt egy percre és előmosolyogta mind a harminckét méregfogát.</p>
            <p>Halló, hopp! Lám, mégis esett némi kis eset, itt, ahol egy légy meg egy légy nem
               kettő, hanem szenzáció! Mert időközben ő lovagságának a tiszteletreméltó sánta gróf
               rokoni vizitjét kegyeskedett fogadni, ahol is nem tudni miről esett szó, mert a
               kitűnő Sényi olyan zord ábrázattal jött ki az ajtón, mintha a fogorvosával konzultált
               volna.</p>
            <p>A visszafelé kereső emlékezetből hirtelen kiötlött a hét csúcspontja:</p>
            <p>- Hadüzenet a parasztoknak..!</p>
            <p>Az élményében megzavart ember arcára kiült egy kaján mosoly.</p>
            <p>Ohó, a méltóságos úrnő kissé bosszankodni fog, ha kirázza elébe a batyut! Talán mégis
               okosabb lett volna nem-érdeklődnie, mint hogy összecsapást provokált! Mert a
               megpiszkált féreg is visszaüt, bizony! A Bernáthtól hallottak aligha fogják
               gyönyörködtetni. Drága parasztjai ugyancsak épületes dolgokat művelnek! Kedves
               férjének kurta válasza sem lesz valami nagyon inyére a nyughatatlan dámának! Legalább
               leszokik az érdeklődésről és egy darabig veszteg-marad!</p>
            <p>A jóízű csíny reményében kivirult kedvvel tűnt el az ajtókárpit mögött.</p>
            <p>Pár pillanatra rá az özvegynél Zamonszkyt jelentették.</p>
            <p>Ellenállhatatlanul dagadt ki belőle a siker. A bárónő kegyetlensége egyszerűen
               lepergett róla. Kiváncsisága kicsalta fölényes tartózkodásából; pipiskedve
               kérdezte:</p>
            <p>- Talán valami nagy hírt hoz? Szinte sugárzik!</p>
            <p>A férfi öntelten mosolygott.</p>
            <p>- Meghiszem azt!</p>
            <p>És ujból meglengette a műértő szemek előtt a parasztoknak odavetett kesztyűt.</p>
            <p>A nő elmosott hisztériával nevetett hozzá. Teste - mely félig fekvő helyzetben nyúlt
               el a hencseren - idestova rándult, mint valami megütött kigyó. Kissé duzzadt ajkairól
               két görcsös vonallal árulkodott a kegyetlenkedési vágy.</p>
            <p>- Tűz! Tűz lesz! Aratunk a parasztok helyett! - ujjongta, belemarkolászva a bútor
               vastag szőnyegébe.</p>
            <p>Aztán nyögdicsélőn tette hozzá:</p>
            <p>- Igy szeretem! Igy! Mint valami haragvó démon!</p>
            <p>Zamonszkyn végigsimitott a hódolat.</p>
            <p>Kielégülten trónolt fel a saját nagyságára.</p>
            <p>- Igen és a paraszturak nézhetik majd! Rászolgáltak a leckére, amit ha kell,
               csendőrpuskákkal veretek a fejükbe.</p>
            <p>Mirzli csemmegett, mint valami cukrotnyalt gyermek:</p>
            <p>- Csendőrök! Csendőrök! Ez az! Ez kell nekik! Csiklandós szuronyok! Szinte látom az
               egészet!</p>
            <p>Annyira igazat mondott, hogy a várható izgalmak beteg gyönyörűsége fínom veritékben
               felgyöngyözött a homlokára. Vérszag és meggabajodott tömegorditások uj ingere
               borzongott át rajta. Szinte rosszullett a felindulástól, úgy, hogy Zamonszky maga is
               megijedt tőle.</p>
            <p>- Ne túlozzunk, - mondta. - Nem szabad ennyire belemélyednie! Vonuljon vissza kissé,
               én megvárom itt.</p>
            <p>A nő engedelmeskedett.</p>
            <p>Őméltósága lesfel sétált a szobában. Tekintete megbotlott egy-egy kiszögellő sarkon,
               melynek puha homályában a legkülönösebb formájú bútordarabok guggoltak. A berendezés
               magán­vi­selte ennek az asszonynak egész frenetikus hisztériáját. Televolt izgató
               tárgyakkal, nyugta­la­ni­tó apróságokkal, melyeknek célját rajta kivül senki sem
               tudta. A falakon távoli világrészek­ből származó, kínos fantáziájú képek lógtak. Az
               összehordott fétisekből idegen ijedelmek istenei dülleszkedtek elő. A kerevet előtt
               fekete indiai dohányzóasztalka állt. Hanyagul rádobva egy nyitott könyv feküdt, félig
               letakartan a bárónő zsebkendőjével.</p>
            <p>A férfit hirtelen kiváncsiság kapta meg. Gondolkozás nélkül lehajolt, kezébevette a
               kötetet.</p>
            <p>Mintha arculütötték volna!</p>
            <p>A könyv egy nagy port vert és rendőrileg elkobzott kiadvány volt, tele ocsmány
               képmellék­lettel.</p>
            <p>Elútálkozva dobta félre.</p>
            <p>Mégis sok! Ennek az asszonynak minden határon túlmegy a szégyentelensége! Itt ebben a
               házban nem szabadna hasonló olvasmányokat hevertetnie!</p>
            <p>Készült továbbrobogni, de valami - az ingerkedő véletlennek egy új mozzanata - megint
               ottfogta.</p>
            <p>A lapok lassan visszaperegve megálltak egy helyütt és hivalkodva hirdették a
               tulajdonos nevét.</p>
            <p>Malinára vallott az árulkodó manupropria...</p>
            <p>Legyökerezett ettől a tetézett cudarságtól. Az olvasó és kölcsönző közti bizalmasság
               elárulta a titkot, csakúgy, mintha szeme előtt történtek volna mindazok a kifacsart
               dolgok, melyekről a könyv beszélt.</p>
            <p>Betépett a meztelenkedő lapokba, aztán suhogó ivben sarokbavágta a kötetet.</p>
            <p>Mikor visszafordult, a bárónő állt előtte, háttal az ajtónak támaszkodva.
               Elkerekedett szemmel nézte a rendbontót.</p>
            <p>Felülről alácsöpögő megvetéssel mondta:</p>
            <p>- Ah! Ön kémkedett!</p>
            <p>A férfiből kihasadt a hím dühe.</p>
            <p>- <hi rend="italic">Vraiment, vous êtes impudents, vous deux..!</hi>
            </p>
            <p>Mirzli mulattatott nevetéssel kuncogta:</p>
            <p>- Lám, lám! A démon hittéritőt játszik! Brilliáns átalakulás! De kár, hogy túlsokat
               tudok a szentatya multjából! Saját személyében nem tiltakozik ilyen aszkétamódon a
                  „<hi rend="italic">dolgok</hi>” ellen..!</p>
            <p>Lassan keresztülsuhogott a szobán.</p>
            <p>Most tűnt ki, hogy időközben ruhát cserélt. Tompaszínű selyemotthonkát viselt,
               melynek mély kivágásából kigyózva vonaglottak elő olajosfényű, barnabőrű, finom
               izmai.</p>
            <p>Zamonszkyt összerántotta a látvány. Ujra átlobbant rajta a gyűlöletbe-mártott inger,
               mely mindég elfogta, valahányszor hamis játékon érte ezt a bűnös, pompás
               asszonyt.</p>
            <p>A pillanatnyilag legközelebb-eső bosszúval sziszegte oda:</p>
            <p>- Nincs szüksége a téritésre! Ön máris túlontúl jó. Egy... elbocsátott szolgának is
               képes adakozni! Mert a titkár ettől a perctől kezdve nem tartozik a manàgembe, ha
               esetleg ignorálná a hirt.</p>
            <p>Levetette magát egy karosszékbe. Mirzli felkönyökölt vele szemben a kerevet
               támlájára. Talán meglepődött. De ez nem látszott meg rajta. Könnyedén biccentett a
               fejével, melyet kékes selyemszálak gyanánt repkedtek körül lenge hajtincsei.</p>
            <p>- Vagy a hirei régiek, vagy pedig téved, - válaszolta lekicsinylő szájbiggyesztéssel.
               - Mert a titkára e percben már - ujból - <hi rend="italic">nem</hi> állástalan. Én
               alkalmaztam.</p>
            <p>- Mint <hi rend="italic">mit</hi>?</p>
            <p>A nő az eldobott könyv után hajolt.</p>
            <p>- Eh! Mint titkárt. Mint társalkodót. Mint mindent, amit akar, - felelt és
               bemosolygott a lapok közé.</p>
            <p>Zamonszky felszökött. Az az érzése támadt, hogy forró tűk ugrálnak a bőre alatt. Hogy
               levegő helyett sűrű olajat szí be.</p>
            <p>A nő fölgerjedt szemében benneúsztak a látott képek, amint megolvadt, adó mozdulattal
               intett:</p>
            <p>- Menjen. Távozzék!</p>
            <p>Erre átnyúlt a könyv után és az arcába vágta. Aztán botorkálva indult az ajtónak.</p>
            <p>De amint a lihegő asszony mellé ért, összerándult. Nagy hullámot vetett fel a melle.
               Karja önkéntelenül ellibbent tőle. Megroppanó derékkal magáhoztépte az ingerkedőt.
               Merev ujjai belevágódtak a bronzszínű nyak hajlatába.</p>
            <p>- Te, - motyogta elrohant ésszel - egyszer még megfojtalak, tudod.</p>
            <p>S a dühtől, vágytól szikkadt szájjal bepattanásig szoritotta a diadalmas fekete
               szempárt.</p>
            <p>A benyílóból hallható zajra figyeltek föl. Egy riadt komorna Zamonszkyt kereste.
               Aglája kiujult rohammal küzdött. A pulzus percek óta felülhaladta a
               kétszáznegyvenet.</p>
            <p>Lezuhanó kalapácsként hatott rájuk a hír. Zavartan villantak össze s a férfi szavak
               után tapo­gatózott.</p>
            <p>Mirzli nézte, majd vállatvont. Ellomposult unalommal mondta:</p>
            <p>- Menjen! Hát nem érti? A kivilágításnál találkozunk!</p>
            <p>A férfi végre indulásra szánta magát. Haragja éppúgy, mint hirtelen fellángolása: a
               kiégett szenvedélyek parazsa alá omlott.</p>
            <p>A betegszobában már ott találta Kázmért és a grófot. Sényi a fiu megrogyott vállait
               gyámo­lítgatta. Azonban maga is mintha üveglábakon állt volna. Olyan volt az egész
               szoba, mint valami várakozástól eltátott száj. Az uj jövevény roppant kirívólag
               hatott benne, ahogy egész­ségtől duzzadóan az ágy fejéhez lépett.</p>
            <p>A beteg nyugodtan feküdt. A párnák fehér hátteréből úgy rajzolódott elő lankadt szőke
               feje, mint valami napszívott virág. Az átélt gyilkos tusakodás nem hagyta rajta a
               gyötrelmek torz árkait. Vékony bőre illedelmesen takarta az ereiben dühöngő vihart.
               Csupán szemeinek mély, kék gödreiben mert meghúzódni a letagadott, végső
               kimerülés.</p>
            <p>A gróf egy ablakmélyedésbe vonta Kázmért. Férj és feleség magukra maradtak.</p>
            <p>Zamonszky az ágy fölé hajolt. Egyszerre különös, izgatott kiváncsiság lepte meg. A
               készülő halált firtató élet mérlegelése volt a tekintetében.</p>
            <p>- Nos, mi baj? - kérdezte aztán kételkedve. - Hisz’ egész nyugodtnak látszik. Igy
               megijeszteni az embert!</p>
            <p>De nyomban elhallgatott. Sohasem tapasztalt éleslátással tisztán látta magát. Érezte,
               hogy e percben - mikor a fölületes szemlélet már-már utat enged a jórafordulás
               lehetőségének - sokkal ijedtebb, mint mikor búcsuztatni jött.</p>
            <p>Ujból fölegyenesedett és csaknem elkiáltotta magát: „Szent Isten, talán még évek és
               évek..!”</p>
            <p>Megborzongott a gondolattól s kegyetlen önmagától, hogy mindezt ilyen számvető
               rideg­séggel birja latolgatni. Ez a hirtelen megduplázott Egó, melynek egyike
               cselekszik és számit, mialatt a másik figyel és birálja amazt, nyomasztó teherrel
               nehezedett rá.</p>
            <p>Hogy szabaduljon tőle, ujból a beteg fölé hajolt. Mohón kérlelte:</p>
            <p>- Szóljon! Mondjon hát valamit! A bizonytalanságnál semmi sem rosszabb. Fáj valamije?
               Vagy kiván valamit? Lássuk..! Egy kis bátorság, erő..!</p>
            <p>A nő arcán halvány mosoly féle rándult át. Nem felelt, csak a szemei úsztak
               jobbra-balra, ködös, fehér tavukban, tagadólag. A kezét arrábbvetette a takarón, a
               szép, életerős férfi felé.</p>
            <p>Zamonszky suttogóra fogta a hangját:</p>
            <p>- Nem tud beszélni? - faggatta sanda szánalommal, mely mögött belül a második én már
               ugyanezt a mondatot állitómódban, diadalmas nyerő kockaként vágta vissza.</p>
            <p>Szinte szembetoppant rá. Megrázta magát, mint akit hallucináció kínoz:</p>
            <p>- Eh, élni fog, no! És úgy a helyes!</p>
            <p>Felőle élhet! Akár szerepet is cserélhetnek, majd fogaik hulltán, ha öreg <hi
                  rend="italic">C</hi>é-be görbül a derekuk.</p>
            <p>Összeszorult a torka ettől a megvigasztalódástól. A szoba sarkából mintha
               lábujjhegyen elosont volna a szabadságos, ezerszer megálmodott, fiatal jövő...</p>
            <p>Előre mozdult s az asszony kezét megragadva tulajdonképp annak a jövőnek elillanó
               uszá­lyába kapott.</p>
            <p>- Nem, nem! - mormolta és ujból eleresztette a tehetetlen kart, úgy, hogy a gyűrűs
               ujjak kemény koppanással ütődtek az ágy korlátjához.</p>
            <p>Belül pedig a figyelő harsányan proklamált tovább:</p>
            <p>- Már hidegek a kezek!!</p>
            <p>Egyszerűen nem lehetett birni ezzel a haláloságyból fogant, ujszülött szörnyeteggel,
               mely mindeneken át igazat és igazat akart.</p>
            <p>Fölnézett s roppant megvertségében majdnem gyűlölködő tekintetet vetett az ablak
               felé, ahol amazoknak kettejüknek, magától ölébehullt minden alkalomhoz illő jóság,
               mialatt egy nagy­szerű fájdalomban felolvadva, egymást támogatták. Megértette hogy
               elbukott mint ember, - hogy nincs mit keresnie itt, - hogy a jelenléte szentségtörés,
               - az elnémíthatatlan, kalkuláló, formákat kereső lénye arculüti a nyiladozó örök
               törvényt s hogy bármint erőlködik: nem tud sajnálkozni azon, ami történni fog. Jó
               lett volna pedig vádak, keserűség nélkül útnak indítani ezt a halvány láncostársat,
               utána pedig megszolgált kényelemmel dűlni bele a kipárnázott szabadságba! De mi
               haszna, ha ezegyszer nem utalhatja a pénztárra az értejáró árt!? Ha nem birt szeretni
               ott, ahol szeretni kell? Idegei lázadó tiltakozással hördültek vissza, teste az állat
               ösztönével iszonyodott magától a gondolattól is, lelkéből pedig hiányzott a jóság
               gyakorlata.</p>
            <p>Lehajtotta a fejét és mint valami megcsapott kutya, szégyenkezve osont ki száján a
               sokszor alkalmazott biztatás:</p>
            <p>- Albin ittmarad helyettem. Most pihennie kell! Ne tartson semmitől. Én - - -</p>
            <p>Nagyot nyelt és sietve tette hozzá:</p>
            <p>- Isten vele! Küldjön utánam, ha bármi nyugtalanitaná.</p>
            <p>Aztán elment, leszegett fejjel, mint valami tolvaj, aki koldust lopott meg.</p>
            <p>Kint a doktorba ütődött. Az, mint holmi kicsukott gyerek, az ajtó előtt szűkölt.</p>
            <p>Félrelökte, majd utánakapott:</p>
            <p>- Jőjjön! Vizsgáljon meg! Azt hiszem... igen... bolond vagyok!</p>
            <p>A szobában pedig úgy maradtak, amint éltek: hárman. Szerényen haldokolva, befele
               vérző könnyeket sirva.</p>
            <p>Aglája arca hirtelen összelohadt. Vékony orra megnyúlt. Viaszos, sárga fény nyilt el
               rajta. Behorpadt halántékára, mint valami ráboritott álarc, hegyes vonalakban szökött
               ki az elkészült fácies hipokratika.</p>
            <p>Kázmér hangja egyszerre idegenül és üresen csendült:</p>
            <p>- Hívom! Hívjam?</p>
            <p>A két megtört szem üvegesen oldalt fordult.</p>
            <p>- Nem, - mondta Sényi szilárdan s mintha örvénybe készülne rántani, megszakadó
               öleléssel az ágy elé karolta a fiut.</p>
            <p>Letérdeltek. Ujjaik összefonódtak a gyorsanhülő ujjakkal. Az angyali üdvözlet - mint
               utrakész szekér - nehéz döccenésekkel indult ki belőlük.</p>
            <p>- ... <hi rend="italic">legyen nekem a te igéd szerint</hi>...</p>
            <p> A nagy hármas ablakon kívül meglobbant egy vörös felhő. A szél belekapott, ezer
               szétfolyó darabba tépte s berohanta vele a bíborló nyugati szemhatárt.</p>
            <p>Égett a mező.</p>
            <p>Mire az imának vége lett, a koldúsbárónő elküzdött oda, ahol nincsenek sem koldúsok,
               sem bárók, ahol minden Istentől eredt lélek egyforma király.</p>
            <p> </p>
         </div>
           <div type="chapter">
            <head>XVI.</head>
            <p>Erzsébet nekivágott a mezőre kígyózó útnak. Mindegy volt most neki akármerre, csak
               falakat ne lásson maga körött! Csak a rabságtól meneküljön! Otthon rémet neszelt
               minden zajra, mióta nagyapja mellett ülve a kocsin, látta az előttük robogó
               szekerekből felszökkenő, fenyegető öklöket.</p>
            <p>Idekint nyugalom volt, a violaszin alkonyat bíborhálóköntöst terített a
               termékenységtől kinyúlt földre. Könnyű szárnyon friss széna illatát hozta a szél a
               Gubica felől. A fák levelei feszengve duzzadtak a bennök feltorlott életnedvektől.
               Itt-ott egy lábonfelejtkezett pipacs cifrálta a sötétedő hátteret. Kaszák csengésével
               folyt bele az önmagát ünneplő természetbe a tudatos élet.</p>
            <p>Kissé távolabb, szótlanul nekifeszülve dolgoztak a parasztok.</p>
            <p>Erzsébet megállt az úton, a kereszt alatt.</p>
            <p>Hirtelen megütötte ez a süket hallgatás, mely mintegy csomót kötött a természetből
               kibomlott nagy vivátra. Csak egy kis nótát, kurta nevetést hallott volna, mint
               máskor! De az egymásra­szorított, kemény ajkak némák maradtak. Sötét borulat ült az
               arcokon.</p>
            <p>Olyan tragikum volt ebben a szótlan győzködésben, hogy megrendült tőle.</p>
            <p>Lehajolt és fölkapart körmeivel a fű közül egy maréknyi port.</p>
            <p>Kutatva nézte.</p>
            <p>Föld: föld. Nem látott rajta semmi rendkívülit. És mégis: titokzatos hatalom lehet az
               elmálló rögökben! Az arc vágyik hogy verejtékét ráhullassa. A kar birkózni akar vele,
               hogy legyőzve általa, egykor belérejtőzzék az egész test, mely belőle indult, mielőtt
               a nagy Formarendező életrehívta volna...</p>
            <p>Hiszen bár kielégítené egy ember porráhullt teste az érte esengők roppant étvágyát!
               Szivesen vetné oda magát, hogy rajta keresztül megengesztelődjenek. Ha megválthatná
               vele a másik hatalmat, azt, melynek egyetlen intése elég, hogy lefonnyassza atyjafiai
               szájáról a vidám nótát és keserű-kemény bütykökbe szökkentse az öklüket. Azt a
               hatalmat, melyet a bibliai fölkelt leányzó első lelkendezésével rajongott szerelemmé.
               Kétfelé rángató kínnal tépett bele ez a szenvedély, mely még hangot sem adott, mely
               csak ködös vágyakat ismert.</p>
            <p>Lefujta tenyeréből a port és fölnézett a Láthatatlan függönye mögé rejtőző égre.</p>
            <p>Egyszerre mintha füstszagot érzett volna. A történtek óta már kisebb dolgokra is
               neszelt. Mindenben a végzet induló iramát látta.</p>
            <p>Mozgékony orrcimpái kitágultak, nagy nyelettel sodort magába egy életnyi levegőt.</p>
            <p>Aztán ijedten visszalökte.</p>
            <p>Futva - mint a villám cakkja - piros lángsugár vágtatott át a feketedő szemhatáron, a
               folyócska túlsó partján. Egy repedező férfihang, melyben Vincéére ismert, felorditott
               valahol a kazlakon túl:</p>
            <p>- Ég odaát az élet!</p>
            <p>- A bérföld..!</p>
            <p>- Arat helyettünk Zamonszky!</p>
            <p>Kerengő zűrzavar támadt. Egymás lábát taposta le az összenyájlott nép. Vad szitkok
               zsarátja rebbent, majd megállt, elfolyt és tagozatlan bőgéssé dagadt. Egy elhajított
               szerszám tompa zuhanással dobbant bele.</p>
            <p>- Igy felel nekünk..!</p>
            <p>- Perc alatt semmivé teszi, ami betévő falatunk kellene hogy legyen!</p>
            <p>Vince - mint aki megveszett - dühöngve rázta öklét a feje fölött:</p>
            <p>- Most! Most! Most mondta ki magára az áment! Rajtamegyünk emberek, ha sárkány őrizné
               is azt a házat! Egy-kaszámmal tépem föl a gyomrát!</p>
            <p>Elfulladt.</p>
            <p>- Gyerünk! - bődült vissza neki egy másik, a meglettebbek közül. - Ütött a számadás
               órája! Ezért húzzunk-vonjunk mi marhák módjára, hogy szemünkbe pökje a kenyerünk
               pernyéjét?</p>
            <p>- Kutyák prédájára a bitanggal! - ütött rá egy mély basszus,
               vészharang-kongással.</p>
            <p>Valaki megbontotta a testét. Csupasz mellén dübörgött az ökle:</p>
            <p>- Még aki utamat állja is leütöm!</p>
            <p>Az első pár csizma nekilódult. Nyomban öt másik serkedt utána, irányt mutatva a
               többinek. Olyan volt ez a zaj, mint ítélethirdetés után a dobszó.</p>
            <p>Futottak a parasztok.</p>
            <p>Erzsébet utánuk kapott, de a karja lehullt. Nem bírta a mozdulat súlyát. Valami
               megszakadt résen kifutott belőle az erő. Megtántorodott, becsukta a szemét. Mint a
               körülvevő levegőt, oly tisztán érezte a meglódult sorsot. Ezeket a feldühödött,
               barommá bőszült embereket vissza nem tartja többé senki!</p>
            <p>Kiáltani akart, de a szó nem ért rá kitörni belőle. Feje - mint hirtelen elnyílt
               virág - hanyatt-csuklott, vállára ernyedt. Egy percre csillaghullásos éjszaka lett
               előtte. Aztán már akár rohan­hattak is tőle a parasztok. Nem látta őket.</p>
            <p>Rohantak azok! Rikoltva, egymásba gabalyodva, meg széjjelvágódva.</p>
            <p>Felhasadt a bődülésük:</p>
            <p>- Fogni a szekereket!</p>
            <p>- Kinek mije, itt ne felejtse!</p>
            <p>- Vért iszunk a hamukenyérre!</p>
            <p>Az udvarban egyetlen zsongó, zsivajló, keze-lábát elvető gomolyaggá torlott fiatalja,
               vénje. De Timár Pál hiányzott közülük. Az tovább üldögélt pipaszó mellett a tornácon.
               Az eget kémlelte, nagy, megszállott békével, hogy milyen időt mutat. Hosszú lesz-e az
               ősz? Vagy sok esővel hamar beköszönt? Mert ezesetben szorgalmazni kell a behordást...
               Jó hogy a gazda minden tennivalója föl van irva ott a felhők könyvében! Leolvashatja
               onnan mindenki a magáét, ha rááll a szeme. Hogyha az rááll. Meg ha futja a nyugalma
               hozzá..! Az övé futotta. Az egyformán elömlő vörös visszfény egybemosott vén szittya
               arcán minden redőt. Semmi indulat sem látszott azon. Csak ült, csak pipázott. Csak
               bámulta megállt, komoly tekintettel a véraláfutásos fellegeket. Azokon alul nem
               látott a szeme. Nem hallott a füle.</p>
            <p>Hiányzott Timár Pál. De Vince lobogó, eltorzult feje sem mutatkozott sehol. Lemaradt
               még odakint a mezőn. Épp hogy elorditotta:</p>
            <p>- „Egy-kaszámmal tépem föl a gyomrát!” - - - és futott a szerszámja után, melyet
               messzilökött markából a düh, úgy, hogy élével csapott a földbe: akkor megbotlott.
               Valaki, egy alélt leány­test hevert keresztbe az útján. Későn volt már visszahátrálni
               az iramban. Nagyot lódult, majd egész hosszában elterült a földön. Iromba parasztfeje
               pillanatra odaágyazódott a finom leányfej mellé.</p>
            <p>Kiloccsantott egy ménkőmondást, meghengergőzött a porban mint az elütött kutya és
               morog­ván talpravetette magát. A többi ezalatt továbbrugaszkodott. Hosszú sorban,
               robajló vágta­tással lódultak neki, mint a lábakelt rögök. A föld asszonyai hasadó
               torokkal vijjogtak utánuk. A szél felkapta, a lovak közé vágta hangjukat, az égett
               széna kesernyés szagával együtt. Ember és állat egyetlen érdek-közösségbe forrt.</p>
            <p>Nem volt száj, mely tervet, határozott célt bontott volna ezeknek a
               felágaskodottaknak. Csak mellek voltak itt. Széles, táblás izmok és görcsberándult
               öklök, melyek a kasza-kapa nyelét szorongatták. A kenyéradó szerszámját mind
               magávalhozta, azon nedvesen az égsírta harmat­könnyektől. A kenyérért indult a
               paraszt, melyet úri szeszély haszontalanná pocsékolva a szemébeköpött.</p>
            <p>Félidő alatt fogyasztották el a lovak az utat. Az első szekér befordult csörömpölve a
               város kövezetére. A Mihályportánál már álltak benne az emberek. Kaszák, kapák
               megcsillantak a kettőzött fényben. Közeledett az a perc, mikor körmük feltépi a
               nehézveretű zárakat, hogy áttiporva minden akadályon, igazságot tortázzon az
               eléhezett lelkek elé.</p>
            <p>Hirtelen egy harsány kiáltás szelte át az illedelmes városi csendet:</p>
            <p>- Hőha! Hó!</p>
            <p>Nyomban rá megállt a vezető szekér. Az ostor magasba szökkent. Figyelmeztető hegye
               dárda­ként tűzte ormára a felforrósodott levegőt.</p>
            <p>Ott fent, az átokkal dobált ház tornyáról, szelid suhogással ereszkedett alá valami.
               Hervadt szövetdarab: Egy fekete zászló... Megingott hosszú rúdján, majd fáradtan
               hullott alá. Cimeres sarkával játékbafogott az esti szél.</p>
            <p>Járt már előttük valaki.</p>
            <p>Meghátrált az első szekér. A másodiknak éppen annyi ideje maradt, hogy belé ne
               hajtson. Az emberek leugráltak a kocsikról. Egy rész a kupoláról lecsüggő zászlót
               bámulta, a többi az eleven gubancot iparkodott széjjelbontani. A palota felől pedig
               nehézkes léptekkel egy hajdú közeledett. Fekete volt rajta minden. Cikornyás
               diszbotjáról fátyolfoszlányok repkedtek.</p>
            <p>Szelíden szólt oda nekik:</p>
            <p>- Lassabban emberek! Egy órája meghalt a méltóságos asszony. Ne verjék föl kendtek
               lármával a teret.</p>
            <p>Ezt már tág csöndben mondta. Azok is hallhatták, akik a zászlót nem látták eddig.
               Majd meg­fordult a gyászmadár és bántatlanul visszaporoszkált feketefüggönyös vártája
               elé. Senkinek sem jutott eszébe, hogy egy ujjal is hozzáérjen. A kapu is nyitva állt.
               Szárnyai leszedve a sarokvasakról. Beléphetett azon akárki. De nem mozdultak a
               parasztok. Annyi lélek együtt­véve sem támasztott egy légydöngésnyi zajt. Csak
               összenéztek, megütődött komoly nézéssel s aztán egyenkint leemelkedtek a süvegek:</p>
            <p>- Halott van a házban..!</p>
            <p>Nyitott szájjal lihegett a tömegek csöndje.</p>
            <p>Később - mint valami szép, mély gordonkaszó - egy férfi hangja rezdült:</p>
            <p>- Jó asszony volt.</p>
            <p>- Jó. Ha erre hallgat, ez nem csúfolta volna meg a kisebbet.</p>
            <p>Egy másik mély megilletődéssel mondta:</p>
            <p>- Most hidegágyra nyujtóztatták szegényt!</p>
            <p>Simogatás volt a szóban. A többiek elgondolkozva állták körül, föl-fölnézve a komor
               ablakokra. A kupola tetején kiperdült, szomorú diadallal meglengett a fekete zászló.
               A halott asszony győzelme... A lehanyatlott kéz még egyszer megfogta az ura
               bosszulóit.</p>
            <p>Mert megálltak. Senkinek sem volt többé sürgős. A lovakat nem kellett fogni. Vártak
               maguk­tól is. Az emberek csöndesen beszélgettek, mint halott mellett szokás. Belső,
               jó megindult­sággal. Még a gyűlölt ellenfélnek is jutott a fölöslegből néhány
               szánakozó szó:</p>
            <p>- Lám, megverte az Isten helyettünk!</p>
            <p>- Nagy sor az ilyen..!</p>
            <p>Valaki indítványozta:</p>
            <p>- Gyerünk emberek! Mit állunk itt!</p>
            <p>Lassan fölkászolódtak a kocsikra. A palotánál elvonulva, senki sem tette föl a
               süvegét. Nem tudni: hol fekszik a halott asszony, aki szerette a szegény népet..!</p>
            <p>Csöndes poroszkálással indultak el a lovak az elcsitult éjszakában.</p>
            <p>Hazaközeledtükben megpendült a kérdés:</p>
            <p>- Hol van Vince?</p>
            <p>Nyilvánvaló lett, hogy nincsen velük. Lemaradt még a mezőn. A lány mellett, akit
               puszta szemével ölt előbb, akinek később meglopta az álmát s akinek kedvéért finom
               szavakat keresgélt kemény paraszti koponyájában egy idő óta.</p>
            <p>Ottfeküdt az uton keresztben Erzsébet, mint egy eldűlt felkiáltó-jel. A bosszúért
               esengők legvadabbjának kellett belebotlania, mikor a többi már messzeviharzott. De ez
               az egy jól meg volt fogva. Erősebb és sürgetőbb érzés a gyűlöletnél, odacövekelte a
               tehetetlen leány mellé.</p>
            <p>- Aki lelke..?!</p>
            <p>Hát ez bizony megfekszi a maga helyét! Ugyan mi ütött hozzá? Felőle különben akármi
               is, megy ő innen mindjárt! Mert nem azért áll a bál, hogy hiányozzék a főtáncos!
               Csupán megnézni előbb: ver-e abban a hitvány kézben ott az ér? Épp a kabátját teszi
               még a porba­gördült fej alá, ha már igy esett..! Mert hisz azért csak nem állat az
               ember!? Ha mutatni készül is az öklét az ellene-vétőknek: azon, aki úgyis odavan, nem
               rughat még egyet! Isten nélkül való barom lenne az olyan! Bár legalább könnyiteni
               tudna rajta valamit! Azért hogy nem tanitották úri tempókra: van szive neki is!
               Neki..? No, ha neki sem, kinek akkor?! Amolyan nyershúsból való sziv, az igaz, de
               neki elég jó azért. Bár néha bolondul rángatózik, annyira dübög, hogy kivül is mozog
               a melle.</p>
            <p>Ne mondhassa senki anyaszülte, hogy amiért paraszt: cudar! Segitene jólélekkel, ha
               értené a módját. De hogy kezdjen bele?! Hiszen egy érintésével talán csontját törné
               már ennek a kényes jószágnak!!</p>
            <p>Hangos nyeleteket kortyogott tehetetlenségében. Körüljárta az alélt testet,
               kurtáraszabott, apró tipegéssel, mintha egyetlen nagyobb mozdulat maga is elég lenne
               összezúzni azt az élhetet­lent..!</p>
            <p>Talán valami átsugárzó meleg volt a tekintetében, mert Erzsébetnek pirkadni kezdett
               az arca. Nehány pillanat mulva fölpattantak a szemei. A visszaömlő élet fénye
               csillogott bennük. Mindjárt azután meg is mozdult.</p>
            <p>Mehetett volna már Vince a bosszú-tort ülő had után, hiszen magához tért az elesett!
               De valahogy kifogyott a lábából a menés. Csak állt, előrehorgadt fejjel.</p>
            <p>Erzsébet ránézett. Nézte. Nem úgy amint úr szokta a parasztot, hanem
               egyformákhoz-illő, nagy, nedves tekintettel. Majd a kezét nyujtotta felé.</p>
            <p>A legénynek arralibbent a karja. Ő elfogta, magához vonta durva tenyerét.</p>
            <p>Vincének minden vére a fejébenyargalt ettől az érintéstől. Füle egyszerre zúgni
               kezdett, mintha kovácsműhelyben lenne, a lehulló pöröly mellett. Mint aki itallal
               járt, részeg megzavarodottsággal hallotta Erzsébet szavát:</p>
            <p>- Vince..! Miért nem gázolt keresztül rajtam? Vince! Emberséges, derék Vince! Hogy
               köszön­jem meg..?</p>
            <p>És a keblére szoritotta másik fehér kezét.</p>
            <p>Hirtelen sugárzás ömlött el az arcán.</p>
            <p>- Hasztalan néz rám sötéten mostantól! Hasztalan morog! Sohasem fogok félni többé!
               Ugy-e, ne féljek, Vince?</p>
            <p>A legény bódorodottan hallgatta a kérdést. Megrázta iromba, vörös fejét. Mintha
               rontás érte volna, úgy meredt a lányra. Az elsőre, akit nem kellett mocskolnia, hogy
               megtűrje maga mellett..! Az elsőre, aki nem a temető árkából került elő, nem is abból
               a szörnyű, förtelmes házból, s aki mégsem átallotta megérinteni az ő himlőtúrásos,
               éktelen testét..!</p>
            <p>Ködös értelmetlenség szakadt rá. Összefolyt, elnyargalt minden gondolata. Hirtelen
               szél­áram­lat - melyet a távoli égés táplált - jött a segitségére. Egy csomó forró
               füstöt vágott közéjük, utját szegve a további beszédnek.</p>
            <p>- A tűz..! - mondta Vince dadogva s kifordított hüvelykével hátradöfött.</p>
            <p>Erzsébet teste is elvált a földtől.</p>
            <p>- Igen, - felelte - menjünk innét.</p>
            <p>De csak nehezen kelt fel és ha a legény meg nem kapja, elesik talán. De megkapta. És
               ahogy átforrósodott ujjai belemélyültek a finombőrű húsba: már nem birta elbocsátani
               többé. Fogta, magáhozszoritotta, mint tilosban járó medve a mézeskaptárt.</p>
            <p>Haladtában nehézkesen döcögött hozzá. A láng vörössége a felszökő vér bibor-látásával
               toldotta meg magát.</p>
            <p>A rétről átcsapott a tűz a lábonhagyott búzára, mely rég nem volt olyan szép, mint
               ebben az évben. Most suhogva lövelte fel szikrákba-repült termékenységét.</p>
            <p>Az útra érve lovasember húzott el mellettük. Szabott-forma gúnyájáról ordított le a
               városi eredet. Futtában fehér füstcsík cakkozott utána. A tenyeréből eredt. Hunyorgó
               szalmacsóvát szorított benne.</p>
            <p>Vince hirtelen elbocsátotta a fogvatartott kart.</p>
            <p>Repedt hanggal tört ki belőle a kiáltás:</p>
            <p>- Keserves teremtését a... Ha eltalállak, felfordulsz, cudar! Megtanitalak én
               gyujtogatni, gazdáddal együtt!</p>
            <p>De a lovas vigan ugratott tovább. Még meg is ütögette pajkosan a lova hátulját a
               forró csóvával:</p>
            <p>- Gyere no hé! Elől felmászhatsz, hátul lecsúszhatol róla! De jól fuss ám, vörös!</p>
            <p>A hevenyében utánaküldött kődarab elől lekapta a fejét.</p>
            <p>Erzsébet megragadta az ujból emelkedő kart.</p>
            <p>- Vince!!</p>
            <p>A legényből fujt a bika-düh.</p>
            <p>- Jó, - mondta, befelé-hörögve a vigaszt - majd számolunk mindenért eccer!</p>
            <p>Végighúzta az ujjasát izzadó homlokán s azontúl szótlanul cökletett a leány mellett.
               A finom kéz a szöveten át is az eleven akaratát fogta. Nem birt elszakadni tőle.</p>
            <p>Igy érték el a házat.</p>
            <p>Timár Pál még mindig a tornácon ült, egyforma nyugalommal. Látta őket összefogózva
               be­fordulni a kapun.</p>
            <p>Kifürkészhetetlen öreg arcán a megnyílt viharfelhők derüjével cikázott át egy mosoly.
               Valamit motyogott a szája:</p>
            <p>- ... dicsértessék. Mert bár versz az egyik kezeddel, de a másikkal áldassz!</p>
            <p> </p>
         </div>
           <div type="chapter">
            <head>XVII.</head>
            <p>- <hi rend="italic">Születék Erzsébet jóórában. Királyi anyjától Székesvárban.
                  Növekedvén igyekezde megszó-la-al-ni, Jézust, Jézust szokta vo-ólt
                  mon-do-gat-ni</hi>...</p>
            <p>Katalin nyúlós hangja átcsorogta az egész házat. A leány mellette ült egy alacsony
               zsámolyon s mosolyogva vett tudomást az ének névbeli vonatkozásáról. Igy kettesben
               jól haladt a munka. A kosár, melyből lencsét szemelgettek, hamar kiürült. Mikor
               elkészültek, Erzsébet lerázta kötőjéről a hulladékot és átölelte az öregasszony kövér
               vállát:</p>
            <p>- Katalin néni, kérek magától valamit.</p>
            <p>- Olyan, mintha már meg is volna, - felelt az, kicsit tátogva, mert az elfujt énekkel
               kipazarolt magából minden levegőt.</p>
            <p>Erzsébet tréfásan megdöcögtette a kurta nyakát, aztán elkomolyodva tette hozzá:</p>
            <p>- De valami nagyot gondoljon ám!</p>
            <p>- Szüzanyamáriám! Tán a királyőfelsége koronájáról a keresztet!? Mert ha enyim
               volna..?</p>
            <p>A leány nem épp vigasztalan szomorúsággal mosolygott.</p>
            <p>- Nem játék, - mondta. - Katalin néni, jöjjön el velem a Zamonszkyné temetésére!</p>
            <p>- A temetésre?</p>
            <p>- Igen.</p>
            <p>Nehány pillanatig megütődve fülledezett maga elé az öreg.</p>
            <p>Majd hirtelen nekiszántsággal ő is lerázta a kötőjére hullt szemetet.</p>
            <p>- Arra el lehet! - bólintott komolyan. - Kegyes asszony volt, érdemes a
               megtisztelésre. Csak egyet nem tudok! Hogy illik katángkóró mellé a tubarózsa? Hogy
               illünk majd össze ketten? Mert az én kalapomat bizony a boltban találták felejteni!
               Úgy a’, gyönyörűm!</p>
            <p>Erzsébet megsimogatta az agyonmosott, helyenkint elevenre dörzsölt kezet:</p>
            <p>- Többet ér a kisujja, mint három teli kalaposbolt! - felelt megnyugtatólag.</p>
            <p>Az öreg kényeskedve kellette magát:</p>
            <p>- Hojjajno..! Könnyű is a kisebbet kicsúfolni..!</p>
            <p>De az elismerés megkente azért. Kövér kezével öntudatosan dörgölgette kurta, húsos
               kis orrát. Nagy fölénnyel bólogatott:</p>
            <p>- Tudta Istenőfelsége, kit dug selyemvánkosba, kit meg dagasztó-tekenőbe! Azt is,
               hogy: mért! Majd még mit nem..! Ilyennek is köll lenni, meg amolyannak is! Ebben
               hibáznak ezek odakivül! Mondom én eleget, de hát mikor a vén Kata beszél, annyi az
               csak, ni..!</p>
            <p>Derekasat pattintott három ujjával és kacér bölcselkedéssel folytatta:</p>
            <p>- Ha úr nem volna, paraszt se volna. Pedig Istenhirivel úgy sem lehetünk mind
               egyszőrüek! Úgy mondom, ahogy van! Az uraság is parancsol a magáéban! Azt tesz véle,
               amit akar!</p>
            <p>Erzsébet útjátvágta a további szóözönnek.</p>
            <p>Fölkelt, hogy megy a kertbe virágokért. De Katalin kiegyenlitő beszéde mégis emelt a
               hangulatán. Jól esett neki ez a parányi pihenő a sok gyűlölet közepett.</p>
            <p>A kertben Vincét találta. Állottvízzel épp nehány megfogant palántát öntözgetett.</p>
            <p>Erzsébet láttára hirtelen oldalt-állította a kantát. A földre guggolt, nagybuzgón
               gyomlálni kezdett. Nem lehetett látni az arcát.</p>
            <p>Villámgyorsan repültek mögé a gazok, sőt az elhizott parajlevelek közül
               kipanaszkodott nehány verbéna legyilkolt feje is.</p>
            <p>Erzsébet mosolygott a roppant mészárláson:</p>
            <p>- Most jól jártam! - szólt. - Akkor jöttem virágért, mikor a kertész is látja! Aligha
               lesz már ebből csokor, ugy-e Vince?</p>
            <p>A legény semmit sem felelt, csak beljebb-hasalt a virágágyak közé.</p>
            <p>A nyárutó hangosszínű kelyhekből nyilatkozta ki megmaradt teremtő kedvét, a sövény
               alján.</p>
            <p>Összemarokkal betépett a sűrűjébe és kidobta a virágokat az útra. Ami kezeügyébe
               akadt, tépte, tördelte lefelé. Olyan volt, mintha szörnyen haragudnék.</p>
            <p>Mikor már csupa kopasz torzsák meredeztek előtte, hátramordult félvállon át:</p>
            <p>- Ottvan! Vigye! Tőlem viheti.</p>
            <p>A lány közelebbjött. Elmúlt az az idő, mikor rettegett ettől a lángfejű
               dromedártól.</p>
            <p>Rátette kezét egyik vállára.</p>
            <p>- Vince?</p>
            <p>A paraszt összehibbant.</p>
            <p>- Hátha még valamit kérnék, mit szólna hozzá?</p>
            <p>Nem kapott választ, de ő azért csak mosolygott tovább, mint kényeskedő gyermek a
               fogát mutató szelindekre, melyről kiderült, hogy... nem is harap.</p>
            <p>- Olyan messze a város..! Meleg van. Nem mehetnénk be kocsin együtt a temetésre?</p>
            <p>Mintha a föld lőtte volna fel, úgy talpon állt egyszerre az ember. Legott megértette,
               hogy miféle temetésre céloz a lány és fakókék szeme harciasan belevillant
               Erzsébetébe.</p>
            <p>A lány csak állt nyugodtan és mosolygott tovább. Melléhez szorított virágaival olyan
               volt, mint valami szentkép.</p>
            <p>Vince fordult el elsőnek. Szemében kihunyt a tűz. Napszívott arca kábult lett és
               értelmetlen. Valahonnan messzebbről mintha üvegharangok zsongták volna:</p>
            <p>- ... nem szabad ilyenkor gyűlölködni! A halál elsímít mindent.</p>
            <p>Öntudatlan, örökasszonyi ravaszsággal próbálta Erzsébet megnyergelni ezt a
               legkonokabb ellenfelét, akinek már egyszer meghorpadt a dereka előtte. Teleszórta
               mosolygással, színnel. Hangja nedves-meleg aláfestéssel ömlött le rá.</p>
            <p>Vince bambán hallgatott. A lágy szavakba takart dolgokból már nem érezte ki a szöges
               akaratot.</p>
            <p>Elkáprázott tehetetlenség jött rá. Most bátran akár karikát is fűzhettek volna az
               orrán keresztül.</p>
            <p>Ekkor kijózanító sivalkodással megnyikorgott felettük a konyhaablak zsalugátere.
               Katalin lepermetezett rájuk egy marék papircikornyát, amit a hevenyébe felujitott
               polctakarókból szabdalt ki. Ez magához ébresztette a legényt.</p>
            <p>- Aki akar: elmén. Ott a kocsi - mondta.</p>
            <p>Katalin érdeklődve ütötte ki fejét az ablakon.</p>
            <p>- Hát te, hé..! - kérdezte csárdás kedvvel. - Majd én mindjárt megmondom neked, hogy
               hova dugd a kocsid! Hallottak ilyet? Ennekelőtte akárki-lányát fölszedte a
               saraglyába, hajánál húzva is, a vad tukó! Most jóval kérik, azért adja a nagyot! Csak
               sohase istenkedjék neki! Ott vigye az ördög!</p>
            <p>Olyan lett Vince, mint a főtt rák. Az erek kidülledtek öklelő nyakára.</p>
            <p>- Nem igaz! - bődült vissza. - Köszönje Isteninek, hogy fenn van, én meg idealul!
               Különben csúfan járna ott velem! Mondtam én, hogy nem megyek? Adta orcázóját!</p>
            <p>Erzsébet a győzők nagylelkűségével vetette magát a békétlenkedők közé. De Katalinnak
               már lobogott a kendője csücske. Egy kis perlekedés úgy kellett neki néha, mint a
               betevő falat.</p>
            <p>A műfajkedvelők szenvedélyével replikázott alá:</p>
            <p>- Nem tágitok én innen galambom, egy moccanatot se, mig ez a vadkutya az istállóba
               nem lódul!</p>
            <p>Vince hóna alá gyűrte a süvegét.</p>
            <p>- Hallja! - mondta mély és vésztjóslóan nyugodt hangon. - Tán a sátánnal cimborál,
               hogy igy ki akar váltani a magam mivoltából!? Ne szokotáljon velem, elmennyék, mig
               jószóval aján­lom! Ki látott parádéskocsira ülni beretválatlan pofával!</p>
            <p>Észrevétlenül pörvédővé zavarodott a vádlott. Utolsó szavai már szinte rendreutasító
               kenettel hangzottak. De a szeme, az Erzsébet virágokból kivirágzó nyakán
               tévedezett.</p>
            <p>Katalin - mint mindig - átdűlt a másik végletbe.</p>
            <p>Nevetve csapta össze kövér tenyereit.</p>
            <p>- Jahaj! - fujta meg a takarodót. - Igazságod lehet, hallode! Erről megfelejkeztem
               eccer! Hát csak eriggy, nézd körül magad fiam!</p>
            <p>Jóakaratú fejbólogatások közepett visszavonult.</p>
            <p>Kisvártatva előbugyborékolt megint áhitatos hangja a zsalugáter mögül:</p>
            <p>- <hi rend="italic">Minden állat megin-du-húl, Csak a bűnös nem bu-su-húl</hi>...</p>
            <p>Vince a csizmája orrát nézte, de a keze a virágok felé rebbent.</p>
            <p>- Adja ide, had kötöm össze..! Másképp széjjeleszi a nyavalya! - morogta.</p>
            <p>Erzsébet odaadta neki a csokrot, a gorombaságot pedig úgy vette, mint egy másik,
               mégszebb bokrétát.</p>
            <p>* * *</p>
            <p>A nap narancs-sárga világossággal folyt le a Koppándomb oldalán. Töretlen fűszálak,
               mint ágaskodó felkiáltójelek, berzenkedtek vissza rá. Megfeszített akarattal utolsót
               mosolyodott a nyár. A kiritkult levegőn átdöngött néha egy távoli harang mély
               basszusa.</p>
            <p>- Jönnek, - mondta valaki a tömegben, mely sokak nehéz csöndjével feküdte meg a
               földet. Emberjárta távolságról ittvolt a vidék fiatalja, vénje. Széjjelnyiló két
               hosszú sugárban körül­övezték az utat. A hangra megzsibongott a készülődés mozgalma,
               anélkül, hogy lökdösődés támadt volna. Komolyan, higgadt áhitattal várta a környék
               népe a halott jótevőt.</p>
            <p>A nyárfák fehér sikátorából lassan, imbolyogva hámlott ki az egyetlen fogat, mely
               nélkülözött minden díszt, mintha csak sétakocsizásra poroszkált volna. Éppen csak az
               űléseket szerelték le róla. Síma deszkapallók pótolták őket. Igy most biztosabb
               helyen nyugodott rajtuk az egyetlen utas. Egyszerű tölgykoporsóban, mint a
               számolatlan tömegek bármelyik végtelenbe-indult vándora. A gőgös családi sirbolt
               kapuiról nem kellett leedzeni a rozsdát. A „koldús-bárónő” nem vágyott be oda. Mig
               élt, átnéztek feje fölött a dúsgazdag rokonok. A halálban meg ő kívánkozott el tőlük.
               Ki, a pimpós, kökörcsines rétre, mely fölött egyformán aranylik a nap koldúsra és
               dúsra! A földbe, melynek folyton megujuló erejét tisztelte, - a nép közé, melyet
               szeretett és értett.</p>
            <p>A kocsi befordult a néma embersövény közé. Meglendültek a karok. A szétnyílt kezekből
               hullni kezdett a virágáldozat a lovak lábai elé. Végig a dombra vezető úton csülökig
               gázoltak a zizegő szirmokban.</p>
            <p>Csak négyen követték az elküzdött testet, utolsó utján. A pap, a férj, a gyermek és a
               jóbarát. Igy kivánta a végrendelet.</p>
            <p>Zamonszky színtelen volt, mint egy vászonravetített kép. Merev mozdulatokkal vitte
               duzzadó életét a halál előtte döcögő, roppant értelmetlensége után. Ezegyszer nem
               szökhetett. Ezt az órát - mikor „soha” és „örökké” egymásbafonódnak, mikor
               láthatatlan kezek megfojtott titkok fölött rángatják föl az ablakredőnyt, mikor
               rejtett hasadékon át robog be a végtelen szele - neki magának kellett
               végigpergetnie.</p>
            <p>Akarta vagy sem: emlékezett.</p>
            <p>Partnélküli tömegekben örvénylették körül régmúlt dolgok. A halott asszony
               visszanézett rá a gyermekleány kedves szemével. Látta a barátot is - töretlen-épen -
               és kényelmetlen igazlátá­sával a jóvátehetetlennek érezte, hogy mennyire
               összeillettek volna ezek ketten..! Hogy ez a lassan árnyékká halványult test még most
               is élő valóság lenne talán, ha ő egyszer valamit nem mond neki, - ha meg nem fogja
               két szál virág fölött a kezét... Ha a hímek hirtelen fellobogó irigységében - merő
               hiúságból - magához nem köti, egész eddig az ölelő gödörig. A másiknak minden elfalt
               reményéért egy cudar golyóval fizetett... Emlékezett! S ezek a lerázhatatlan
               gondolatok, itt, a repkedő enyészet-takaró mögött, csaknem fölértek a valódi
               fájdalommal.</p>
            <p>Sényi nyugodt és nagy volt, mint egy kataklizmán átesett világ. Süket csönd
               hallgatózott benne. Szokott énje, egy percre felbókolt reménye: egyetlen robajjal
               dübörögtek a mélybe. Mintha a végtelenség, amit magában hordott, hirtelen kiosont
               volna belőle, csak egy vaktában ide-oda mozgatott testet hagyva hátra.</p>
            <p>Kázmérba a gyermekek csodaváró hite lakatolta vissza a lelket. Valami szent
               ostobasággal azt gondolta, hogy nem élhet túl ilyesmit az ember! Történni fog valami!
               Egy rázkódás és el­finomult, sírva kifogant lénye utánahullik a másiknak.</p>
            <p>A pap csöndesen permetezte rájuk az imák szavait.</p>
            <p>A domb tövénél megállt a fogat. Négy hajdú vált ki a tömegből. Apró, éles zörgéssel
               kezdtek babrálni a koporsót leövező szijakon. Az egyszerű tárggyá vált Ember roppant
               talánya összébbterelte a virághintő nyájat.</p>
            <p>Megállt csöndben hangzott föl a végső ima:</p>
            <p>- „<hi rend="italic">Dolores inferni... circumdederunt me</hi>...”</p>
            <p>Aztán egyet lódultak a kötelek. A szőke asszony lassan lehintált a sárgaagyagos
               enyészetbe. A föld megrohanta az uj prédát. Tolakodó tömegekben szökelt utána.</p>
            <p>A sírt felhantolták, nagy terméskőkockát gördítettek rá. Otthonosan fészkelődött bele
               az otromba kőkolonc a puhára lazult földbe.</p>
            <p>„<hi rend="italic">Feltámadunk!</hi>”</p>
            <p>Egy piroshátú katalinbogár nagykényelmesen átmászott az egyszavú feliraton.</p>
            <p>Névről, átbirkózott évekről: nem számolt a gránit. Kemény éjszakán készült a
               végrendelet.</p>
            <p>* * *</p>
            <p>Visszafelé-útban Erzsébet fázósan bujt meg atyafiai között. Vince mogorván
               gubbasztott a bakon. Összevont homloka mögött kifürkészhetetlen gondolatok
               kergetőztek.</p>
            <p>A falu határához közel - ordító tülköléssel - egy szürke autó keresztezett rájuk. A
               nyitott kocsiból egy szőke női fej tájékozódott a Vadászlak felé.</p>
            <p>Ráró égnekfont. A legény boldogabb végén markolta meg az ostort. Sötét volt a szeme,
               mint mély alagút bejárata. Ismerte jól a szürke gépet. Azt is, aki benne utazgatott.
               A parasztfáma sokat regélt róluk...</p>
            <p>Mikor egyvonalba ért a két kocsi, hirtelen fölágaskodott a legény. Kemény markából
               egész erejével sujtott az ostor a sietős utas fátyolai közé:</p>
            <p>- Ne, te cifra! Hogy megemlegesd a toron!!</p>
            <p> </p>
         </div>
           <div type="chapter">
            <head>XVIII.</head>
            <p>A hallgató kastély belülről kiaranyló ablakaival, beleölelve a fekete parkba, olyan
               volt, mint valami túlzott festmény. Felülről rászívárgott a hold vérszegény fénye,
               merev sugárban lőtt fel vissza a szökőkút, egy fehér nimfa mezitelen testéből.</p>
            <p>Közvetlenül a vízmedence mellett lovas állt meg, pillanatra szintén az élettelen
               dolgok mozdu­latlanságába dermedve.</p>
            <p>Az özvegy volt.</p>
            <p>Most tért meg egy fárasztó és hiábavaló hajsza után. Az ablakból látta kifordulni a
               Zamonszkyt vivő automobilt. Utánaeredt, hogy kinyomozza: hová tűnik el ujabban
               pártütő lovagja?</p>
            <p>Mert az özvegyre rossz napok jártak a temetés óta. Malina különböző megbizatásokkal
               távol időzött, Kázmér - ha mutatkozott is nagyritkán - csak szellem módjára jött-ment
               a komor termekben, Sényi gyilkos gúnyjával elmart magától mindenkit, a lovag úr pedig
               ismeretlen helyeken töltötte a nap javarészét.</p>
            <p>A bárónő földerítő hadjárata most sem sikerült. A kocsi valahol mellékútra térhetett,
               mert nyomátvesztette. Nagy siettében lovász nélkül indult s hogy teljes legyen a nap
               bosszusága, visszatérve hasztalan várt, kiáltott, egy lélek sem mutatkozott az
               istállók tájékán. Akarva-nemakarva plebejusi ténykedésre kényszerült. Segítség nélkül
               kellett leszállnia. Karjára fűzte a gyeplőt, hogy bevezesse lovát a boxba.</p>
            <p>A küszöböt átlépve meglepetten állt meg. Fölvetett, duzzogó száján gúnyos nevetés
               cakkozott át. Kis hijján beleütközött Kázmérba.</p>
            <p>A fiatalember szemei alatt fényes könnymosta tócsák voltak. Zavartan kerülte a kihívó
               tekin­tetet.</p>
            <p>Az özvegy éneklő hangon mondta:</p>
            <p>- Lám-lám! Fő a demokrácia! Hát te mit keressz itt?</p>
            <p>A fiu lehorgasztotta kedves szőke fejét. Két egymásmellett álló box felé intett, hol
               egyforma almásszürke telivérek kaparták izgékonyan az istálló betonját.</p>
            <p>- Anyám lovai, - felelte, nehezen küzdve az ujonnan felbugyogó könnyekkel.</p>
            <p>Majd némileg beszédre-szilárdultan tette hozzá:</p>
            <p>- Őt vitték utoljára. Azóta megtiltottam, hogy akármi célra használják őket. Élve nem
               jönnek ki innét többet!</p>
            <p>A bárónő műértő szemmel siklott végig az állatok pompás, emelt hátán.</p>
            <p>Ingerülten hadonászott pálcájával:</p>
            <p>- Ezeket a lovakat..? Micsoda ostobaság! Szerencsére meggondolod még!</p>
            <p>Kázmér nem érzett erőt a vitatkozásra. Kínlódva nézett a nyitott istállóajtón át a
               szabadba. Ugy állott, hogy a kastély kivilágitott ablakaiból arcára hullott néhány
               fehér fénynyaláb. Még fiatalabbnak látszott igy s a meg-megránduló érzékeny ajka
               olyan volt, mint egy puhaszirmú virág.</p>
            <p>Az özvegy pillanatig megdöbbenve bámult rá.</p>
            <p>Mellette élt, látta naponkint, de soha ilyen szemmel mint ezen az estén, az istálló
               vastag­párájú, telített levegőjében..! Mintha egy dobozról váratlanul leemelték volna
               a fedőt: tűnt hirtelen elébe ennek a gyermekférfinek minden szépsége.</p>
            <p>A fínom vonalak átkígyóztak érzékein.</p>
            <p>- Jőjj fel kissé hozzám, majd csevegünk! Te most sokat vagy egyedül - mondta, de
               olyan idegen hangon, mintha egy fojtogatott és elrekedt valaki beszélt volna ki
               belőle.</p>
            <p>Kázmér szó nélkül meghajolt. Különös elfogódottság vette hatalmába. Tudva, hogy
               váratlan és rendkívüli dolgoknak megy elébe, lépkedett a nő táncoló ruhája
               mellett.</p>
            <p>Barlangjába érve, Mirzli néhány keleti vánkost dobott a hintálószékbe.</p>
            <p>- Ülj le, gyujts rá! Érezd magad jól nálam. Azonnal jövök. De a ruháimból szinte árad
               az istállószag. Kissé kényelembe teszem magam.</p>
            <p>A fölényét jólismerő rablófőnök biztonságával rendelkezett. Eltűnt az összehulló
               függönyök mögött.</p>
            <p>Kázmér feszengve ült a kiparancsolt helyre.</p>
            <p>A terem buja összevisszasága beletépett sejtő idegeibe, mint keresgélő kéz a
               lejjebbgyökerező fűszálak közé.</p>
            <p>Egyszerre megmagyarázhatatlan érzései támadtak. Hogy tiltott s rossz dolgot művel..
               Hogy minden sarokból szégyen és rejtett veszélyek ólálkodnak rá... Hogy félnie kell
               az özvegytől, kit bár szépnek, de kissé öregnek tartott, mint mindenkit, aki nem volt
               - hozzá hasonlólag - túlságosan fiatal...</p>
            <p>Alapjábavéve alig ismerte ezt a nőt. Nem tudta: jó-e, vagy rossz. De ha tehette
               volna, most elmenekül előle, mint egy megijedt gyermek.</p>
            <p>Azonban Mirzli gyorsabban öltözött, mint egy primadonna. Nehány pillanat mulva jött
               is már, zajtalan léptekkel suhanva át a vastag szőnyegen. Mintha egy macska meleg,
               puha talpacskái ütötték volna ezt az alig érzékelhető neszt. Titokzatos szándékok
               porzottak fel utána... Tenger­zöld színű, s csupán leomló ráncoktól díszített
               ruhájáról ez alkalommal hiányzott a hagyo­mányos uszály. Haja keményen fonva
               gubbasztott pelyhes tarkóján, eltakarva a mezítelen bőrt. A serdülő lánykák selypítő
               szájával gyermekeskedte:</p>
            <p>- Rossz fiu vagy! Kázmér rossz fiu! Még csak rá sem gyujtottál nálam!</p>
            <p>Kázmér köhécselt. Félénken kapaszkodott föl szeme a finom bokák selyemhuzatján.</p>
            <p>Az özvegy lebocsátkozott vele szemben a heverőszékre. Ez volt lappangóhelye,
               valahányszor merész kirohanásra készült. Szemei titokzatosan barnáltak elő, mint két
               fehér, sziklahomokba vágott alagút.</p>
            <p>Melegen és zengő hullámokkal kezdett folyni ajkairól a szó:</p>
            <p>- Tudom hogy vesztettél, Kázmér! De ne érintsük most a szomorú dolgokat! A
               változhatatlan fölött az élet továbbsuhan s ez így van rendjén. Különben, ha akarnék
               sem tudnék veled valami sokat beszélni erről a tárgyról. Az elköltözött sohasem volt
               bizalommal irántam. Nem vonzódott apád rokonságához, ami... érthető. Hiszen Sényi s
               az ő személyében az egész mult, elválasztotta tőlünk.</p>
            <p>Nyelt és megnyalta a száját, mint aki váratlan édességhez jutott. Ebben a hangulatban
               kétszeresen jól esett most ütni egyet a halott asszonyon, aki mindenütt utjában
               állt.</p>
            <p>Nagy gyönyörűséggel adott ki magából minden szót:</p>
            <p>- Tudod, ha nem szeretném annyira Albint, talán meg sem bocsátanám neki, hogy olyan
               kizárólagosan a maga számára kötötte le! De hát Istenem, a szenteknek is van szívük
               és felejteni oly nehéz..!</p>
            <p>Kázmér lelkén otromba, szőrös hernyókként másztak át ezek az undokságok. A szavak
               lágy burkolata nem engedett azonnal lényegükbe pillantani, de a sejtelmük átfolyta,
               mint valami ragacsos nyál. Afféle cukorbamártott, mérgezett labdacsok voltak ezek,
               melyek csak idők multán hatnak.</p>
            <p>Az özvegy tisztában volt ezzel s azon igyekezett, hogy - míg együttvannak - elkerülje
               az ízek bomlását...</p>
            <p>Lassan a fiu felé nyujtotta kezét.</p>
            <p>- Adj egy cigarettát, - mondta.</p>
            <p>A fiatal ember gépileg engedelmeskedett. Gyufát gyujtott, odatartotta a felényujtózó
               fehérség elé. De reszketett, mint akit hideg gyötör.</p>
            <p>A nő apró, elszakadó kacagással nevette rá:</p>
            <p>- Igy nem boldogulunk, barátom!</p>
            <p>És izgékony ujjaival átfonta a neofita kezét. Rajtatartotta, míg a fenyőszilánk,
               tövéig égve, ájultan lehamvadt a szőnyegre. Aztán lassan átcsúsztatta a magától
               megnyíló tenyéren egész födetlen karját.</p>
            <p>Bolondos vágy rázta meg tetőtől-talpig. Agyonunatkozott hisztériája toporzékolva
               kívánta meg az ujízű játékot, - ezt a járatlankezű kölyökférfit, akin szinte még
               érzett az édeskés tejszag... Nemlátó szemei vakon tágultak bele a fiu tekintetébe. Ő
               maga irányitotta gyámol­talan ujjainak átlüktető utját.</p>
            <p>Kázmér önkéntelenül lecsukta a szemét. De az elmosott, mélyüreges nézés átszívárgott
               a szemhéjjain. Ismeretlen, nyilalásszerű érzés ütött át rajta, a sarkáig.
               Összeszorított fogain keresztül szedte a levegőt.</p>
            <p>A nő most felhullámzott és - mint valami pillanatnyilag megkívánt gyümölcsöt -
               egyetlen rántással hirtelen magáhoztépte a fellázadt fejet.</p>
            <p>Verejtékes percek peregtek el, hangtalan viaskodásban.</p>
            <p>Később a megrohant gyermekférfi veretlenül pattant vissza.</p>
            <p>Arca szineket játszott.</p>
            <p>Reszketve hátrált a hintálószék támlájáig. Egy selyem fejvánkost érzett ujjai alatt.
               Öntudatlan dühhel lerántotta, úgy hogy a kötözőszalagok ropogva pattantak széjjel.
               Vakon és bolond indulattal sujtotta az utánanyomuló asszony felé.</p>
            <p>Sziszegő ívben repültek az összekapkodott tárgyak. Egy keskeny indiai tőr zenélve
               búgott keresztül a szobán. Heggyel belefutott a szőnyegbe.</p>
            <p>Akkor elernyedt a fiu. Nagy, tartalmatlan üresség nyílt el a vonásain. Szeméből nehéz
               gyöngyökben gördült ki két könnycsepp.</p>
            <p>Utálatra ébredt, idegekből jövő sírással temette tenyerébe az arcát.</p>
            <p>Az özvegy bőszült villogással bámult utána, ahogy meggörnyedten elhagyta a
               szobát.</p>
            <p>Az idő - mikor a vágy megmozdul a tudat alatt - már eljött Kázmér számára. De ez a
               mozgo­lódás oly kifejezetlen volt még, hogy az első túlnagy gesztus megbénította.
               Talán ha átmene­tekkel elringatva, lassan-lassan bontakozik ki előtte a sejtett
               titok: az asszony célt ér. Igy a visszatetszésnek egy beteges állapotig hatványozott
               érzésén kívül semmit sem hagyott hátra a fiu emlékezetében.</p>
            <p>Kázmér szobájába vette magát. Sírása később alábbhagyott, de helyette görcsös undor
               kezdte kínozni. Szája időnkint ízetlen nyállal telt meg. Feje zúgott, mint régen,
               csömörös gyermeki torkoskodások után. Mig végre fiatal gyomra könnyített
               állapotán.</p>
            <p>Mikor magáhoztért, átalvánszorgott a kivilágitatlan kápolnába. Az oltár úgy vonzotta
               most, mint valami roppant mágneserő. Odarántotta a nagy férfitisztaság s a vele való
               összefüggés menekülő vágya. Jó nyugalommal töltötte el a tudat, hogy az Isten: <hi
                  rend="italic">férfi</hi>, mert magában a mennyben se képzelhetett volna ma nőket,
               visszatetszés nélkül.</p>
            <p>Pedig mégis ott viaskodtak a lelkében, mely visszafelé csavart káleidoszkóp módjára
               kezdte pergetni a képeket.</p>
            <p>Látta a démont saját indulatába, mint valami vörös pókhálóba belegabalyodva és látott
               egy törékeny sápadt arcot, halkan aláhanyatlani a koporsópárnáig.</p>
            <p>Melyik hát a nő?</p>
            <p>Vagy mind a kettő az? És egyiknek éppúgy vannak imádságos őrületei, mint a másik
               élőhussá dühödik, ha úrrá lesznek fölötte a testi vágyak? Alsóbbrendű állat-e az
               asszony, vagy fölérhetetlen szent, vagy mindakettő, egy csodálatos titokká gyúrva,
               úgy hogy férfi-halandó soha el ne igazodhassék rajta..?</p>
            <p>Az egymásbatorlódó érthetetlenségből hirtelen felbukkant egy harmadik arc az
               emlékezeté­ben. Finom leányfej, nehéz hajtömegekbe keretezve... Üde, feszes bőre alvó
               rejtelmek fölé sátorozott...</p>
            <p>Nő volt ez is, de leány még. Megoldatlan és tartózkodó, mint jómaga. Nevére is
               rászégyen­kezik talán, ha belelát az eredés mikéntjébe, mint ő ezen az estén.</p>
            <p>A férfi-isten és szűzleány képe közt, csöndes álomban kötött ki megháborgatott
               áhitata. Későre járt, mikor fölébredt. Fáradt volt és a derekában nyilalló fájdalmat
               érzett.</p>
            <p>Fölkelt, megint visszatapogatózott az ajtóig.</p>
            <p>A csöndet lélegző folyosón Albin jött reá szembe.</p>
            <p>Ámulva nézett a felzaklatott gyermekarcba.</p>
            <p>Kázmér lábában megtorpant egy percre a szokás. Aztán - láthatatlan fonálon keresztül
               - hirte­len kezdett aláereszkedni egyike a gyanu förtelmeinek. Jött az anya képe, a
               megélt pillanatok világításában... A férfi mellé állt, lemosolygott rá a bárónő
               elmosott szemének üreges nézésével. „<hi rend="italic">A szenteknek is van szívük és
                  felejteni olyan nehéz</hi>...”</p>
            <p>A fiu keze ökölbe rándult. Kínlódva nyelt, majd félrefordult és szótlanul elment a
               másik mellett. Lelkében egy összemocskolt szemfedőt tépáztak a tudat alól
               felnyúlkáló, tisztátlan kezek.</p>
            <p>Sényi megkövülten dermedt a távozó után. Aztán vállatvont, érdes-keserű nevetés
               fűrészelt ki belőle. Bicegve vonszolta ezt az ujabb-valamit, ordítóan értelmetlen
               magánya felé.</p>
            <p> </p>
         </div>
           <div type="chapter">
            <head>XIX.</head>
            <p>Napok óta szakadt az eső. A fák dacoltak még kicsit a hideggel, bomlasztó
               nedvességgel, aztán - egyik éjjelről a másra - megadták magukat az ősznek. A föld
               terítve volt levelekkel, úgy, hogy virágágyaknak, útnak nyoma sem látszott.</p>
            <p>Katalin az első napsugarat várta. Akkor nekilátott, hogy - mint mondta - „formát
               adjon a háznak.”</p>
            <p>- Már hát nem nézem - biztatta magát - hamarabb megeszem én a piszkot, mint az
               engem!</p>
            <p>Alig készült el munkájával - melynek minden mozzanatát megfelelő magánbeszéddel
               kisérte - mikor lépteket hallott a rendbetett úton. Vince állt előtte. Jókora
               metszőollót szorongatva, gyanus szemmel kémlelődött a körülfutó sövényre.</p>
            <p>Az öreg nyomban rázúdúlt:</p>
            <p>- Tán nem ment el a jódolgod hogy most pocsékitsd be, amit nagybajjal
               összekínlódtam?</p>
            <p>Majd kenetes hangon tette hozzá:</p>
            <p>- Eltágult, míg jóval ajánlom! Különben meg tanálnék felejtkezni, azt’
               oldalbaérdekellek evvel a gereblyével-e!</p>
            <p>De a legény közömbösen csattogtatta szerszámja élét:</p>
            <p>- Két vége van annak is! - fésűsebbikkel megfűsűlhetem épp, ha nem maradhat tőlem! -
               bökött rá vissza.</p>
            <p>Zárkózott fölénnyel látott neki a bokrok megmetszésének.</p>
            <p>Katalin egy darabig csipőrevágott kézzel nézte, de hogy a föld csak nem akart
               megnyílni a rendbontó alatt, nagy fejcsóválással belenyugodott a változhatatlanba.
               Sóhajtozva tűnt el a házban.</p>
            <p>Vince komoran dolgozott tovább.</p>
            <p>Valahogy rossz napja volt ma! Éjjel nem aludt, pedig az este ivott is. Lehetett. A
               kényes rokon nem jött be az estelihez. Üresen maradt a helye, nem háborgatta őt a
               zavaró nézésével.</p>
            <p>Vagy talán épp ez volt a baj? Megszokta már nagyon, mint ahogy a háromnapos
               hideglelést is megszokja az ember. Ha elmarad: hiányzik szinte...</p>
            <p>Azért csak látta a legény, virradatig, szüntelen. Beszélő és lélegző képekben
               mutatkozott eléje. Legtöbbször így volt: ő állt, a leány térdelt. Hogy miért, azt nem
               tudta, de a gondolatra visszajárt, mint légy a mézre.</p>
            <p>Egyszer hogy ő lehetne a kegyelemosztó..! Amaz hogy könyörögne neki és elmállanék
               kettejük közt a különbség..! Az a különbség, amit a másik soha sem tett a tányérjára,
               de ami mégis belebizseredett minden hajaszálába, ha közelébe került..!</p>
            <p>Vele-lehetni csak egyszer..! Ugy, hogy a másik is akarja! Vagy ha nem: erővel
               kényszeríteni! Meghurcolni a földön a hosszú hajánál fogva...</p>
            <p>- Én a paraszt! - mondani neki. - Ezt tettem, csak úri passzióbul..! Mert az úr is
               igy tesz mivelünk, ha fajtánkbelire botlik. Most visszaadtam!</p>
            <p>Dehogy adta vissza szegény!</p>
            <p>Vörös himlőhelyei - mint megannyi fuldokló száj - szinte beletátongtak ebbe a
               kegyet­lenségbe. A fal végét rugdosta, úgy vígasztalta volna a megríkatott
               leányt.</p>
            <p>Örült hogy felvirradt valahára a reggel. Képzelődései - mint jóllakott piócák -
               ernyedten potyogtak le róla. A tömlöcből szabaduló rabok cselekednivágyásával
               penderedett ki átizzadt vackából. Két mezítelen, nagy, egészséges lába tocsogva
               hűsölt a földrelocskolt vizben.</p>
            <p>A kútnál megmosakodva, egész felujhodott aztán. Maga sem értette: mi történik vele
               éjje­lente!? De a napvilágon megvígasztalódott.</p>
            <p>Azonban itt a kertben - alig ölnyire Erzsébet ablakától - megint ujrakezdődött a
               rontás.</p>
            <p>Hol van ez a leány? Mért rejtőzködik? Mit tud csinálni így naphosszat, maga? Mért nem
               édeskedik a kiscsibékkel ami - akárhogy is - jól áll neki!? Mért nem kémleli a
               tornácról az eget: „Vince bátyám, lesz-e eső?” Csak úgy, mint máskor.</p>
            <p>Sokért nem adta volna, ha most kiszól neki az ablakon át! Épp egy minutára! Épp hogy
               szemrevehetné: az éjszakai otromba paraszt-dulakodása nem hagyott-e nyomot rajta?
               Mert azt igy ébren már mégsem akarná.</p>
            <p>Immár másodszor ismételt rá az ablakkal átellenes bokorra. Ujra megmetszette. Megint
               odábbállt. A falig hátrálva mustrálta messziről, hogy nincs-e rajta még valahol
               kiálló ágbog?</p>
            <p>Nagy üggyel talált két széjjelvillázó gallyat. Megint vissza térült. (Szegény
               kecskerágó, időbe fog telni, míg ez utóléri növésben a többit!)</p>
            <p>Semmi sem mozdult. A függönykék hervadtan függtek az üvegeken.</p>
            <p>Már éppen készült hogy elmegy, csizmás lábai megmerültek a sárban, mikor odabentről
               hang ütötte meg a fülét. Csak egy egércincogásnyi, de ő meghallotta azért.</p>
            <p>Sírt valaki a szobában!</p>
            <p>A legényből kimordult egy elképpedt: „héjnye”. Előbb lerögződött, majd nyugtalanul
               kezdett lábalni kicsit előre, meg vissza. Mint a ketrecbezárt vad. Pedig épp az volt
               a hiba, hogy ő állt a ketrecen kívül!</p>
            <p>Meg-megmorgott, az üstökét kaparta. Föl-fölnézett, aztán visszahullott a tekintete. A
               biztatás­nak valami jelét várta, hogy beleakaszkodhassék. De nem jött semmi, csak a
               cincogás mélyült el sirássá.</p>
            <p>Vince melle elnehezült. Olyan cudar nehéz lett, mintha kövekkel rakta volna tele a
               kebelét.</p>
            <p>Mit csináljon már most?</p>
            <p>Állt még egy sort, fülledezve, aztán egyszerre fölrántotta a vállát.</p>
            <p>Szólni kéne!</p>
            <p>Miért is ne? Többször megtette mostanság. Azzal nem lesz kisebb, sem a másik nagyobb.
               Az sem mondható, hogy utánajár a lánynak. Mért rí! Ha meg teszi: rászámíthat, hogy
               megkér­dezik a miértje felől.</p>
            <p>Eddig eljutott volna, csak a megszólítás módját nem bírta kisütni.</p>
            <p>Hogy kezdje? Minek tisztelje?</p>
            <p>Ráötlött, hogy Isten-őfelségét is csak a nevén szólítják, mégsem esik le tőle a
               mennyből. Erre elkészült benne az elhatározás. Hirtelen a fal tövébe lépett:</p>
            <p>- Erzsébet!</p>
            <p>Felgomolygott, aztán elfeküdt a hangja. Zöngő tremolában lebegett át az őszi kerten s
               magával oldotta a megindult cselekvések egymásutánját.</p>
            <p>Beleizzadt, de most már szólongatta.</p>
            <p>A sírás azonban nem akart szűnni.</p>
            <p>Aligha baj nincsen itt..!</p>
            <p>Ugy kapott a megállapitáson, mint engedelmen. Futásnak eredt a lába. A venyigék
               recsegve ropogtak léptei alatt. Hogy mit tesz, azon nem tűnődött többé. Ha
               gondolkozik - ha csak egy percre is - kialudt volna benne az akarat. Szemérmeteskedő,
               úrtól-idegenkedő paraszti énje visszarántotta volna.</p>
            <p>Megkerülte a portát, - egy pillanat és már bedübörgött a szobába. Csak itt hökkent
               vissza, hüledezve. Mögötte bevágódott a kilincs.</p>
            <p>Most aztán hovamerre..? Mit szólni..?</p>
            <p>Mit is lehetne ilyen helyütt, síró finom úridáma mellett, egy zsírosnyakú parasztnak,
               mint ő! Még rá sem mordulhat, mint egyébkor, ha nem jut eszébe semmi okos. Mert itt
               nem a maga talaján gyökerezik. Elvész, beleszédül abba a sok, nekivalótlan
               idegenszerűségbe, aminek nevét sem tudja.</p>
            <p>Soha sem világosodott rá még így a maga esetlen, nagyonparaszt volta, mint itt ebben
               a fi­nom, fehér leányszobában! Ha mozdulni bírt volna: talán visszatorpan és nekiront
               a világ­nak, úgy hogy senki sem látja többé. De az akarat is kicsúszott alóla, a
               fényesre mázolt padlón.</p>
            <p>Erzsébet - élő lényre neszelve - fölemelte a fejét, mely belemélyült volt a
               dívánpárnába. Szemei drágakövek módjára fénylettek elő a könnyek gyöngykeretéből.
               Előbb értetlenül, majd egyrejobban ellágyulva nézett a szegény, megriadt, paraszttá
               lohadt akarat-darabra. Felényujtotta a kezét.</p>
            <p>Mint eleven összekötőjel - vagy mint két szilárd dolog közt lebegő elkülönözés -
               nyúlt bele a térbe a kinyujtott kar.</p>
            <p>Vince megrázkódott és közelebbjött. Egyáltalán nem értette, hogy mi történik vele, de
               azért utánanyúlt a kéznek. Csak mikor fogta már, döbbentek belé az éjjel forralt
               gondolatai.</p>
            <p>Épp úgy volt minden! Végleg megtört büszkeséggel hevert előtte a leány.
               Beléhorgonyozott, mint valami, az élet hullámain meghánykolódott sajka a
               mozdíthatatlan örök földbe.</p>
            <p>A beteljesült csodák láza szavakat tépett a szájáról. Kiszökkenő mellel szórta elé
               gazdag erejének vígasztaló ígéreteit:</p>
            <p>- Ki bántotta? Agyonütöm, ha maga a király volna is! Csak egy szavába kerül!</p>
            <p>Erzsébetnek úgy jött ez a biztatás, mint ide s tova ráncigált indának a melléütött
               karó. Már elpengetett szomorúsággal a hangjában mondta:</p>
            <p>- Köszönöm Vince. De hiába kérdez, nem bírom megmagyarázni. Néha elfog valami üresség
               és bolond dolgokat gondolok. Tudom, hogy nem igazak, mégis sírnom kell rajtuk, mintha
               igazak volnának... Sokszor vagyok így.</p>
            <p>Nem értette hogy a megosztatlan, kérdezetlen élet gyülemlik fel olykor benne. Jól
               esett most, hogy volt kihez szólnia. Míg egészen helyrezökken, rá akart támaszkodni
               erre a hatalmas embermankóra.</p>
            <p>Jó meleg panaszkodással kellett elsajnáltatnia magát vele - éppen vele - aki kevéssel
               előbb gyűlölte még...</p>
            <p>Fölkelt, letukmálta egy székre ezt a váratlanból odaszakadt vendégét, aki úgy festett
               a fehér szobában, mint valami odaesett nagy tintacsöpp s hogy ez is megtörtént, egyre
               tovább és tovább merészkedett. Hallani is akarta, amit eddig csak érzett! Hogy a
               megátalkodott ellenfél beismerő szavakkal kezesül jámbor báránnyá...</p>
            <p>Lekérdezett hozzá:</p>
            <p>- Vince, gyűlöl még engem?</p>
            <p>Dübörögve gurult ki a legényből a: nem. Aztán elhallgattak. Erzsébet visszaült a
               pamlag szélére. Jó meleget érzett. Az ellentét - mely közte és eközt az esetlen
               paraszt közt volt - most eloszlott, összezsugorodott szemei előtt.</p>
            <p>Mintegy önkéntelenül, megint rátette kezét a másik kezére.</p>
            <p>- Igy kellett lennie, - mondta. - Egyformán emberek vagyunk, Vince.</p>
            <p>A legény nem válaszolt. A vékony bőr érintésétől elöntötte a forróság. Nagyot nyelt.
               A melle nagy hullámokat váltott. Egy pillanatra az az érzés jött rá, hogy megvakult.
               Nem látott semmit. Majdmeg azt is, ami födve volt szemei elöl... A síma bőr
               folytatását, végig, a szűzileg csukott ruhákon keresztül. Ha nincs valami bénult
               félszegség az ösztönei alatt: már rég fölpattant volna s akkor... semmi irgalom a
               másiknak!</p>
            <p>Erzsébet ránézett, de a tekintete keresztülfutott rajta, mint egy odaképzelt tárgyon.
               A csöndtől álmodozásba ringatva, szóra mozdult a szája. Beszélni kezdett, az
               alkonyatba hajló szobának inkább, mint neki, elgyönyörködve a kimondott dolgok
               varázsán.</p>
            <p>Vince semmit sem értett belőle, pedig nyelvén szóltak.</p>
            <p>De aztán jött egy kérdés, mely szakító világossággal ütött át a vérülte ködön.</p>
            <p>Erzsébet mondta:</p>
            <p>- Rég nem láttam Zamonszkyt! Talán elutazott a temetés után?</p>
            <p>Amint az utolsó hang elhangzott, már érezte, hogy végzetes hibát követett el.
               Eléjük-lőtt és még felrobbanatlan bomba módjára hevert köztük a szerencsétlen kérdés.
               Egy percre el­némultak tőle. Aztán megvadulva döbbent talpra a legény.</p>
            <p>Mintha mellbeverték volna, hangosan és nyitott szájjal szedte a levegőt.</p>
            <p>Hát az..! A lovag úr..! A régidőktől gyűlölt ellenség, az jár a fejében! Azért sírt.
               Azt szereti. És még ő, a barom, hurcolta be kocsiján a városba! Amahoz..!</p>
            <p>Ugy érezte, hogy egy pillanat és szétreped a feje. Öklével kellett nekivágnia, hogy
               helyre­billenjen. Már nem tudta mit csinál. Magasraszökkenő orrával vérszagot
               szimatolt.</p>
            <p>Sápadtan, karikára tágult szemmel állt előtte Erzsébet, kinek szinte hinni kezdte,
               hogy fajtája­belinek tartja magát. Talán többet, egyebet is...</p>
            <p>A szemére ereszkedő vörös fátyolon át látta, hogy melléhez emeli védőleg a kezét.
               Ezzel idézte fel a vesztét.</p>
            <p>A legény merev karral felényúlt, mint valami életrekelt vasszobor. Ragyaverte arcán
               átvihar­zott osztályának minden marcangoló gyűlölete.</p>
            <p>Föld, pénz, here-dologtalanság: minden amazoké legyen? A gazdagoké? És még tetejébe
               az asszonyfélék legkülönbjei is? Ohó, nem addig! Egy most itt áll, reszkető térddel,
               előtte. Ugy, ahogy kigondolta füllesztő éjjeleken! Ugy, ahogy legkönnyebben törheti
               igájába...</p>
            <p>Nem ereszti!</p>
            <p>Nem, nem, most nem! Most lehűti magát vele! Meg akarja kóstolni az urak gyönyörét!
               Nemcsak a nőt - akit forrva kíván felvadult vére - de azt az érzést is, hogy amazok
               elől orozta! Járjanak majd ők a paraszt nyomán, ha magáhoztörte s félredobta egyszer
               - kedvemúltával - ezt a nekik kikészített zsákmányt!</p>
            <p>Megragadta vállnál, magáhoztépte a lányt.</p>
            <p>Erzsébet összeroppant és lezuhant a földre. Hangosat sikoltott, mint valami
               messzifutó vészjel. Megfeszített erővel próbált védekezni a rettenetes jóslat ellen,
               amely a dúlt paraszt-ábrázatból nyilatkozott rá, - de csak játékszer volt a morzsoló
               óriáskezekben, melyek kedvük szerint dobálhatták.</p>
            <p>Gyöngülő ellentállása hideg verejtékcsöppekben ült ki homlokára. A legény lehellete
               már egész közel a fülénél zihált.</p>
            <p>Akkor felrobbant az ajtó. A megváltást igérő hasitékon Katalin alakja nyomult be.</p>
            <p>Vince egy pillanat alatt félrelódult.</p>
            <p>Csönd lett. Különös, szégyenteli csönd.</p>
            <p>- Szüzanyámmáriám - sóhajtott Katalin, az ijedelemtől félvállal falnak támolyodva. -
               Mit tettél boldogtalan..! Szárában törjön le az az istentelen kezed, te vad paraszt,
               hogy mindjárt szemedveszem!</p>
            <p>A legény állt lehorgasztott fejjel. Sötéten és fájva jött ki belőle a szó:</p>
            <p>- Nem történt kára...</p>
            <p>Az öreg biccentett egyet a fejével. Megkönnyebbültében kétakkorára duzzadt és ezzel
               aztán vissza is tért megint erélyes önmagához.</p>
            <p>- Elhordd az irhád, vagy seprőt fogok! - rikoltotta és most ez egyszer életében nem
               csupán testi szükség volt számára a harag.</p>
            <p> Mikor magukra maradtak, anyás kotyogással szedte fel a földről Erzsébetet. A leány
               hallga­tott. Testileg-lelkileg sokkal összezúzottabb volt, hogysem beszélni tudott
               volna. Katalin úgy forgatta, vetkeztette erős markai közt, mint valami ölbeli
               babát.</p>
            <p>Mielőtt átadta volna a mindent elmúlasztó, gyógyító csendnek, oktató nyomatékkal
               fordult vissza az ajtóból:</p>
            <p>- Ezentúl zárja be galambom az ajtót, retesszel is! Az ilyen betyárt meg el köll
               látni egy kis kenettel... Hajjaj szentúristen! Nem olyan nagy dolog..! Ilyen a
               férfiféle, ha teheti, mind! Azon bizony egyet se ríjjon, mézem!</p>
            <p> </p>
         </div>
           <div type="chapter">
            <head>XX.</head>
            <p>Lágyan és olajsímán folyt rá az alkonyat a parkra. Mint meglopott dúslakodó,
               nyomorúsá­gosan tárogatta a kopasz ágak szövevényén át lemezitelenült testét. Kényes
               dísznövényeit üvegházakba hordták, a kinthagyott cserjék itt-ott már szalmacsomókba
               fullasztva várták a tél nagy erőpróbáját. A beteg pázsit megadólag feküdt a nagy avar
               alá.</p>
            <p>Kázmérnak fájt ez az őszi kert, melyből - mint az ő lelkéből is - kisápadtak az élet
               szép hazugságai.</p>
            <p>Csak kevéssel előbb még a titkok nagyszerű bozótjával elsátorozott tündérliget volt
               itt, - dús és elomló, mintha nem is lennének határai. Most, hogy kérlelhetetlen
               napok-multának érlelő józansága leszedte róla a zöld ködöt, rideg-szégyentelenül
               tárta ki testének mezítelenjét. Az ösztövér fatörzsek közt árulkodva vigyorgatta
               fekete fogközeit a körülfutó vasrács, míg túlnan, az asszonygömbölyű domb: csupaszon
               duzzadozott.</p>
            <p>Kázmér háttalfordult. Nem akarta látni. Lelkében betegül ócsárolta magát, amiért idők
               óta egyre ilyen képek üldözték. Ha emberrel találkozott - idegennel, vagy
               közelállóval - az pillanatok multán már fertelmes pózban állt előtte. A mozdulatok
               legszándékolatlanabbja is titkolt és nemtelen gerjedelmekre utalt. Idegen személyek
               közt rejtett vonatkozások lehető­sége - mint fertőzött nyál - úszkált a
               képzeletében.</p>
            <p>Erős napjai voltak ezek. Sokkal erősebbek, hogysem megszokott életrendjéből is ki ne
               zök­ken­tették volna. Különös szokásokat vett föl, melyeket Sényi egy mellőzött
               régens tehetetlen mélabújával figyelt.</p>
            <p>Egy alkalommal történt: a közösen feltálalt estebédnél. A lakáj szárnyas vadat
               hordott körül, mely - a szakácsok túlzott ambiciójával - úgy volt összeügyeskedve,
               mintha sértetlen egészet alkotna. A rózsaszínűre sült hús élni látszott a tálon.</p>
            <p>Kázmér elsápadt s egy pillanatra üressé tágult tekintettel hökkent maga elé. Aztán
               szája elé rántva az asztalkendőt, felugrott és kirohant a teremből.</p>
            <p>Megkövülten néztek utána.</p>
            <p>Majd Sényi felkelt, hogy kövesse. Azonban mire átkutatta a folyosókat, Kázmér már
               szobájá­ba vonult. Ugy talált rá, hisztérikus görcsök közepett, egy hencseren.</p>
            <p>Igyekezett a kezeit lefejteni. Hogy ez nagynehezen sikerült, egy felháborodott arc
               iszonyodott rá.</p>
            <p>- Hús! - akadozott a fiu, elútálkozottan a száján ujra életrekelt förtelmen.</p>
            <p>Majd visszafúrva fejét a vánkosok közé, jajgató panasszal mondta:</p>
            <p>- ... egész eleven volt a hús! Még a pórusok is látszottak rajta! <hi rend="italic"
                  >Lélegzett a fácán..!</hi>
            </p>
            <p>- Kázmér!</p>
            <p>Sényit egy percre mellbeverte az ijedelem. Unszolni kezdte a fiut:</p>
            <p>- Kelj fel! Nézz rám! Azonnal! Szent Isten! De hát mi történt veled?</p>
            <p>A fiu nyöszörgött, mint valami megvert gyermek:</p>
            <p>- Semmi. Menj ki! Éppen te..! Orrfacsaró szaga van a kezednek!</p>
            <p>Annyi szenvedő útálattal mondta ezt, hogy Sényinek - ha végletekig ingerelni nem
               akarja - engednie kellett.</p>
            <p>Tanácstalan megdöbbenéssel járkált a betett ajtó mögött. Este hosszan és behatóan
               tárgyalt az orvossal, aminek eredményeképp Kázmért teljesen magárahagyták. Könnyű,
               híg ételeket kapott, olymódon, hogy még a cselédséggel se kelljen evégből
               érintkeznie. Sok virág és út­leirásokat tartalmazó könyvek egészítették ki a különös
               gyógymódot.</p>
            <p>Igy lassankint elcsitult a vergődő idegek megfejthetetlen háborgása. Egy napon - az
               ajtó előtt settengők örömére - a beteg elhagyta magaválasztotta börtönét.</p>
            <p>Szerencsére nem tudta, hogy figyelik. Szánandóan imbolyogva botorkált le a parkba, az
               üvegház elé. Ez a hely - a várások, a remények céltadó egymásutánja - hiányzott neki
               egész önkéntes fogsága alatt. Igaz, hogy az ablakából idelátott s ez könnyített
               valamit a dolgon.</p>
            <p>Most hogy ujra beállt a pozitiv életet élők sorába, megint fölvette ott, ahol
               elhagyta. Meg­feszített akarattal akarta odagondolkozni azt az egyetlen lényt, aki
               lelke mocsárrá zavart hullámaiból is mocsoktalanul emelkedett ki. Ehez az egyhez
               önmagát érezte méltatlannak.</p>
            <p>Csak messziről látni, mint makulátlan fehér tornyát a szűzi tisztaságnak..! Nem menni
               közel hozzá! Ebből az útálatból nem utánanyúlni! A bensejében visszatükröző képek
               valamelyike még rávetítődhetnék erre a tisztaszemű szentre. Csak messziről követné
               majd, mint az undokságok fertőjével megérintett bélpoklos...</p>
            <p>Járt, járt a vígasztalan kertben, semmibehulló gyermeki áhitatának rongyaival
               takargatva, idézve a győző-nőt.</p>
            <p>Egyszer aztán előtteállt.</p>
            <p>Ugy jött, mint az álmokban. A lassan kinyíló fekete vaskapun bevirágzott előbb a
               szoknyája széle. Majd félve, szinte alázkodva, beosont az őszi parkba. Ugy jött, mint
               akit láthatatlan, de roppant-erejű, titokzatos fonalak húznak. A szeplő nélkül
               elesett lelkek megtört, édes szomo­rú­sága hervadozott vértelen arcán, mely ebben a
               percben - a lehetetlenen át is - szinte hasonlított a férfivé ráncigált gyermekifjú
               arcához.</p>
            <p>Mikor meglátták egymást, meghökkentek mind a ketten. Előre kitervezett szándékuk -
               hogy nem szólnak - megbukott az idegeiken. A felhők alatt bús őszi vándormadarak
               húztak el panaszos kurrogással, a segélytkérő karok gyanánt fölfelé tárt, csupasz
               faágak szintjében.</p>
            <p>Sajátságosan ráismertek egymásra.</p>
            <p>Ösztönük egy finom húrja - láthatatlan vezeték módjára - a való tényt megközelítő
               dolgokat közvetített nekik. A közös sors verdeső zászlójelekkel lobogott ki a
               tekintetükből.</p>
            <p>Különösképpen egymásbaláttak és csak egymásban láthatták a megnyugvást is.</p>
            <p>Épp oly pillanatnyilag, ahogy megálltak, most egymás felé indultak.</p>
            <p>- Végre! - mondta Kázmér - kezébe kulcsolva Erzsébet aláfüggő ujjait.</p>
            <p>Aztán az eltévedt gyermek szelíd panaszkodásával tette hozzá:</p>
            <p>- Ennyi idő után így kell találkoznunk..! Szörnyű dolgok történtek azóta velünk!</p>
            <p>A leány az esőtől tisztáramosott kavicsokat nézte az úton.</p>
            <p>Egy nehéz lélegzet egyenesedett föl a sóhajában:</p>
            <p>- Bizony - bólintott. - Bizony! Nem is tudom, mi lesz már ezután... Csak azt, hogy
               ide kellett jönnöm. Talán semmivel sem veszélytelenebb hely amannál, de mégis... más
               a levegője.</p>
            <p>- Gondolt rám, legalább egyszer?</p>
            <p>- Hogyne! Igen! Sőt gyakran is! Az úton például folyton. Nagyon szeretem - most így
               utólag - hogy mégis önt láttam meg itt és nem másvalakit... Ez megnyugtatóbb. Merre
               vezet? - kérdezte hirtelen, látva, hogy útjuk oldalt kanyarodik az ösvényen.</p>
            <p>Majd ismét közömbösen vállatvont:</p>
            <p>- Igaza van, mindegy! Csak emberek közé ne! Ön az egyetlen férfi ma, akit mellettem
               tűrök.</p>
            <p>- És ön az egyedüli nő!</p>
            <p>Összenéztek egy percre, könnyesen, panaszsóváran, majd ijedten elszakadt a
               tekintetük.</p>
            <p>- Ne, ne..! - akadozott Erzsébet.</p>
            <p>Kázmér oldalt nézett és zavartan maga elé mutatott.</p>
            <p>Az üvegházak álltak ott, sorjában, mint egy csöndet ígérő világ.</p>
            <p>- Oda! - mondta visszaütve az előbbi kérdésre, - Lássa, beteg a park. Ocsmány és
               mezítelen.</p>
            <p>- Ha tudná, milyen képeket ébreszt bennem..!</p>
            <p>- Önmagamban is. Nekünk nem való most itt. Jöjjön!</p>
            <p>Mint két mélyen megszomorított gyermek, kézenfogva indultak a néma üvegváros felé.
               Abban, hogy az ujjaik összefonódtak, nem láttak most semmi különöset. Sebesen
               lépkedtek, kurta kis lélegzeteket szedve. A már alig visszafojtható szók szinte
               kigyűrődtek a szájszeg­letükre.</p>
            <p>A bejárónál Kázmér kulcsot vont elő. Betaszította az egyik ajtót.</p>
            <p>Lágymelegen fuvalt elébük a meghajtott növények fűszeres illata. Bent félhomály
               birkózott nagy, keményszirmú, fehér virágokkal. De a beteg park és vele az egész
               beteg, elútált világ: kivülmaradt a fölényesen különhatárolt üvegzárkán.</p>
            <p>Tervszerűtlenül kezdtek bolyongni az egymásbanyíló üvegtermeken, míg végre a
               díszcserje-osztály egy előreszökő fülkéje elzárta előlük az utat.</p>
            <p>Egyetlen hatalmas olajbokor állt ott, külön köréjefont korláttól övezve. Látszott,
               hogy a rekesz magasságát is a növéséhez alkalmazták.</p>
            <p>Kázmér az ágbogas törzs alá vonta Erzsébetet. A leány elfogult hangon olvasta le a
               zománcos táblácskára festett nevet.</p>
            <p>- <hi rend="italic">Auguszta Viktriksz</hi>...</p>
            <p>- Igen, - mondta Kázmér - ez egy győzedelmes bokor. Meleg világrészből került ide, az
               idegen északra. Egy nyáron leégett a park. Auguszta odakívül élt akkor és megperzselt
               törzsét a kertészek később szemétre dobták. Ott hevert egy kemény télen át. Tavasszal
               hirtelen csak új élet indult meg benne. Fölszedték, kiápolták, azóta itt él. Sokkal
               erősebb is, mint a nagy veszély előtt... Valóban, a lélek-nélküli dolgok gyorsabban
               újitják föl magukat, mint mi! Hogy van ez?</p>
            <p>Inkább magának és befelé beszélt a fiu.</p>
            <p>- ... minket egy gyönge szelecske is lábrólvesz, e fölött meg itt folyvást új tetőt
               kell vonni, hogy ki ne feszítse a mennyezetet. Mi vagyunk talán szemétrevalóbbak?
               Vagy ő bírja ki nálunk jobban a szemetet is?</p>
            <p>Erzsébet vállat vont.</p>
            <p>- Ki tudna felelni erre? - kérdezte elgondolkozva. Majd unszolás nélkül egy padra, a
               fiu mellé ült. A szimbólum magától megoldotta a dolgok csomóját. Csöndes szavakkal
               beszélni kezdtek.</p>
            <p>Alig eltérő lényeggel - szépíttetlenül hulltak ki belőlük a megélt szörnyűségek. Még
               így is - bár szinte túlzott igyekezettel próbálták utánafesteni mind a bántó színeket
               - csaknem el­álmélkodtak a másodlagos kép erőtlen voltán. Itt ebben a kristállyá
               merevült, mozgástalan világban másként hatottak a dolgok. Mint mély és tiszta tó
               tükre alá merült rothadékok, elmosódva s illatukat vesztve hatottak a förtelmek. Csak
               a tó volt fontos, melynek töretlen felülete titoktartón őrizte a mélyébe süllyedt
               útálatot.</p>
            <p>Könnyülést keresők módjára, újra meg újra nekifogtak a vallomásnak, mely így - az
               érzések kísérő zöngéi nélkül - tökéletlen színben tűnt fel előttük. De az útálat
               lényege már elillant valahol a lélek megnyitott szelepein át.</p>
            <p>Hogy mi hajtotta őket egymás felé, annak az erőnek fogalmával sem bírtak. De sem
               szülők, sem egynemű barátok előtt ki nem nyilatkoztathatták volna ilyen fenntartás
               nélkül a köze­lük­be férkőzött örök-emberit. Most, hogy nem nyomta őket többé, a
               lelkükben éneklő új harmó­niá­ért kölcsönös nagy hálát éreztek.</p>
            <p>Kázmér - immár a női bizalom által is férfivé avatva - elragadottan kérdezte:</p>
            <p>- Ki volt, - honnan csörtetett elő az a vadállat!? Hogy férkőzhetett magához, míg én
               csak távolból remélhettem!? Tudnom kell róla!</p>
            <p>Aranyló szőke hajához, kékvirágú szeméhez fölségesen illett ez a kicsit túlzó
               hősködés, melyen még érzett a gyermekszoba.</p>
            <p>Erzsébet hosszan és elszomorkodva nézte.</p>
            <p>A durván megütött érzékek problémája mellé, nála még egy másik is társult. Tudta,
               hogy amennyiben őszinte akar maradni - folytatólag és mindvégig - kiadott magán. Még
               eljövendő lelki menekülések óráiban ezen a fiun - mint élő és lélekző vezetéken át -
               beléáramlik majd a szomjazott magasabbrendű élet, melyből kiszakadt és melyben jog
               szerint semmi keresete.</p>
            <p>Megborzongott a gondolatra. Józansága mögött azonban csámcsogva rágták és szagokat
               párologtak atyafiai, a parasztok. Erre az emlékre elemi erővel tört ki belőle a vágy:
               el közülük! El, el, ha csak pillanatokra is! Csak olykor kifürdőzni nyers, kétszavas
               mondataikat, lágyan simogató kultur-szóhalmozásokban! Bütykös lábak, kivetett
               gerincek után néha összhangzó mozdulatokat látni s önmagában is ünnepelni az
               ünnepreváró emelkedettséget..!</p>
            <p>Hirtelen fölvetette a fejét.</p>
            <p>Egy rövid, elszánt mondatban egyszerre odavetette a másiknak egész sorsát:</p>
            <p>- Parasztok vagyunk.</p>
            <p>Kázmér hátrahőkölt, mintha parazsat tartottak volna elébe. Aztán a közébükpattanó
               olajcserje gallyán át, összefonódott a tekintete Erzsébetével.</p>
            <p>Kérdő és elkínzott volt a büszkén hátravetett arcból előpatakzó nézés.</p>
            <p>A fiu lehajtotta a fejét. Huszonkét évének minden áhitatos szelidségével nyúlt a
               leány keze után. Sajátjába vette, - halk, finom mozdulatokkal babusgatta, föl, a
               fáradt csuklóig. Eszébe sem jutott hogy mezitelen női testet érint, pedig tudata alól
               férfiassága villanásszerűleg bonta­kozott ki tőle.</p>
            <p>Tunya árnyékokkal sürgette őket a muladozó idő. Búcsuzniok kellett, habár - ezt
               tudták - most már nem sokára.</p>
            <p>Fölkeltek, szótlanul hagyták el az üvegházat. Azonban az őszi kert soványságai
               megszűntek képeket támasztani bennük. Nyugodtan, csak kissé elfáradva, fordították
               neki hátukat. A vas­kapu fehéren permetező világításában Kázmér szándékolt
               hangsúllyal megcsókolta Erzsébet kezét.</p>
            <p>- <hi rend="italic">Auguszta Viktriksz!</hi> A lehetetlen életkörülményekkel is
               megvivott, diadalmas olajfa: Béke-fa! - mondta belső, mély értelemmel.</p>
            <p>A lány szeliden és hálásan mosolygott:</p>
            <p>- Mindenkori jóbarátja, ha kedve telik benne...</p>
            <p>A „<hi rend="italic">jóbarátot</hi>” ő is aláhúzta.</p>
            <p>Szüksége volt egy közelebbi és ujabb horgonyra a már fölszedett után.</p>
            <p>Visszanézett az idegen, csábító kertre. A megvetkőzött ágak - mint régi küzdelmek
               hajótöré­sének roncsai - fenyegetőleg úsztak bele a sötétzománcú azúrtengerbe.</p>
            <p> </p>
         </div>
           <div type="chapter">
            <head>XXI.</head>
            <p>Másodlagos apaságának e próbatevő napjaiban érezte legjobban Sényi a magáravállalt
               feladat terhes voltát. Aggodalmától eltekintve, a szelíd kémkedés, mellyel a fiuban
               végbement titok­zatos változás oka után nyomoznia kellett: legnagyobb mértékben
               visszatetszett neki.</p>
            <p>Néha fellázadt benne a kérdés: Hát ki ő? Micsoda? - hogy földretartott orral
               szimatoljon egy gyermeknek nagyonis gyermeki nyomai után!? Miért várja ki, végső
               beteljesüléséig, a bőkezű adakozókra mindenkor visszaháruló ellenszenvet!? Miért nem
               keresi elő valahonnan, az itt rég hagyományossá lett ócska koffer fenekéről régi,
               büszke-dacos énjét? Hogy mulaszthatja el: már a következő órában megkeresni az egész
               dicstelen komédiából kivezető utat!?</p>
            <p>Nagy kifelé-buzdulásokkal - de belső meggyőződés nélkül - tartotta magának ezeket az
               ügyészi mód kiélesített vádbeszédeket, - tudva, hogy a felelettel: mindenkori módon
               adós marad. Egy pillantás az életből kisápadt asszony képére, vagy a belőle
               visszasugárzó gyermek egy véletlen mozdulata, megint felköti rá a szájkosarat...</p>
            <p>Egy átperlekedett óra után ujra kutatáshoz látott. Óvatosabb lett az orvosnál. A kész
               jelen­ségek hangyabolya: számára nem jelentett semmit. Túltette föltevését azon, hogy
               Kázmér esetében bizonyosfajta lelki zavarokról van szó. Ez nem az elmaradott-érzékű
               gyermekeknél koronkint fellépő, zavaros testi kényszer! Hamarabb következtetett
               valamely külső és még mindig túlkorai benyomásra, mely előkészítetlenül szaggatta fel
               a most is bábkorát álmodó férfijelölt vérző szárnyait.</p>
            <p>Mikor - az emlékezetes délután - először látta kilépni a fiut a park kapuján,
               ösztönszerűleg követni kezdte. A bokrok eltakarták s így tanuja lett a két fiatal
               találkozásának.</p>
            <p>Megállt, eltűnődött, de sehogysem vágott előtte a dolog. Annyira nem, hogy készült
               vissza­fordulni.</p>
            <p>Alig tett azonban nehány lépést, megnyikordult a párhuzamos út kavicsa. Az út
               kanyarula­tából a báróné gallérja kavargott elő. Sietve jött és szinte csak az utolsó
               pillanatban vette észre a férfit.</p>
            <p>Akaratlanul hátrahőkölt tőle.</p>
            <p>Az ok, mely idehozta erre a szokatlan helyre: egyezett Albinéval. Kázmér volt.
               Tűrhetetlen­nek érezte a megaláztatást, mely egy éretlen gyerek személyében csúfolta
               meg bájait, holott azok legfelső udvari körökben is nagy zenebonát támasztottak,
               olyannyira, hogy egy magas rendjellel lebánatpénzelve, kis időre hűvösebb éghajlat
               alá is kellett visszavonulnia...</p>
            <p>Hogy ujból feltrónolhasson önnön istenségére: tudnia kellett a kudarc okát,
               kimagyarázva, egész a nevetségig. Befészkelődött volna a fiu szemhéjjai közé, hogy
               még álmában is belé­láthasson! Ebben a törekvésében Sényi volt a legutolsó, akivel
               találkozni kivánt és nem is próbálta ezt palástolni. Ingerülten nézte végig a grófot.
               Az pedig állta konokul. A bizonyosság erejével futott át rajta a tudat, hogy a „hús”,
               a „lélegző fácán”: ez az asszony volt. A bibliai csábító nő, a kudarcos kísértő,
               akinek tolakodó vágyaira egy fiatal gyomor kitárulásai adtak választ.</p>
            <p>Igy megoldva olyan egyszerű volt a dolog, hogy visszahárított minden más föltevést.
               Sőt, a leleplezett asszony Lótnészerű elképedésében volt valami ellenállhatatlan
               komikum is, úgyannyira hogy Sényi - visszaidézve egyet derüs napjainak jóízű
               kacagásaiból - hangosan elnevette magát.</p>
            <p>Mirzli legott megmozdult.</p>
            <p>- Illetlennek tartom ezt a roppant derültséget! Nem magyarázná meg? - vetette oda
               harapósan.</p>
            <p>A gróf meghajolt, de azért zavartalan kedéllyel válaszolta:</p>
            <p>- Csak valami eszembejutott, még boldogult diákkoromból. Ez a mondás tudnillik: „<hi
                  rend="italic">Cur non ridet haruspex, haruspicem cum vidisset!?</hi>” De ön persze
               nem tanult latinul.</p>
            <p>- A mi köreinkben gyanus jel, ha valaki jódiák, kedves gróf! A dolog többnyire
               lecsúszott­ságra vall.</p>
            <p>Mint üstből szelepein át a gőz, élesen sziszegett ki belőle a felelet.</p>
            <p>Albin arcáról eltűnt a mosolygás.</p>
            <p>- Most egy rosszillatú bűnről lebbentette ám le a pokrócot! - mondta szárazon. - A
               tudatlanság a legnagyobb istenkáromlás. A „mi köreinkben” azt hiszik, hogy kényelmes
               tudatlanságban vegetálni és visszaélni a szabad testi kiterjedés lehetőségével: ez a
               kiváltságos lények egye­düli kötelessége. Kissé több értelem s a dolgokba való
               mélyebb belátás talán még elodázhatná a befejező csődöt.</p>
            <p>Rövid szünetet tartott, majd felhúzta egyik vállát.</p>
            <p>- Különben - folytatta - maradjunk csak a tárgynál! Hagyjuk a távoli dolgokat!
               Hogy-hogy választotta ma ezt a szokatlan sétahelyet!? Ázott fák, füvek, meg egy üres
               üvegház..?</p>
            <p>- Csakhogy az üvegház <hi rend="italic">nem</hi> üres!</p>
            <p>- Vagy úgy!</p>
            <p>Sényi hirtelen megállt. Erős tekintete belefeszült az asszony szemébe.</p>
            <p>- Most elárulta magát, - mondta csöndesen, de kivédhetetlen biztonsággal.</p>
            <p>Nyomban utána ismét megindult.</p>
            <p>- Legalább tudjuk mindketten, hogy miről van szó! Jöjjön kissé távolabb, semmi
               értelme sem volna megzavarnunk a bentlevőket.</p>
            <p>Az özvegy ajkábaharapott. Igen, hirtelen dühében kiadott magán. De ha ezt a
               stratégiai botlást nem akarta gyáva futás látszatával súlyosbítani, engednie kellett
               az óhajnak.</p>
            <p>A hátrányban maradottak tehetetlen fölénykedésével integetett le Albinra.</p>
            <p>- Úgy, úgy! Ön és dajkáltja botrányházzá avatják a kastélyt!</p>
            <p>Sényi halkan fölnevetett.</p>
            <p>- Megnyugtathatom! Az a nő, akire céloz, nem fog szégyenpirt kergetni Kázmér arcába,
               sem a miénkbe. Dajkáltam - mint nevezi - helyreállt lelki egyensúllyal búcsuzik majd
               el tőle.</p>
            <p>Mirzli karja tiltakozólag szökkent elő ruháinak dús ráncaiból. Teste, mely szinte
               fizikailag szenvedett a megbolygatott emlékek alatt, utánasiklott és megfeszült,
               vessző gyanánt.</p>
            <p>- Nem tűröm - fuldokolta.</p>
            <p>Azonban a férfi nyugalmáról hatástalanul pattogott le a tiltakozás. Egyszerre nagyon
               komoly lett és a hangja szinte apásan szelídre mélyült.</p>
            <p>- Nézze, ne folytassuk így, - mondta. - Ez csak komédia! Beszéljünk igazi emberi
               módon. Adok egy kérdést, válaszoljon őszintén és tárgyilagosan. Mit akar Kázmérral?
               Mért nem éri be az apával? Mi célja ezzel az ügyetlen kezdővel? Kérem, kérem, ne
               tiltakozzék! - fűzte hozzá, látva a nő ágaskodását. - Hiábavaló lenne. Az a tény hogy
               ön értelmes lény, még nem ad jogot arra, hogy magán kívül mindenkit vaknak és
               ostobának gondoljon. Én észreveszek mindent, ami köröttem történik. De ön talán nem
               mindig tudatosan cselekszik s ez sokban mentségére szolgál. Azért akarom, hogy végre
               egyszer való világításban lássa önmagát és azt a szerepet, amit játszik. Méltatlan
               önhöz, kijelenthetem!</p>
            <p>Az asszony fölcsapódott, mint egy megtiport kígyó. Bőszülten vágott a beszédbe:</p>
            <p>- Hallgasson! Hallgasson! Megvetem ezért a támadásért!</p>
            <p>Sényi vállatvont.</p>
            <p>- Huszonnégy üres órából ez is betölt egyet, - felelte. - Nagyobb baj, hogy az ön
               megvetése csak egy fénytöredéke annak a megvetésnek, mely a társadalom minden
               rétegéből felénk sziszeg! Ön és az önhöz hasonló arisztokraták könnyelműen lejáratják
               ezt az egész jobbsorsra méltó osztályt! Mert ne felejtsük el, hogy a nép már lát és
               mérlegel. S az itéletét - egyszer később - majd egy minden rendeletet és bevett
               szokásokat felforgató, egyetemleges rombo­lásban fogja kinyilatkoztatni!</p>
            <p>Az özvegy elutasitó kézmozdulatot tett.</p>
            <p>- Ön, mint próféta: roppant mulatságosan hat! De semmi közöm az úgynevezett „nép”
               evolució­jához.</p>
            <p>- Sőt igenis sok köze van hozzá! Ön - szépségén keresztül - befolyása alatt tart egy
               dúsgazdag földbirtokost. Ez a befolyás pedig szinte végzetszerű a környék népére. Egy
               része hatalmas sugárban vezeti ki az erőt a nemzet testéből a külföld felé. Ezek
               rétegekbe rakódnak a kivándorlóhajók szennyes fedélközén, mint elmérgesedett
               váladékai egy beteg rendszernek. A többi itthon, méltatlan sorban tengődve,
               lassankint elaljasodik. De atavisztikusan várja a pilla­natot, mikor erjedő
               gyűlöletét arcunkba sujtva, kielégíthesse magát az éhkoppos századokért. Aztán azt se
               higyje, hogy a környék népe elszigetelten áll! Csodálatos közvetítő ereje van a
               földnek! Majdnem azt mondhatnám, hogy a föld beszél azoknak, akik értik. Továbbítja a
               belevájt gondolatokat a szomszéd rögöknek s azok tovább és mégtovább, míg meglódul
               majd egyszer alattunk ez a szilárd talaj! Asszonyom, ön szinte sajnálatraméltó
               felelősséget cipel a szépségében. Az ön befolyása nem tisztán helyiérdekű.
               Következéseiben az egész országra kiható lehet! És ha már nem tudja, vagy nem akarja
               áldásos módon fölhasználni az apánál, kímélje legalább a fiut! Sokak vágyó szeme
               talán egy emberhez méltóbb jövő igéretét látja benne!</p>
            <p>Elhallgatott és várakozólag meglassította lépteit.</p>
            <p>A bárónő egészen megállt.</p>
            <p>Az idegen fogalmak nagy tömege megzavarta ugyan, de csak pillanatokra. Aztán sértett
               és ellenáradó asszonyisága kettőzött erővel lázadt föl. Lerázta magáról a már-már
               megfogant gondolatokat, mint porban megfürdött tyúk az alkalmatlan porszemeket.
               Távoli dolgokra irányított figyelme hirtelen elernyedt s mint elpattant húr vége,
               hegyesen szúródott ki belőle a személyében megtámadott, legközelebb-eső Én. A
               tekintetében, amint Sényire nézett, benne volt az, hogy most azonnal ütni fog, ha
               mindjárt az ütés lendületével sajátmagát hajítaná is el.</p>
            <p>- Talán féltékeny?! Házi lengyel!! - kiáltotta, kemény ellenfelek módjára támadottból
               támadóvá pattanva. S a hangjában már ott kötekedett a biztos diadal. - Oh bizony,
               nagyszerű ingyenélet esik itt, lecsúszott mágnások számára! De megnyugtathatom:
               Zamonszkowica földje elbír kettőnket is. Meghagyom a szárazdajka szerepében! Nem
               édesgetem magamhoz a drága kicsikét, akinek harisnyakötő szalagja jelenti az ön
               számára az élet fonalát. Elég „emberi” hangon beszélek? - nevetett. - Jó, ön akarta!
               Egyet azonban ne felejtsen el: nincs mit szememrevetnie. Ha én „végzetes” szerepet
               játszom a „nép”-nek túlzott csőcselék szem­pontjából, ön viszont jólfelfogott
               érdekből kótyagossá teszi a védencét, míg egy szép napon felcsap parasztprófétának,
               egy régi, történelmi multú osztály sírásójának! Egyébként örömöm­re szolgált, amit a
               szépségemről mondott!</p>
            <p>Magasbaszökkenő fejjel fölkacagott, mint egy égneknyerítő csikó, mely egyszer
               életében kedvére kijátszhatta magát.</p>
            <p>Diadalmasan legyűrt emberi voltának tora volt ez a nevetés.</p>
            <p>Aztán szájnyalogató bosszúteltséggel saját lelki hullája mellett hagyta a
               vérigsértett önérzetű férfit.</p>
            <p> </p>
         </div>
           <div type="chapter">
            <head>XXII.</head>
            <p>Malinának sikerült egy jó „fogással” újra Zamonszky kegyeibe férkőznie. A fogás az
               előkelő „Thea” névre hallgatott s ezenkívül vörösre okszidált hajat, pisze orrot és
               szemérmetlenül sok hamis ékszert vallott sajátjának. A titkár valami huszadrendű
               bécsi variété parkettjén botlott belé, egy különnapidij mellett átdorbézolt
               éjszakán.</p>
            <p>A dolog így történt: Malinát - fogadója helyett - a hasonnevű mulató előtt tette le a
               kocsis. Egyformán kapatosak voltak, úgy, hogy a titkár tulajdonképp már csak a
               füsttől opalizáló teremben jött rá a tévedésre. Késő lett volna visszafordulni, meg
               ez a bolond éjszakai kavargás tetszett is neki. Bizonytalan lábakkal átbotorkált a
               termen, egy üres asztalnak célzott. Szükséget túlzó erővel lendítette szabadra a
               széket. A szék kisiklott a kezéből és nekivágódott egy szomszéd asztalnál háttal ülő
               hölgynek, aki feketekávét ivott, konyakkal. Mielőtt mente­getőző szó eshetett volna,
               a nő felpattant és Malina arcán ottégett öt kemény ujj nyoma.</p>
            <p>Zavar támadt s a közelállók a viszálykodók köré sereglettek.</p>
            <p>A titkár diadalmasan vágta ki nevét, az összes predikátumokkal együtt.</p>
            <p>- Felelni fog a hölgyeért! - vetette oda a nő kísérőjének, akiről - igazi bécsi típus
               létére - nem lehetett megállapitani, hogy bérkocsis-e, vagy valami rejtve dorbézoló
               mágnás.</p>
            <p>De az odalökött név különös változást okozott.</p>
            <p>A talányos férfiú egyszerűen vállatvont, mintha azt kérdezné: mennyiben érdekel ez
               éngem? Majd beleködlött a háttér füsttömegébe. A haragvó hölgy pedig Malina karjára
               tette gyors­járatú kezét.</p>
            <p>- Az más! - mondta, harminckét-fogú nevetéssel. - Akkor nem haragszom.</p>
            <p>Kínálat nélkül letelepedett a bajthozó székre és egyetlen tekintettel magamellé
               ültette Malinát is. A körülállók már-már kijózanuló értelme zajos „hoch” kiáltások
               közt mámorodott vissza. A cigány nekifutott egy zörgő indulónak s ezzel a Fátum
               felült kiszemeltjei nyakába.</p>
            <p>Hajnali teremzárásra Thea elméletileg már a lovag úr barátnője volt.</p>
            <p>Ami kevés kioktatás még szükségesnek mutatkozott volna, azon egy önhitt ásítással
               nyujtóz­kodott át. Csak rá kell bízni! Ő majd tudja.</p>
            <p>Káprázatos szemtelenséggel debütált.</p>
            <p>Zamonszkyt megdöbbentette, de egyben végtelenül mulattatta is a dolog. Az a mód,
               ahogy ez a sehonnan előbujt kis senki fütyült minden rangra: némileg a romlatlanság
               illuziójába rin­gatta. A nő kitűnő ösztöne nyomban megszimatolta ezt, és most már a
               természetében rejlő nyerseséget rögtönzött mesterkedésekkel kezdte megtoldani, úgy,
               hogy a maga nemében tényleg egyedülálló egyéniséggé pallérozódott.</p>
            <p>Az ajándékokat felsőbbrendű gőggel fogadta, de volt rá eset, hogy nemtetsző dolgokat
               egy­szerűen visszadobott. Ilyenkor lármázott mint egy papagáj és szitkozódott, mint
               valami matróz.</p>
            <p>A szokatlanságok e tömkelege szinte új életre csiklandozta az unatkozó urat. Egyre
               több hamis ékszert vont be a forgalomból, mialatt hivatalnokai pattogó körömmel
               vakarták a fülük tövét.</p>
            <p>- Zamonszky megveszett! - ez volt az általános vélemény. Kispaloták, nagypaloták,
               nyaralók, jaht, automobilok, orosz szörmék, arabs lovak: egy özönét nyelték el a
               pénznek, úgy, hogy nem győzték milyen cimen elkönyvelni. Mert a megcsappant
               magánpénztár semmikép sem bírt volna el ilyen megrázkódtatásokat. Hozzá a parlagon
               hagyott birtoktagok, a temérdek kár, mely egymást érte volt az utóbbi időkben..!</p>
            <p>A jószágigazgató kezdte furán csóválni a fejét és mind gyakrabban utazott el az
               ország épp ellentett részébe. Kipattant valamiképp, hogy egy közepesnagy, de jól
               instruált földbirtokra alkudozik. Ez a hír, mint a szalmábakapott láng, harapódzott
               el a tisztikarban. A dolog jelentő­ségében senki sem kételkedett. Az uradalom
               szekvesztrum előtt állt.</p>
            <p>A jószágigazgató - immár kész birtokvételi szerződéssel a zsebében - eltökélt
               nyugalommal járt-kelt a zöld tanácsasztal körött. Kevésbbé bebiztosított uradalmi
               tisztek libegő orra izgalmas gyűlést szimatolt.</p>
            <p>Zamonszky kissé késve érkezett. Szép, kemény arca az új pajzánkodások hatása alatt
               valamivel lágyabbra enyhült. A gyűlést megkezdték. Nehány semmitmondó jelentés
               hangzott el, a resszort-hivatalnokok megtették előterjesztéseiket. Majd az ezt követő
               csöndben mozdult a jószágigazgató széke.</p>
            <p>A hatalmastestű móles - túltengő hasával egyensúlyozva - felkelt ültéből. Zamonszky
               felé fordult s mint valami vészt-trombitáló elefánt, beleharsogta a fölrettent
               emberbe százakra számított hangját:</p>
            <p>- Lovag úr, méltóságos urunk!</p>
            <p>Érezni lehetett az első mondatok rabulisztikájában az előre lerakott
               gondolattojásokat, melyekből a költés hevében végeláthatatlan tömegű beszédanyag fog
               életretámadni.</p>
            <p>Zamonszky feszengett. Az önhangjától ihletbe lódult ember úgy állt előtte, mint
               kivédhetetlen unalmak eleven jóslata. Hasztalan igyekezett szemmel ültetni, az
               elragadott hivatalnok vakká bódult önteltségében. Fárasztó, hamis fejhangba izgulva,
               most már rendíthetetlenül potyog­tatta magából a szót. Bűvészkedő mórikálással
               meg-meglegyezett egyet a lerakott gondolat­tojásokból s az érvre, vagy ellenérvre
               váró ötletek hovatovább kezdtek fölérni a gyöngyöző koponyákig. Mikor a fejszecsapás
               módjára lehulló kádenciák már darabokra vagdalták a kiszolgáltatottak idegeit, a nagy
               bűvész kilegyezett közéjük egy soványra-nyurgult rémet:</p>
            <p>- Ez a szekvesztrum, méltóságos úr! - mondta olyan hangon, mintha a legszebb
               mutatvá­nyainak egyikét sikerült volna a hallgatók idegeibe kápráztatnia.</p>
            <p>Kis szünetet tartott, holmi szerény, de öntudatos művész módjára időt engedve a hatás
               ki­bontakozására.</p>
            <p>Zamonszky láthatólag megdöbbent. Az elébe rázott ördögöcske immár bűvköréből
               kilépetten is, önálló valamivé duzzadt. Alapjábanvéve nem volt tisztában vele - a
               rávonatkozó lénye­gé­vel - de mert végérejárni unta is, félt is, csak annál nagyobbra
               nőtt benne az ellenszenv iránta.</p>
            <p>A jószágigazgató megint lélekzett. Ezúttal már feszült figyelem közepett beszélt.
               Túlsze­ré­nyen háritgatta el saját személyéről elévülhetetlen érdemeit. Aztán merész
               átíveléssel kinyúlt az idegekre szabadított rém után. Határozottan és sok jósággal
               kezdte terelgetni visszafelé, be a bűvös cilinderbe: ime lám, hatalmában áll! Az ő
               ujjai közt kezessé zsugorodik megint. „Én gyűröm, kenem így, így és ha vigyáznak önök
               minden intésemre: a rém el fog tűnni...” Lehetőségig gyümölcsözővé kell tenni
               mindent, ami az uradalom számára bevételt jelent! Most minden ötlet kincs! A
               tisztikar természetbeni járandóságát be kell vonni! Soha meg nem hajtott
               vadászterületeket bérbeadni! A parlagon hagyott földekre árlejtést hirdetni! Azonnal,
               azonnal!</p>
            <p>Sürgetőn, mint égő ház körül repdeső parancsok, hulltak ki belőle a jelszavak. Úgy
               hatottak a hallgatóságra, mint narkotizáltra a friss vesszőcsapások. Pezsgő
               lüktetéssel kezdett szürkülni bőrük alatt a felmozdult vér. A szemek nedves fényében
               ujonnanfogant eszmék úszkáltak, partkeresőn.</p>
            <p>Maga Zamonszky is visszabátorodott reménykedő lénnyé. Ujjai szét-szétmeredtek, mintha
               ő is vadászna a levegőben újabb ötletek után, melyeket a zöld asztalra lehetne dobni.
               Mindent helybehagyott, mindenre volt egy buzdító fejbólintása s így a rosszul indult
               űlés igen emelkedett hangulatban ért véget. Csak mikor hivatalnokai sorfala közt az
               ajtó felé indult, komolyodott el Zamonszky egy percre.</p>
            <p>Megállt, összevonta szemöldökeit és a zsebébe nyúlt. Síma papirlapokat vont elő. Egy
               karácsony­estén megbántott apa tompított szemrehányásával tartotta oda a körészorongó
               embereknek:</p>
            <p>- És ezt, urak, ne lássam többé! A papiros azért kétoldalú, hogy két oldalon irjanak
               rá! Ezek száraz, hivatalos dolgok, nem holmi verselések.</p>
            <p>Majdnem kicsúszott belőle az igazság, hogy hiszen ő úgy sem olvassa el őket! De még
               idejében észrevette magát.</p>
            <p>Egy leszegényedett cézár romokon-merengő nemességével tette hozzá:</p>
            <p>- Tudom, hogy a szekvesztrum reám is kötelességeket ró...</p>
            <p>Másnap a télire gyüjtő hangyák lázas hemzsegésével rebbent szét az élet a
               hivatalokban. A jószágigazgató kilincsét soronkívül kellett új fényre gerjeszteni a
               rátapadt kezek után.</p>
            <p>Mindenkinek volt valami nagyjövőt-látó éjjelen kiforralt terve. Egy-egy áldozattal
               mindenki hozzá kivánt járulni a nagy rendezkedéshez.</p>
            <p>- Csak lassan, urak, csak lassan! - buzdította őket a jószágigazgató, különben enyhén
               bosszan­kodva, amiért a megvásárolt birtokocska leendő bérlőjének sehogysem bírt egy
               levelet nyélbe­ütni...</p>
            <p>Zamonszky ezalatt a partraúszott hajótöröttek kétszeres életvágyával ragadott bele az
               új sze­relembe. Minden erjedt tovább, a megszokott fazékban, csak Bernáthnak voltak
               mikulásváró éjszakái.</p>
            <p>- Mit gondolsz - riogatta a folytonos gyermekszüléstől fásulttá szuszékodott nőt -
               egy ilyen úr, mint Zamonszky, nem mehet el szó nélkül az ötletem mellett!? Óriási,
               ahogy körüljártam az új cselédtörvényen! Mert ha átalakítjuk a munkáslakásokat, olyan
               bolond nagyképűséggel, amint azt a bölcs paragrafus előírná: szép pénz erejéig
               zsebébe nyúlhatna az uradalom!!</p>
            <p>Az asszony savanyút ásított.</p>
            <p>- Gabi megint bőg - mondta közömbösen. - Erigy apa, forralj neki spirituszon egy kis
               kamillateát! Én odavagyok már. Egész nap gyerekruhát vasaltam, majd leszakad a
               derekam. Én bizony nem mászom ki innen nektek!</p>
            <p>Majd hirtelen méregbefortyanva fűzte hozzá:</p>
            <p>- Tessék az alja is..! Te kerested!</p>
            <p>* * *</p>
            <p>Rövid időn belül elkészült a bérbeadandó birtoktagok árlejtése. Zamonszkyba csak
               utóbb szívárgott a már megemésztett emóciók erjedt utóízével, a dolog egész
               jelentősége. Egy nap - a takarékoskodó szándéknak egy önmaga előtt kérkedő pózával -
               személyesen állított be a tőzsdébe, másfélkrajcáros cigarettákat vásárolni.</p>
            <p>A tőzsde a városház mellett volt, szorosan ráragasztva, mint fészek a fa
               oldalára.</p>
            <p>A hirdetőtábla drótrostélyán át szemébevillant a saját neve. Hirtelen gyerekes
               kiváncsiság fogta el, hogy elolvassa az iratot.</p>
            <p>Eleinte tetszett neki.</p>
            <p>Ime, ekkora úr vagyok! - gondolta, a nagy számokon édelegve. Majd egy hirtelenjött
               gondo­latnál kialudt fogai közt a rosszulszelelő cigarettacsutka.</p>
            <p>Ünneprontóan hatott rá az utólagos mérlegelés:</p>
            <p>- Pályázhatnak erre a parasztok is..! Szabaddá vált előttük az út!</p>
            <p>A parasztok, akik elé akaratos szeszéllyel csapta le tilalmát..!</p>
            <p>Bántódva hagyta ott a rostélyt.</p>
            <p>Kellene legalább valami, ami kiegyensúlyozza ezt a hibát!</p>
            <p>Az András-kapunál Bernáth jött rá szembe. Hunyorgott a szeme az átvirrasztott
               éjszakától. A sírásba-csökönyösödött gyermek rikácsolása kivert belőle minden
               intellektualitást.</p>
            <p>Őméltósága hirtelen ötlettől megkapva köszönt rá:</p>
            <p>- Joreggelt-joreggelt! Hallja csak... izé! Multkor elfelejtettem valamit..!
               Tudniillik a parasztok eddig - fuvarozás ellenében - szabadon gyüjthettek gallyat
               mindenütt. Mondja meg az erdő­gondnoknak, hogy ezt az engedélyt visszavonom. Ki kell
               tiltani őket az erdőkről! Csináljon egy ilyen rendeletet, ezt üzenem neki!</p>
            <p>Azután - mintegy a tudat alól visszaötlő gondolattársulás nyomása alatt - vígan
               hozzátette:</p>
            <p>- Maga egy derék ember! Joreggelt!</p>
            <p>És helyrebillent önérzettel indult el a kastély irányába.</p>
            <p> </p>
         </div>
           <div type="chapter">
            <head>XXIII.</head>
            <p>Timár Pál csöndes poharazgatás közt üldögélt a nagyszobában a jegyzővel. Különben
               sohasem ivott, csak így, ha vendége került, illendőségből. Igaz, hogy Lentznek
               kétszer is oda­töltött, míg magának egyszer, de a hosszú ember ilyenkor maga jött
               segítségére. Felbámult a mestergerendára, mintha roppant fontos gondolatokba volna
               elmélyedve és csak az üveg koppanására ébredt vissza.</p>
            <p>Akkor sem tiltakozott túlontúl. Otthon ritkán szabadult egy kis jó italhoz, részint
               mert szőlő­nélküli ember volt, részint mert a pénz, amin magának ajándékozhatta volna
               ezt a kis élet­gerjedelmet, elolvadt az asszony kezén.</p>
            <p>A csizmadia-lánynak lakkcipő és selyem „jupon” kellett. A jegyző hideg keserűséggel
               beszélt róla, ott, ahova éppen beitta magát.</p>
            <p>- Ez az, Timár gazda, látja! Itt ásták el a kutyát! Az én iparoslány-feleségem
               grófnét játszik. Szégyelli már a paraszt is a maga paraszti voltát! Hány jár manap
               közűlük ősi népviseletben? Egysem. Senki! Szabottszoknya kell a Marcsáknak! Jó hogy
               sleppet nem farkalnak maguk után, a kergék! Nem kell a pruszlik, a párta! Veszett
               pesti hopszasszák járják a régi, szép magyar nóták helyén. Az már igen! A
               kisbéreskölyök tángót gajdol a szekér tetején. Befölleg­zett a nemzeti táncnak is!
               Valamirevaló faluban már bosztont tanít vasárnaponkint a borbély. És ahova ez az
               istenverte rángatózás bekap, onnan csufosan kikopik, a mi szegény csárdá­sunk. Jól ki
               is nevetnék, ha úgy valaki próbálkoznék vele! Igy vetkőzi le ez a nép lassacskán
               minden faji voltát. Ez lesz majd a veszte!</p>
            <p>Az öreg szomorkásan bólintott.</p>
            <p>- Nagy igazság szomszéd uram! Aztán ha csak egymaga volna veszedelemnek! De hány
               ilyen rág még minket! A jóúristen tudja, aki erre a földre igazította a szekerünk
               rúdját. Ha nem volnék hívő, azt mondanám: rosszkedvében! Mert vagy úgy van hogy sokan
               vagyunk rá, vagy hogy nem tudunk egymásközt kiegyezni. De kevés, amink van! Míg
               rajtunk nem jön megint valami fránya sor, hogy abból is kimellyesszen, amink lenne!
               Akkor bezzeg a semmi is elég, egyszeribe!</p>
            <p>- A rossz politika! A rossz politika! - élhetetlenkedett a jegyző. - Már ha úgy esik,
               hogy újból választunk, kétszer sem mondom, hogy föl nem lépek! Majd kieregetem én a
               hangom a nagybirtokról! Csinálok olyan zenebonát az országban, hogy beillik toros
               zenének!</p>
            <p>Timár Pál jóakaratú méltányossággal igazgatta ezt a borán át parasztpártivá
               hepciásodott, félvér németet.</p>
            <p>- Nono, uram! Középütt az igazság! Ésszel élő ember nem kívánja közűlünk ezt sem.
               Mert lássa, nemcsak falu van: de város is! Azt pedig a nagytag eteti! Ott is fajtánk
               lakik: élnie kell. Már pedig a paraszt csak annyit termel, amennyi neki magának elég!
               Búzát, tengerit. Felőle ugyan ottveszhet a többi! De hát a cukor miből lesz? A
               vásznat miből szövik? Mert a paraszt, uram, nem bajol efajta növénnyel! Aztán honnén
               kerül ki a hibátlan, jó állat!? A paraszt összeereszti a két rossz gebéjét, lesz
               belőle harmadik, mégcsúfosabb pára. Csak a szekeret elhúzza: elég neki. Hát a jó
               vetőmag? Nemesíteni kell ám azt is, különben egyfáradsággal felét hozza a rossz,
               acatos szemét!</p>
            <p>- Ebben van valami! - engedékenykedett a jegyző.</p>
            <p>Az öreg tovább bontogatta hetvennyolc esztendőn át összekapargatott igazságait.</p>
            <p>- Nem élhet mindenki a magáén, - mondta. - Ha megszűnik a nagybirtok: mi tartja el a
               nincsteleneket? Míg a világ világ: sose leszünk egyenlők! Idáig rendén. Csak ott már
               a hiba, hogy úgy szaporodnak emezek, mint a rosszulkelt lepény. Ez ellen kéne
               törvényt hozni, míg neki nem keseredik a paraszt. Mert ebben igaza van neki...</p>
            <p>Nem folytathatta tovább. Az ajtón - hangos csizmaköszörüléssel - két fiatal legény
               agyon­istenkedett be. Unokák voltak ezek is. Két izmos Timár-folytatás. Előző nap
               érkeztek haza valami messze városból, ahol három szűkölködő esztendőt katonáskodtak
               le, a haza jóvoltára.</p>
            <p>Pál fénylő, öreg szeme büszkén símogatta végig emberré pelyhedzett maradékait.
               Hellyel kínálta őket, poharakat is rakott elébük.</p>
            <p>- Arrafelé úgy sem ittatok ilyet, tudom!</p>
            <p>- No nem! - hagyta helyben az egyik, széles, kamaszos legyintéssel ütve a levegőbe,
               ahol orrcsiklandó muskotály-dohányillat kergetőzött a honi-karcos régérzett
               szagával.</p>
            <p>Jó beszédek jöttek aztán. A két obsitos egymás elől rángatta el a szót. Huncut
               virtusok emléke kerengett a teli poharak fölött. Pál önnön hangja szólt ki a két
               legénykéből, minthogy csakugyan, rajtuk keresztül tartotta is meg állandó fiatalságát
               hetvennyolc esztendőn átküzdött lelke. Nemzedékről nemzedékre vedlett a jelennel s a
               körötte zajló állandó megujhodás nem engedte elvénülni az agyát.</p>
            <p>Lentz bontotta meg az együttest. Nagyobb távlatú gondolatkörbe lovalta volt be magát,
               ez a vállveregető családiaskodás egyszerre szűk lett neki. Mint valami próféta,
               akiben bennrekedt a kinyilatkozás, vonult vissza.</p>
            <p>Az öreg most komolyabb végére fordította a szót.</p>
            <p>Barátságos, de már keményebb hangon mondta:</p>
            <p>- No fiaim, elég a meséből! Örültünk is, vígan is voltunk, nézzük a velejét!
               Minekelőtte munkába álltok, tudni akarom, hogy ki milyen szándékkal vagyon.</p>
            <p>A két legény összenézett. A szemükkel unszolták egymást, hogy: kezdd te! De aztán
               szinte egyszerre föl is kelt mind a kettő. A mozgásuk kemény ütemeiben, meg amint
               kinyurgultak, bennevolt még a keserves három év idomító munkája.</p>
            <p>A nagyobbik kezdte. Rövid szavaiban résztvett fiatal arcának minden rágóizma.</p>
            <p>- Tudom a dolgok sorát - mondta, mint valami jelentést. - Kell is már nekünk a munka,
               a haszontalan élet után! Házasodok, aztán odaállok, ahova állítanak. Bizonyosnevezetű
               Bakacsi Emerenciát választottam párul. Jódolgú, takaros személy, kedvérevaló lesz
               nagyapámnak. Erről a végről biztos vagyok. Igen megszerettük egymást az árvaságban,
               három esztendő a latt...</p>
            <p>Lecsesszent a hangja, mint az elhúzott fegyverkakas.</p>
            <p>Timár Pál szemöldökei összefutottak.</p>
            <p>- Hát te? - intett a másiknak, aki egy még elmondatlan raport merevségével állt
               előtte.</p>
            <p>A fiu nekilélegzett.</p>
            <p>- Igencsak egyek volnánk bátyámmal, - adta ki magából a nehezét. - Az ő szándéka az
               enyém is, a választottam testvér az övével. Se dologban, se rangban nem marad
               hátrább. Nagyapánk döntsön fölöttünk.</p>
            <p>Pál kitolta maga alól a széket. Néhányszor súlyos léptekkel fölmérte a szobát. A két
               legényt mintha már nem is látta volna. Elívelt a tekintete a fejük fölött.</p>
            <p>A szabad örvendezések jó percei után: imehát megint eljött az ő órája! A szigorú
               parancsok, megtagadott kívánságok szűkmarkú órája! Mikor nem nézheti ezt a két
               lelkének-drága emberígéretet, csak az egész törzsökös tömeget, melynek különálló
               egyedeit puszta számmá hitványítja az összesek távolabbi érdeke...</p>
            <p>Lassan feléjük fordult, kiknek folytatástkereső, termékeny fiatalságában úgy ráismert
               a maga hajdani, nemzedékültető akaratára..! De minél jobban érezte elbukott vágyuk
               keserűjét, annál szigorúbb szárazsággal szólt hozzájuk a hangja.</p>
            <p>- Szép a szándék, ha mód van rá! - mondta komoran. - Tegnap óta volt időtök
               körülnézni itthon. Minden családnál bábát várnak, ki előbb, ki utóbb. Tartson meg az
               Isten minden magot, mely életrefogant, de ne adjon utánuk még többet, az előbbjöttek
               kárára! Amink volt, maradt annyinak. Csak a kenyérvárók szaporodtak el. Nem kellenek
               új anyák gyermeket szülni és gyermekek, vándortarisznyát fogni! Egyetlen maradékomat
               sem adom Amerikának! Mostantól nem ülünk több kézfogót, mig az új jövevények alá egy
               újabb tag biztos életet nem tolhatunk. Maradjatok, dolgozzatok, de házasodásra ne
               gondoljatok!</p>
            <p>Mikor kimondta, elfordult. Érezte szavaiból kongó ítéletharangját a szörnyű
               meddőségnek. Alaktalan semmibe visszafojtott, életretörő, halott életek csörtettek át
               a lelkén.</p>
            <p>Súlyos léptekkel járt végig a szobán. Mint valami sokágú, mély fájás, apró emberi
               karokkal nyúlt ki lelkéből a panasz: „Lennénk, de nem lehetünk..!” És ettől a
               nemzedékölő vádtól alábbhanyatlott a kemény inakon ülő, ősz feje.</p>
            <p>Jó lett volna most egész meghajtani, örök természetességgel adakozó békére ágyazni, -
               szelí­den nagyapásan szívéreszorítani ezt a két kemény rügyet, mely egy
               végeláthatatlan ígérettől: saját voltának friss folytatásaitól duzzadozott.</p>
            <p>De királyok sorsa volt az övé, akiknek elhatározó ujjmutatással néha legénebb
               véreiket kell száműzniök az örök kietlenbe...</p>
            <p>Megfordult, kemény tekintettel végignézte a várakozókat. A két legényke állt, feszes
               haptákban, mozdulatlanul. Fiatal arcukról lefonnyadt a szeleskedő, roppant
               világölelés. Igy állhattak vártát ketten együtt, lélektelenül, kemény parancsokra
               merevítve, ott, az idegenben is. Megszokhatták. A rideg szót is jólismerték.</p>
            <p>- Megértettük, - mondták és lehorgasztott fejjel kibotorkáltak a szabad ég alá.</p>
            <p>Ott egy utolsó nagy kiáradással összeölelkeztek, mint valaha, mikor virágos,
               pántlikás süveg­gel együttindultak a hosszú útra. Este pedig - az öregek távoztával -
               nagyhangos ivásban ülték torukat, a remények többi özvegyével.</p>
            <p> </p>
         </div>
           <div type="chapter">
            <head>XXIV.</head>
            <p>Az árlejtés - melyet az annyira éhezett földtagra hirdettek - egyszerre
               életrecsiholta a parasz­tok már-már lelohadt mohóságát. Visszatértek a hangos
               beszédek. Az állak megint sóvár falánksággal csattogtak az uj eshetőségek felé.
               Szitkozódások és remények lökdösték meg a közös étkező asztalt.</p>
            <p>Ez a felbuzdulás kintről is tápot nyert most már. A földéhség - mint valami szörnyű,
               tépő láz - kiütött az egész környéken. Olyanoknak is folyt a nyáluk, akiknek két
               meztelen öklén, kétváltó gúnyáján kívül egyebe sohasem volt, - akiknek apja, dédapja
               is zsellérsorban rágta a nincstelenek savanyú kenyerét.</p>
            <p>Éppen ezért taglóként csapott rájuk a hír, amit egy falubeli ember hozott,
               bentjártából. Valami francia pamutgyárosról zenélt a fáma, aki gépekkel, szörnyű
               parasztpusztító kultúrával jönne le, hogy egytagban magáhozragadja az egész kérdéses
               földet.</p>
            <p>Tomboló gyűlölet toporzékolt föl erre. Ha kezükügyébe esik a váratlan vetélytárs, a
               parasztok nyomban szétmázolják, hogy végítéletkor sem keresi össze magát.</p>
            <p>Erzsébet ingadozva állt az újabb események sodrában. De már nem mert könnyelműen és
               egyoldalúan félteni, dönteni egy-valaki mellett, akiről csak annyit tudott, hogy
               keskenyek és ápoltak a kezei s hogy betűkkel fölszántott az értelme. A felsőbbrendű
               lényt sóvárgó felsőbb­rendű lény néha úgy összegémberedett benne, mint valami
               megijedt sűn, mely mellett termé­keny csattogással hasít el az eke. Az izzadtsággal
               kenyérré-muszájított föld roppant titka földerengett benne. Nevelése, belénevelt
               értelmisége mögül olykor hangos szóval hirdette ki vérében gyökerező, külön
               igazságait: az eredet.</p>
            <p>Már élt itt egy aratást. A lihegve küzdő testi erő rátört szunnyadó atavizmusára és
               megrázta az elvastagodott húrokat. Az akarat ellenállt még. De ahogy pengett, abban
               már lazulás volt: kilengés az eddigi irányból...</p>
            <p>Mindenesetre féltette Zamonszkyt. Hiszen, ha most újból ellenszegül, a sorsát - mint
               rette­netes jóslatot - leolvashatta atyjafiai arcáról. „Megöljük”, mondták ezek a
               földszínű, komor ábrázatok. De mennyi öngyilkos fájdalom lappangott ebben! Mennyi
               elfeküdt, kihasználatlan erő! Mennyi félrehárított marok! Milyen meghazudtolása az
               öröktőlfogva rendelt célnak! Lehetetlen volt többé elmennie mellette úgy, hogy az
               egyetemleges szorongásból vissza ne sugározzák rá is, legalább egy sejtelem. A
               személyekbe szűkült tömegérdek végül is cseleke­detre rázta.</p>
            <p>Egy reggel csak arra ébredt, hogy kihallgatásra jelentkezik a lovagnál. Meg kell
               tennie mindkét fél érdekében, addig míg nem késő. Beszélni, felvilágosítani s ha
               kell, kérni is fog. Ki ő, mi ő, hogy egyenrangúak módjára büszke semmit-elfogadásba
               burkolódzzék?</p>
            <p>A reggeli elhatározások rendkívül egyszerű színében látta minden tennivalóját. Hídul
               veti saját lényét a két távolszakadt part közt. Ez az egész. De hát nem arra
               született? Hát meg fogják ezek érteni egymást valaha is, hallócső nélkül? Mért eszi
               kenyerét az egyiknek, ha még a legparányibb szolgálattól is visszadöbben? És mért
               merített a másikkal ugyanazon kútjából a műveltségnek, ha a legegyszerűbb dolgot sem
               tudja megértetni vele!?</p>
            <p>Sietve felöltözött és nekiindult.</p>
            <p>Csak a városhoz közel nyílott rá az a gondolat, hogy első szembeállásra készül a
               férfivel, aki fiatal életében az Egyet - az elsőt - a diadalmas típust
               jelentette...</p>
            <p>Fölizzott altruizmusát hideg párával lehelte át a gyöngeség, az önzés. Kezdte előre
               érezni a kényelmetlen percet, melyben kérnie kell valamit - egy nemszeretem-dolgot -
               és hogy a bemutatkozásnak ez a módja: előnytelen az ő legegyénibb személyére
               nézve...</p>
            <p>Hátha őt is kivezetik, mint a nagyapját? De lehet, hogy be sem bocsátják! Szinte
               kívánta volna is már.</p>
            <p>Saját ijedelmétől megrettenve, megszaporázta lépteit.</p>
            <p>Eh mit! A tények nem változtak elindulása óta. A veszedelem fennáll s ez az egyedüli
               mód, használni mindkét félnek. Éppen a háttérbeszorított énje fogja legjobban
               segíteni.</p>
            <p>Elszántan fordult be a kőoroszlános kapun. A véletlen mellészegődött. Egyik
               hivatalnok a másik kezére fontoskodta, mint valami értéktárgyat, melynek nem szabad
               elkallódnia és melyért kissé mindannyian felelősek. Látta kikönyökölni szemükön a
               megvesztegetett hímet. Mire a vastag ajtószőnyeg összehullt mögötte, már el is
               párolgott minden gyávasága. Büszkén és határozottan állt meg s ebben a megállásban
               benne volt az egész faj kiegyenesedett gerince és a nő jóltudó öntudata.</p>
            <p>Zamonszkyt úgy megütötte ez a hirtelen jelenés, hogy szinte elfelejtett fölemelkedni.
               De aztán a helyzethez józanult és mindkét kezét nyujtva, elébement. A
               templomszenteléskor érzett bámulat - mint valami meglobogtatott takaró - ujra
               visszaterült rá. Emlékezett jól a leányra, sőt gondolt is rá gyakran, a megkötözött
               kezű nagyok tompa elmérgelődésével. Széthulló, híg szeretkezései közt, sokszor csalta
               magát a parkbeli találkozás eshetőségeivel.</p>
            <p>Most hát itt van, alig karlendítésnyire tőle, maga a lélegző való!</p>
            <p>Nagy férfiöröm futott át rajta, amint - közel hozzá - lebocsátkozott egy
               karszékbe.</p>
            <p>Nem akart túlmohó lenni, hiszen a lehetőségek ajtaja már úgyis megnyílt előtte.
               Minden egyéni varázsának kibontásával igyekezett még feljebb fokozni azt, amit ez a
               látogatás sejteni engedett s amit a fejedelmi ártatlansággal kitárt szemekből
               kiolvashatott.</p>
            <p>- Lássuk csak - mondta a szigorúan tárgyilagos tényállást végighallgatva. - Igen,
               ilyen világí­tásban, a dolgok persze másképp hatnak! Ha önt küldik szószóló gyanánt
               rokonai, mindjárt először, ez az ügy már rég nyugvóponton állna!</p>
            <p>Erzsébet nagy tekintettel, komolyan válaszolt:</p>
            <p>- Senki sem küldött, méltóságos úr. Sőt nem is tudják, hogy jövök. De itt közben
               elmagyaráz­hatatlan dolgok vannak, melyekre lehetetlen kiterjeszkednem... Elég talán
               annyi, hogy nemcsak rokonaim érdeke hozott ide...</p>
            <p>A lovag úr finoman mosolygott. Kívül zárkózott, de belül egész lényén végigfutó volt
               ez a mosoly. Már... leltározgatott. Egy percre fölsistergett benne a türelmetlenség.
               A „mikor” és „hogyan”. Azonban mégis visszagyömöszölte egy udvarias gesztusba.</p>
            <p>Vontatottan mondta:</p>
            <p>- Az ügy bonyolult. Természetesen tájékozódnom kell előbb, a hivatalnokaimnál.
               Őszintén szólva... rokonai kissé kedvemet is szegték! Ezt lehetetlen elhallgatnom. De
               hiszen a tegnap és holnapnak közte áll a ma és az ön szép szemei...</p>
            <p>Nyomatékosság kedvéért szünetet tartott és Erzsébet arcán könnyű pirosság suhant
               át.</p>
            <p>- Oh, hát semmi biztosat sem tudhatok meg!? - kérdezte, hogy elpalástolja
               zavarát.</p>
            <p>A férfi széthullatta ölében összefont ujjait. Olyan aláfestéssel, mely már magában is
               kész szerelmi vallomás volt, mondta:</p>
            <p>- Annyival kevésbbé, mert ezáltal magamat fosztanám meg egy újabb
               viszontlátástól!</p>
            <p>A lány távozásra emelkedett.</p>
            <p>Idegen, szédülő hanggal ejtette ki:</p>
            <p>- Mikor jöjjek... tehát legközelebb?</p>
            <p>Zamonszky szintén fölállt.</p>
            <p>- Nehány hét... Két hét mulva. Estefelé - válaszolta kissé szaggatottan, mert a
               fiatal lány közelsége megint nagy erővel kezdett rá hatni.</p>
            <p>Majd sietve tette hozzá:</p>
            <p>- De nem itt, hanem a vadászkastélyban. Szükségtelen végigjárnia minden dohos,
               hivatalos szobát...</p>
            <p>A szó elhangzott és megállt fölöttük a csöndben.</p>
            <p>Erzsébet önkéntelen tiltakozásra mozdult. De tekintete találkozott feleútban a férfi
               tekinte­tével. A szép szemek rég megálmodott kifejezéssel néztek rá.</p>
            <p>Lehajtotta a fejét és hallgatott.</p>
            <p>Mellettük egy kis asztalkán virágok pompáztak egy ezüst virágtálban.</p>
            <p>Zamonszky kivett közülök nehányat és átnyujtotta. Ezzel mintha ismét megindult volna
               a pillanatnyilag elszűnt cselekvés.</p>
            <p>Erzsébet a virágok felé hajolt. De mielőtt megfoghatta volna, a férfi ujjai már
               elbocsátották őket. Leestek a szőnyegre.</p>
            <p>Mindketten egyszerre kaptak utána. A két kéz egymás felé rándult és a férfi ujjai
               fogvatar­tották a vonagló, keskeny csuklót.</p>
            <p>- Miért futott el akkor este olyan ijedten előlem, a parkban? Hát csak erre az egy
               érzésre képes irántam? A félelemre? Olyan nagyon ijesztő vagyok? - kérdezte elfojtott
               hangon.</p>
            <p>A leány szédülve rázta meg szép, gyászkeretes fejét.</p>
            <p>- Jó. Elhiszem. El akarom hinni, hogy bennem magamban is van valami, ami
               értékelhető... Hogy a sors nem predesztinált az erőszakosságra, vagy elfogadni azt,
               amit mások szeme lát meg nekem, a mások érzékein át. De ezt csak ön hitetheti el
               velem! Az ön kedvéért megteszek mindent. Soha kimondott szót még olyan kereken vissza
               nem vontak, mint én fogom vissza­vonni a magamét... Ha ön kárpótolja az
               önérzetemet... Ha jó lesz hozzám kissé... Leg­közelebb, ugye, nem fog félni tőlem
               többé?</p>
            <p>Erzsébet úgy ismételte, mint egy álmodó gyermek:</p>
            <p>- Többé nem...</p>
            <p>Maga sem tudta, hogy került ki az ajtón. Csak mikor már kintjárt a tágas, napsütött
               folyosón, ébredt magához.</p>
            <p>Valaki mellette lépdelt. Szólt hozzá.</p>
            <p>Kázmér volt. Látta kijönni. Kiáltott is. De a lány most csak befelé hallott.</p>
            <p>Rátette hát egyik kezét a kezére.</p>
            <p>- Hol járt itt?</p>
            <p>Erzsébet holdkóros fölrettenéssel nézett rá. Ijedt szemében még mindig a megélt
               percek tükröztek.</p>
            <p>Első mozdulattal a virágait rejtette magához, mintha menteni akarta volna a
               büszkeéletű szirmokat a rájuknehezedő, beteg faggatástól.</p>
            <p>- Hiszen látja! - mondta s ebben szemrehányás volt a megzavart boldogságért.</p>
            <p>Majd engedékenyebben fűzte hozzá:</p>
            <p>- Hivatalos ügyben fogadott őméltósága.</p>
            <p>Kázmér nem felelt. Fáradtan és meggörnyedve bólintott. Csak a szemei álltak néma
               figyel­meztetéssel a védőleg tartott virágokon. Ezek... valóban nem voltak hivatalos
               jellegűek.</p>
            <p>Erzsébet megértette a csöndes pillantást s az ijedtség - mint fölzavart kígyó -
               átcsúszott a lelkén. Ami utána maradt, az nem volt többé szépség és diadal, hanem
               fölnyálazott gyanú.</p>
            <p>Csakugyan..! Hogy jutott ő ezekhez a virágokhoz!? És mindannak, ami történt, szabad
               volt-e történnie! Ebben az állandó, rettenetes nivellálódásban hová tért el az
               eredeti céltól? Hol maradtak a parasztok s a néha már-már megértett, élni-akaró
               tömeg? Mi rángatja egyiktől a másikhoz?</p>
            <p>Most már unszolás nélkül és mint valami nehézzé lett terhet, hullatta le a kiegészítő
               vallo­mást:</p>
            <p>- Két hét mulva ujra jelentkeznem kell a vadászkastélyban.</p>
            <p>Kázmér a tekintetében jajdult fel. De nem szólt. Az apa személyéhez még nem ért föl
               nála semmiféle gyanú.</p>
            <p>Azért egy idő mulva mégis kijajdult belőle a gyöngék könyörgése:</p>
            <p>- Ne menjen! Ne menjen el! Ne menjen oda! Igérje meg, hogy nem fog elmenni!</p>
            <p>Erzsébet várt ezekre a szavakra. Tudta hogy jönni fognak, hogy jönniök kell. Pontos
               visszhangjai voltak saját kijózanult ítéletének.</p>
            <p>Valóban! Mit is keresne mégegyszer ott, ahol elmondott minden szükségeset? Hacsak...
               a saját végzetét nem! Mert végül is, hová vezetne az út? Mit várhat, mit szabad
               várnia a Zamonszkyval való találkozásoktól?</p>
            <p>Összeborzongott a gondolatra.</p>
            <p>Nem, nem! Kázmérnak igaza van! Jobb ma megelégednie az élettől kapott alamizsnával,
               mint majd késő megbánással jajgatni azt a percet, ahonnan a nekiindult lendület már
               sodorja magával, mint tavaszi ár a fellazult partot...</p>
            <p>Megállt s olyan mozdulattal, mely kapaszkodás volt saját józanságába, nyujtotta
               búcsúra a kezét.</p>
            <p>- Nem fogok elmenni, - mondta.</p>
            <p>S ebben a percben úgy érezte, mintha valami erős biztonsági-zárt reteszelt volna
               magára és ezentúl joga lenne nyugodtan bontogatni mögötte a Ma ajándékait.</p>
            <p> </p>
         </div>
           <div type="chapter">
            <head>XXV.</head>
            <p>Erzsébet látogatása után Zamonszky valóságos másodvirágzásba esett. Egy serdülő lány
               hiúságával állt meg néha az öltözőkabin tükörfala előtt, mely visszaverte diadalmas
               férfiszép­ségét. Az önmagában és önmagáért hódító férfi nagy büszkeségében, csaknem
               szerelmes gyöngédséggel gondolt a lányra, akinek ezt a nagyszerű érzést
               köszönhette.</p>
            <p>Öröme átfolyt a családi együttlét óráira is. Mindenkihez volt egy jó szava. Kázmért
               váll­veregető apai barátsággal kezelte, Sényihöz udvarias és lekötelező igyekezett
               lenni, sőt egy estén - saját szokatlan jóságán föllelkesülve - gyöngéd és megbánó
               szavak közt emlitést tett az elköltözöttről is.</p>
            <p>Albin várakozó álláspontra helyezkedett ezzel a gyanus változással szemben. Komor és
               fürkésző lénye rég elfelejtette már a megnyugtató hitet. Önuralmán, hogy a dolgokat
               fogadta, áttetszett az erőszakoltság.</p>
            <p>Pedig ez egyszer nem volt igaza.</p>
            <p>Zamonszky jóságából kivillant az ember, akinek emelkedettebb hajlamait elfojtották -
               hazug nevelésén és életkörülményein át - állandó akaratbénulásai. Az önállóan
               cselekedhető, történéseknek kitett emberek harcos boldogságát nem ismerte. Ezer
               szemet vonzó, igás nagyléte belehajszolta egy igazi, mély örömök nélkül való
               kirakat-életbe, ahol csak gesztusok voltak, áttetsző, híg kis szeszélyek, de egyetlen
               konc sem az éhező emberléleknek. A nagy bum-bum közepett kifejthetetlenül kallódtak
               el egyéni élete és értékei, ami bizonyos gonosz­kodással bosszúlta meg a céljától
               eltérített sorsot.</p>
            <p>Az özvegy tüntető fölénnyel bánt az ellágyult emberrel. Néha nagyonis összefüggő
               pillantá­sokkal méregette apát és fiut s mint fanyar gyümölcsből a magokat, apró
               gúnyolódásokat köpdösött ki rájuk. Majd hogy ezzel sem sikerült a figyelmet
               magáraterelnie, a mindenáron kultuszravágyó nők falánk étvágyával vetette magát a
               fiatal titkárra. Ez azonban elég ravasz volt ahhoz, hogy lényegében józan maradjon és
               hogy a torzsalkodók hátáról magának akassza le a köpenyt.</p>
            <p>Az elszámolási viszony, melyben a magánpénztárral szemben állt, ölébeszórt minden
               lehető­sé­get. Ellenőrzés hijján akkor és annyihoz fért hozzá, amennyit épp akart. És
               az elszegénye­dett dzsentri-fiu nem ismert irgalmat. Feneketlen mohósággal kaparta
               vissza maga alá az ősök által kidáridózott talajt: a pénzt, mely föld is volt, kúria
               is volt, meg négylovas hintó, aminek már fölvert porát sem szagolta előtte három
               generáció.</p>
            <p>Az özvegy bomlása újabb gerezdeket hozott a sóvárgott bőségkánaánból. Nem ugyan olyan
               tömötteket, mint a lovag úré, de utóvégre azok is csak engedtek valamit a prés alatt!
               Alig két esztendeje lopta még - külön fizetség mellett - a lophatókat, de már nem
               cserélt volna erszényt a kastélyban megforduló akárhány mágnásúrfival sem.
               Mindazonáltal megmaradt szerénynek, fölfelé-csodálkozónak és visszaméltóságozta
               kegyes letegezőit. Változatlanul kielégítő módon közvetítette az apró családi
               intrikákat, anélkül, hogy azok egymással valaha komolyan össze­ütközhettek volna.</p>
            <p>Jelenlegi állapotában Zamonszky kevés gondot adott neki. A kis vadászkastélyt már
               alka­lomhoz igazította és az uraság bevette ide magát, mint egy ostromra készülő
               várba. Ebben a környezetben - ahol minden bútordarab legegyénibb sikerének igéretétől
               duzzadozott - legyőzve halálos irtózatát a betűk iránt: maga tanulmányozta át a
               kérdéses bérletre vonatkozó iratokat. Olykor látni vélte azt a percet, mikor
               nagyszerű örömök után, jóleső bágyadtsággal nyúl a tollért, hogy ott, a leány előtt,
               vezesse rá az aktacsomóra kedvező határozatát.</p>
            <p>* * *</p>
            <p>A kitűzött nap elérkezett végre.</p>
            <p>A reggeli köd eloszlott délben és vörössárga pompájában kifejtette magát az ősz. A
               levegő hűvös volt és a döntő fontosságú órák nagyszerűségét lebegtette.</p>
            <p>Zamonszky korán ébredt. A nászukra készülő hajadonok tompa izgalma gyötörte. Néha
               biztosra érezte a legteljesebb sikert; viszont a következő percben éppoly erővel ült
               nyakába a kétség. Hánykolódva a két véglet között, szinte testileg is szenvedett,
               úgy, hogy jöttek pillanatok, mikor csaknem azt kívánta, hogy bár bele se kezdett
               volna ebbe az egész dologba! Az eldöntetlen önérték-próba rendkívül fontosságúvá
               tette előtte az egyszerű kis polgárlányt, akit különben is egész fölcsigázott
               étvágyával kívánt.</p>
            <p>Valahára bealkonyodott. A nap vére lefolyt az égen és a kis kastély fölágaskodott az
               eljöven­dő percek titkáig. Csak itt-ott, egy-egy roppanó hanggal tört be kívülről az
               erdő.</p>
            <p>A férfi az ablakhoz ment. A csupaszra vetkezett fák közt be lehetett látni az egész
               utat. Nép­te­len volt az, majdnem elhagyatott. Mint elfeküdt tetem, melyet otthagyott
               az élet. Ez a roppant csönd most hirtelen szomorúvá tette. Mintha temetőben lett
               volna, mélyen a sírboltban, még elevenen. És hasztalan vágynék ki a történésekkel
               teli napvilágra: címeres koporsójára rátérdelne tarka sallangokkal fölcicomázott
               méltóságos önmaga, s visszanyomkodná... Neki nem illik egyet lódítani a sorsán, -
               elébemenni, megnógatni, kifacsarni a markából, kirázni a tarisznyájából, amije van!
               Neki itt kell fetrengenie, behűtötten, sem élve, sem feloszolva, mozdulatlanul. Várni
               az üvegfalon át, félrefordult üvegszemmel, hogy mellényújtóztassanak valakit, - vagy
               hogy a szabadok - önzők! - ajtót nyissanak rá.</p>
            <p>Minél mélyebben hajolt az alkony a fák koronájára, minél valószínűtlenebb lett már,
               hogy jöjjön, jöhessen a lány, az ismeretlen ízű várakozás annál nagyobb szeletnyi
               embert kanya­rított ki a kiváltságos lényből. Egy nagyon-halandó pillanatban már azt
               is megfogadta, hogy ha mégis rányitna, egy ujjal sem fog hozzányulni. Meghagyja
               tisztának, hálából.</p>
            <p>De az alkony lassan éjszakába ájult és távolabb, a város irányában, kigyultak az első
               utcai lámpák. A szomszéd benyílóban finomművű régi óra verte bele a csöndbe a bukott
               remények elszállt pillanatát.</p>
            <p>Nem volt mit várni többé.</p>
            <p>Kiegyenesedett és lassan elfordult az ablaktól. S ebben a pillanatban tisztán érezte,
               hogy vala­mi, ami gyakorlatlan, gyönge madárfióka módjára az előbb fölszárnyalt
               benne, most örökre leterítve, elfacsart tagokkal hullik vissza a lelke fenekére.</p>
            <p>Körülnézett a nászruhás szobán és egy rossz, elútálkozott mosolygás, mint keserű
               folyadék, ömlött el a száján.</p>
            <p>Ime, ennyi pompa közt mily szegény az egyén! Annyira semmi, hogy nincs is, mint
               maga-létező dolog, csak mint egymásmögé írt számok és lefüggő cifraságok
               hajtógépezete. Ha a gépezet megáll, egy újabbat gurítanak helyébe és minden megy
               tovább. Neki csak annyi értéke van, amennyiben vagyonát személyesíti...</p>
            <p>Csöngetett. Nyomban rá az autó kiköhögött a kapun.</p>
            <p>Magára terítette felöltőjét és kilépett. A gép fölszirénázott s nekifurakodott a
               növekvő sötét­ség­nek. Az avar felzörgött utánuk s a bokrok visszaforgatták
               széltől-sodrott fejüket a magános utas felé.</p>
            <p>A domboldalról úgy ereszkedtek le, mintha zuhannának valahonnan, ahol messze látott a
               lélek és ahová... nem fog többé fölkapaszkodhatni.</p>
            <p>Lent kitárta már ölét a nagy lapály s a kalaplengető, hazug-gesztusos élet.</p>
            <p>Néhány ember úgy állvamaradt a címeres autó láttára, mintha magában az a tény, hogy
               ők is igyekeznek valahová, tiszteletlenség lenne az uraság iránt. Frontot vágtak a
               kocsiút felé, mélyen beleköszönve az árnyékká nyúlt semmibe. Zamonszky nagy kedvet
               érzett volna nekikhajtatni.</p>
            <p>* * *</p>
            <p>Mikor lakosztályába ért - ujabb, kellemetlen meglepetésként - Mirzli fogadta. Az
               özvegy rég készült már erre a látogatásra. Malinából ugyan nem sikerült híreket
               kisajtolni a hűtlen lovagjának jelenlegi életmódjáról, de ez fölösleges is volt. A
               palotában minden hivatalnok, minden jóravaló lakáj tudott a szép idegen leány
               „kihallgatásáról”... És a bárónő kitünően ismerte a maga embereit. Egy tekintet a
               férfi sötét arcába: föltette a játékvárra az utolsó építőkövecskét.</p>
            <p>Kézcsókra nyujtózva mondta:</p>
            <p>- Remélem, nem zavarom?</p>
            <p>Zamonszky lanyhán tiltakozott.</p>
            <p>- Hogy gondol ilyet!</p>
            <p>És leültette magával szemben.</p>
            <p>Vontatott beszélgetésben, nyugodt tempóval feszegették a türelmüket.</p>
            <p>Végre az özvegyből kizökkent jövetelének igazi célja.</p>
            <p>- Ön mostanában kissé kedvetlennek látszik, - állapította meg, átlátszó sajnálattal.
               - Nálam felületesebb megfigyelő szinte még összefüggésbe hozhatná ezt azzal a szép
               plebejusnővel, akit nemrég fogadott! De én ismerem az ön arisztokratikus hajlamait!
               Egy ilyen származású személy nem kerülhet abba a helyzetbe, hogy önnek kellemetlen
               órákat szerezzen, ugyebár?!</p>
            <p>Ezt már elhelyezte.</p>
            <p>Zamonszkyn belül sistergett végig a zuhany. De azért sikerült jól mosolyognia és egy
               legyintés is előkerült még valahonnan, az izmok idomításából.</p>
            <p>Mirzlit ujabb rohamra ösztökélte ez az ellenállás. Mint a féreg, mely kemény pontra
               harapott, vetette át magát hozzáférhetőbb helyre.</p>
            <p>Ezúttal rosszalólag emelte karikára a szemöldökét.</p>
            <p>- Akárhogy is álljon a dolog, egyrészt nem csodálnám, ha bosszankodnék! Kázmér
               tényleg tapintatlan önnel szemben. Ki hitte volna, hogy így a nyakáranő ez a sápadt
               gyerek..! Az ember azt gondolná, hogy esténkint még gügyög a párnáiba, pedighát -
               hála a gróf saját külön politikájának - ilyen nagy mérkőzésekre vállalkozik! Őszintén
               szólva, rendkívül csodálom Albint. Ez a szerep: fiut az apa ellen - - - Különben mit
               szól hozzá..?</p>
            <p>Zamonszky vállatvont.</p>
            <p>- Gyerekség!</p>
            <p>De a hangja már nehezen vált el tőle. Kázmér és a lány tehát ismerik egymást!? Talán
               jó együttesben bujtak is meg azalatt, mig ő várt és magános volt, mint valami bezárt
               kutya, melyet gazdája - a Siker - elfelejtett magávalvinni!</p>
            <p>A kudarc így már nem volt puszta vereség. Felsülés volt. Talán csiklandó serkentés
               mások annálmohóbb öleléséhez..! Mindazonáltal hogy nem hitt a két fiatal közt létező
               valamely komoly viszonyban, kellett most neki ez a leggaládabb föltevés, hogy a másik
               - a megalázó - se menekülhessen foltatlan bőrrel ott, ahol az ő hiusága megsebesült.
               Ebben a percben jobban szégyelte hogy kimélni akarta, hogy tisztán akarta hagyni,
               mintha hamiskártyázáson érték volna.</p>
            <p>A bárónő fölállt, búcsúzkodott. Kedves mentegetődzéssel dühítette az elkészült
               embert.</p>
            <p>- Igazán, föl sem említettem volna a dolgot - mondta - ha nem sajnálnám úgy
               megszokott sétahelyemet! De mióta találkahely lett az üvegházból, Albin - mint egy
               édenkertet őrző kerubin - elűz a látóhatárról minden teremtett lelket. Ez bosszant
               kissé.</p>
            <p>Zamonszky visszamosolygott az asszonyra, de úgy, hogy amannak egyszerre sietős lett.
               Utó­végre hátha kidűlne egyszer az udvariasság palánkja és mögüle az indulatok, mint
               magára­dühített kutyák: a vékonyába kapnak..?</p>
            <p>Azonban a férfi kitartott mindvégig. Csak mikor magáramaradt, torzult el a mosolya.
               Kida­gadtak az erei és homlokára bíboros lehelettel terült rá a vérmes emberek
               fenyegető réme.</p>
            <p>Ösztönszerűleg érezte, hogy könnyíteni kell most magán. Ökölbeszorult kezével, széles
               lendülettel elütött magától. A padló megrendült alatta. Valami sulyos tárgy
               görgedezve el­dörömbölt a lábai mellett.</p>
            <p>Felé sem fordult, egy karosszékbe vetette magát. Jó ideig maradt igy mozdulatlanul,
               lihegve a cselekvési vágytól. De mert minden ami körülvette, a kiállított dolgok
               megkötött rendjét sugározta ki magából, lassankint elnyúlt benne a tombolási láz.
               Kezdtek visszatérni tudatába az indulata alá merült gondolatok.</p>
            <p>Nem, ezt az órát, mikor jó akart lenni, mikor annyira vágyott egy csak-neki, az
               egyénnek szóló megbecsülés után: emlegessék meg sokan! Tömegeken rángatózzék át az ő
               sikertelen­sége és azt a jajt, amit ő ki nem mondhat, ordítsák helyette százan!
               Nyögjön a paraszt s a játékoskedvű pusztai királynőnek egész atyafiságában fájjon az
               ő kudarca!</p>
            <p>Csöngetett, magához kérette Bernáthot.</p>
            <p>Az ember jött és hajlongott.</p>
            <p>Elédobta a rosszemlékű iratokat.</p>
            <p>- Áttanulmányoztam ezt a históriát, - mondta. - Világos, hogy a francia konzorcium
               ajánlata kedvezőbb! Vezesse rá az iratokra, hogy ily értelemben döntöttem. Ez a
               parasztnépség különben sem érdemel semmi jóindulatot... Az erdőkből kitiltó rendelet
               megjelent már?</p>
            <p>Bernáth háromszor is bólintott:</p>
            <p>- Most van sokszorosítás alatt!</p>
            <p>Még motyogott valamit őméltóságának kitűnő ipari érzékéről, a gyárak belterjes
               gazdálkodá­sáról és a parasztokról, kiknek kezén elszegényedik a föld, de őméltósága
               már nem hallgatott rá.</p>
            <p>Az asztalon álló cigaretta-dobozba nyúlt, rágyujtott s az égő gyujtószálat olyan
               mozdulattal oltotta el, melynek Bernáth számára is megvolt a maga külön
               jelentősége...</p>
            <p>Értett róla és kihátrált az ajtón.</p>
            <p>Különös csend maradt utána. Mintha a tág hallgatásban fölágaskodnának az elhangzott
               szavak következményei:</p>
            <p>- „Sorsának ajánlom a lovag urat”..!!</p>
            <p>Zamonszky vállatvont.</p>
            <p>Jó. Tehát méltó fogadjistennel válaszol nekik.</p>
            <p> </p>
         </div>
           <div type="chapter">
            <head>XXVI.</head>
            <p>Timár Pál kiverte pipája maradékát, majd rálökte a kellemetlen holmit az almárium
               tetejére. Nem telt most kedve szelíd füstbárányokat eregetni, - minthogy semmi békés
               cselekedetnek nem volt ez az órája. Elővont egy széket, letelepedett, arccal a
               szürkülő udvarnak fordulva. De a szeme - mintha átfutott volna rajta a fény - üresen
               állt meg a bizonytalanban. Mint aki nem lát. Körötte zajgott az élet: ő ült
               változatlanul, mozdulatlanul, mint aki nem hall. Fehér haja alól éles vonalakban
               szögelt ki az arca. Az élők és érzők semmi indulata nem vibrált azon.</p>
            <p>Nem látott, nem hallott, nem érzett: mert nem akart.</p>
            <p>Kívülről pedig repedő hangokat hozott be a szél. A késő ősz förgetege bele-bele
               tépett az ősi ház cserépfödelébe. Rázta. Cibálta. A tetőt cipelő szolgafák nyögve
               lázadtak fel a rájuknehe­ze­dő évtizedes súlyok ellen. Rengett, dübörgött az egész
               épület. A nehéz tölgyfakapu sarkig nyitva állt; verdesett, mint valami béna, letört
               szárny. Sötét árnyak loholtak rajta ki s be, csapatosan.</p>
            <p>Mozgott az egész község.</p>
            <p>Minden gyűlölet, minden mezítelenre vetkeztetett remény ide úszott most be, - itt
               rakta le, gyüjtötte meg fölkavart hordalékát, úgy, hogy lassacskán szűk lett hozzá a
               nagy udvar. Nehány ember még a kenyérért küzdő szerszámot is ottszorongatta a
               markában, azonmód, ahogy belevágott a hír:</p>
            <p>- Nem lesz föld! Nem hogy az uj tagot, a régi bérletet is elvették tőlünk! A francia
               pamutos kapta az egészet!</p>
            <p>- Agyusztálhatja kend a jószágát, már a városi marhavágónál, hívja a párja! Nem lesz
               takarmány az egész környékben, annyi sem, amennyit a szemébehinthet kend!</p>
            <p>- Fölfordul a télen a szegénység! Még már a gallyazást is elsajnálták előlünk az
               urak!</p>
            <p>Ilyenfajta tüzeléssel feszegették egymásban a szenvedélyek gőzét. Pedig úgyis csak
               egy gyönge szelep tartotta már.</p>
            <p>Erzsébet megbujt szobájában, mint fölriasztott kis pók a hálója szögletében. Amin a
               többiek hiába tépték egymást: ő értette a miértet, kérlelhetetlen biztonsággal. A
               nagyhatalmú úr el­uta­sító mozdulata mögül a sértett férfi-önérzet ütött... Érezte,
               hogy jönni fog valami formában, már azon a napon, mikor megszegte igéretét. Az
               elmulasztott „kihallgatás”-t követő délelőtt behajtotta a félelem a városba. Mély
               megalázkodással akarta kiengesztelni a nagyhatalmú embert, amiért magára gondolt ott,
               ahol százak voltak és a százakkal fölérő Egy... Buzgó segíteniakarása úgy elsodorta
               Kázmérnak adott szavát, mint áradat a gyönge kis papírhajót.</p>
            <p>Ám a palota kapuja zárva maradt előtte. Már a portásnál elutasították:</p>
            <p>- „A méltóságos úr senkit sem fogad!”</p>
            <p>Aznap késő estig bolyongott az utcákon. Minden járókelőben Zamonszkyt kereste. Egy
               megálló fogathoz majdnem oda is libbent, míg végre különös szemmel kezdték ki az
               alkony szerencselovagjai. Ez ujból a kapu elé vitte. Hasonló eredménnyel járt, mint
               előbb. Belátta, hogy hiába minden: az elmulasztott pillanat többé vissza nem tér.</p>
            <p>Azonban most, mikor a szenvedélyek jóslatosan zúgták bele a jövő órákba
               cselekedetének következményeit: mégegyszer felvetődött benne az akarat. Utra készült.
               Világosságot sem gyujtott, csak ahogy volt, magáraterítette fekete kendőjét. Meg kell
               találnia Zamonszkyt, bárhol! Talán az utolsó pillanatban is lehet tenni valamit, ami
               megbékíthetné a feltorlott lelkeket. Vagy ha késő a százakra: az Egy talán még
               megmenthető. Figyelmeztetnie kell azt az embert a fenyegető veszedelemre, minden
               áron!</p>
            <p>Észrevétlenül kiosont a kapun és nekivágott a sötétségnek. A szél egyetlen rántással
               letépte fekete kendőjét és hajának pattanó, villanyos szálai kirugódtak fonott
               rendjükből. Ugy lobog­tak utána, gyászosan, csapdosva, mint a vele úszó végzet.</p>
            <p>Az elhagyott családi házban pedig tovább dübörgött az élet. Egymást szítva, egymás
               gyűlöl­ködő lelkét marcangolva: ököllé rándult az egész parasztság. Helyenkint az
               udvar közepén egymásbafolyó, sötét embertócsák képződtek. Egy rekedtté ordított hang
               halált károgott beléjük. Voltak akik veleüvöltöttek. Mások - a már nyomor-szítta
               energiájú korcspéldányok - tehetetlen panaszokba olvadtak:</p>
            <p>- Hasztalan, emberek! Hasztalan! Csak mindég az urak maradnak fölül! Törvény, minden
               őket segíti!</p>
            <p>- Nekik szabad a szegény szájából rágatlanul kivájni a betévő falatot!</p>
            <p>Az asszonyok rőzsét hordtak. Megcibálták a máskor gonddal ápolt kerítés-sövényt is.
               Ropogó tüzet penderítettek az udvar közepére, hogy a férfiak - kiket Krisztus
               sarujával se lehetett volna ma födél alá csalni - halálra ne dermedjenek.</p>
            <p>A tűz pattogásába nyikorogva vonított bele a pinceajtó, pókhálós odvából ontva a
               legfőbb bolondítót. De mielőtt a fennlobogó értelem elbutult volna, egy szikár,
               csontos asszony tört be a kör közepébe. Hústalan arcát beárnyékozta ráboruló
               fejkendője, úgy, hogy csak a kemény, kiszögelő rágóizmait lehetett látni. Szipákoló,
               tiz-tizenkét éves fiut sodort magával kézen­fogva. A gyermek ellenkezett, de az
               asszony nem engedett neki.</p>
            <p>Jöttükre pillanatnyi csend támadt. Aztán fölsivított a némber:</p>
            <p>- Befogták, árestomba zárták Kata nénét! Ezt hallgassák kendtek, amit ez a pulya
               mond! Aztán faljanak kendtek nyugodtan tovább! Timár Katalin ma éccakára a tömlöcben
               hál!</p>
            <p>Széles suhintással elvetette magától a karját:</p>
            <p>- ... A lovag-uraság parancsára! - tette hozzá. - Amért az erdőn át akart vágni, a
               szőlő felé! Hogy zálogot nem adott, ottmarasztalta az őr a vadászháznál. „Parasztnak
               arra tilos az út!” Igy volt-e?</p>
            <p>Megrázta karjánál fogva eleven bizonyítékát.</p>
            <p>A gyerek kiszüpögött könnyei közül egy helybenhagyó igent.</p>
            <p>A parasztokból nagy zajjal csapott ki a lélek. Előrefeszülő állal, leszegett nyakkal
               rebbentek szét, mint a megriasztott varjak. Vince a hevenyészett máglyához ugrott,
               kiragadott belőle egy lobogó hasábot. Nagyot ordított:</p>
            <p>- Utánam, aki ember!</p>
            <p>És ahogy elmozgott a tűz mellett, égni látszott egész iromba, szögletes feje.</p>
            <p>Egyszerre kifogyott a máglya. Csak a szétrugdosott pernye alul pislákolt ki nehány
               aluszé­kony lángnyelv. Pillanat alatt kiürültek a szerszámos-kamrák. A bőszült
               emberek marhatagló­val, fa-laskázó baltával pattogtak a szekerekre. Azok, akikben még
               maradt parányi megfon­tolás, elnyujtott testtel futottak végig a falun. Beordították
               az alvó házakba az erőszaporító ébresztést:</p>
            <p>- Emberek! Fogni!</p>
            <p>- Gyerünk az urakra!</p>
            <p>Mikor a községházánál bekanyarodtak, a jegyzőlak kapujából Lentzné futott feléjük.
               Egész nap majd megölte a kíváncsiság, hogy megtudjon, halljon valami ujat, amin
               elrágódhassék éhes hisztériája.</p>
            <p>Vakmerően megkapta az első szekér zabláját:</p>
            <p>- Hova mennek kendtek? - kérdezte, hangjában a felkapaszkodott valakik gőgjével.</p>
            <p>- Arrébb innét!</p>
            <p>- Hajts neki, ez is úri fajta!</p>
            <p>És az elvonított „jajjnekem” elveszett a szekerek átdöccenő zajában. A lovak taposó
               lába beledagasztotta a feketén aláhúzott szemeket a szétmázolt arcba.</p>
            <p>Ott hátul, az ősi házban pedig - melyen mintha lobogó förgeteg táncolt volna át -
               Timár Pál gyülekezést parancsolt az otthonmaradt asszonyoknak. Közéjük ült, mint az
               ősidők ős­patriarkája és anélkül hogy egy vonása ellágyult volna, ég felé emelt
               tekintettel hirdette meg előttük az egyedül Istenben-bízók nagy ígéretét:</p>
            <p>- ... „<hi rend="italic">a kegyelem idejében meghallgatlak téged és a szabadítás
                  napján megsegítelek</hi>...”</p>
            <p>- Ugylegyen! - válaszolták a nők és viharszántott lelkükbe édes nyugalommal símult
               vissza a bánat és a hit.</p>
            <p> </p>
         </div>
           <div type="chapter">
            <head>XXVII.</head>
            <p>Még csak délutánra járt az idő, de az őszi ég már betakarózott az éjszakával. A vihar
               vadul robogott át a zengő erdőn. Albin azonban nem gyujtott világosságot. A
               magábamélyedt embe­rek gépszerű mozgásával járta végig a kis vadászkastély
               egymásbanyíló szobáit. Egészséges lábának dobbanására fájón és emlékekbemarkolóan
               felelt vissza a béna testrész kurta döccenése.</p>
            <p>Olykor - és szinte kiszabott pontossággal - megállt egy hatalmas, aranykeretes kép
               előtt, melynek vásznáról a művészileg visszaadott élet melegével domborodott ki egy
               törékeny, édes női alak. Finom ujjai halk bágyadtsággal öleltek a mély feketéjű ruha
               bársonyára egy szőke gyermekfejet, mely a maga égreáradó, tiszta nézésével annyira
               mása volt a halvány asszony virágfejének.</p>
            <p>A festmény Agláját ábrázolta, abból az időből, mikor a még kifejletlen kór csak egy
               távolba­figyelő, sejtő vonásban rajzolódott a lágy ajkak köré.</p>
            <p>Albin meg-megránduló szájjal nézte és a tekintetében - a könnytelen szemében - mély
               sírás égett.</p>
            <p>Mért ment el!? Hogy bírt elmenni? És hogy lát-e, tud-e most már mindent? Ezt az egész
               utánadobott, oktalan életet!?</p>
            <p>Sötét áradatban úsztak utána a többi kérdések, mígnem a gyermekből ifjúvá melengetett
               egyetlen célnál: hirtelen megtorlottak és visszahulltak. Kázmér elfordított feje -
               egész pál­fordulása - érthetetlen volt és maradt előtte. A kóros állapot elmúlt nála,
               látszólag úgy élt, mozgott, mint régente, de az egykori meghitt viszony csak nem állt
               többé helyre köztük. A fiu - ha tehette - kerülte, mint valami bélpoklost.</p>
            <p>Albin vállatvont és folytatta sétáját, míg a sötétség már keresztbefeküdt a lába
               előtt. Akkor egy kivülről támadó zaj - inkább tudatlanul mint tudatosan - az ablakhoz
               csalta.</p>
            <p>Szinte ugyanazon pillanatban két ellenkező irányból jövő autó zökkent a kapu elé. A
               vezetők kötekedő játékkedve alig arasznyi tért hagyott csak köztük. A lámpák
               kigyulladt szemei sárgán furakodtak egymásba, míg védőköpenyeik alatt a gépek
               eltitkolt lelke döcögve röhögött a sikerült tréfán.</p>
            <p>Egyik kocsiból Zamonszky, másikból egy nő alakja bomlott ki.</p>
            <p>Sényi tekintetében úgy ért össze ez a kettő, mintha két késpengét fentek volna
               egymáshoz.</p>
            <p>Lám, lám! Húsáldozatot is hoznak hát ide, az ő lelki-mannája mellé..! Ahova ő a
               gondolatok leoldozott saruival mer csak belépni, nagyritkán, mikor már fojtogatja a
               hiábavalóság, mikor már csak egy festett kéz marad kapaszkodónak..!</p>
            <p>Önkéntelenül nekifeszült ökle az ablaktáblának, hogy rájuktörje. De aztán
               visszadermedt, fásult akaratnélküliségébe.</p>
            <p>Miért.!? A sápadt asszony - valahol az éterben lebegve - aláterítené bolyongó lelkét
               az üvegcserepeknek. Őt vérezné meg vele, aki halálon, semmiségen át is... amazt
               védi!</p>
            <p>Elfordult, bevárni az ünneprontókat.</p>
            <p>Frissen jöttek azok, a biztos egyedüllét pajkos fesztelenségével. A nő kicsit érdes
               kacagása úgy zörgött át az ajtón, mint papiros alól a cimbalomszó.</p>
            <p>Benyitva, egy pillanatig meglepetten álltak meg a küszöbön. De aztán megint
               kibuggyant belőlük a vigadni-indult emberek előre elszánt jókedve.</p>
            <p>Zamonszky tréfásan meghajolt Albin előtt:</p>
            <p>- A várat már előttünk elfoglalták, - mondta. - Remélem, a magas megszálló
               kegyelemben fogad ujabb baráti csapatokat!?</p>
            <p>És igyekezett legmelegebb mosolyával lággyá olvasztani ezt a kényelmetlenül kedve elé
               fagyott morált.</p>
            <p>De Albin a felényujtott kezet is alig vette észre. A nő bemutatására pedig csak egy
               megvető mosollyal felelt.</p>
            <p>Majd odaszólt Zamonszkynak:</p>
            <p>- Vedd, mintha itt se volnék! Én ugysem maradok veletek.</p>
            <p>Amaz okvetlenkedett.</p>
            <p>- Itt kell maradnod! Fölfér rád is egy kis szabadabb levegő! Hiszen „odaát” olyan,
               mint valami kolostorban! Hármasban kellemesebb is.</p>
            <p>Albin már mozdult, hogy kiadja magából a véleményét, mikor kívülről újabb zaj
               dobogott föl. Kemény állati paták pufogtak a fölázott talajban. Kocsi állt meg a
               bejáratnál.</p>
            <p>Leplezetlen gúnnyal mérte végig a megszeppent bűntársakat:</p>
            <p>- Amit látod, csak kívánnod kell! Ime, az áhitott harmadik!</p>
            <p>Az ajtó kurta, nyers kopogás után bepattant. A bárónő állt előttük. Kissé lihegett.
               Maga hajtotta volt Kázmér féltve őrzött két szürkéjét és a szabadságtól nekibolondult
               állatok minden izomerejét kiuzsorázták.</p>
            <p>Végre hát sikerült megfognia a medvét barlangjában..!</p>
            <p>Egy pillanat elég volt neki arra, hogy tisztábajöjjön a dolgokkal és hogy fölmérje a
               vetélytárs erejét. Kitűnő ösztöne nyomban megérezte a magasratornyozott hajtorony
               mögött a külvárosi eredet porpúzsáit.</p>
            <p>Nem, ez a nő nem ellenfél! Ez úgy bújik meg a diadalával, mint csavargó kutya a
               lopott csonttal. Ő maga veretlen marad mellette...</p>
            <p>Csiklandósan fölkacagott és jóleső gúnnyal nyujtotta izmos kezét Zamonszkynak.</p>
            <p>- Brávó kedves rokon! Amint látom, legjobbkor jöttem. Semmi sem múlja felül a
               fesztelen mulatást! Ne zavartassák magukat! Ha megengedik, én is résztveszek benne.
               Teljessé teszem a demokráciát!</p>
            <p>Egy mozdulattal megcsavarta a villanylámpa gombját.</p>
            <p>Kikiáltott az ajtón:</p>
            <p>- Jöjjön be! Ilyen jól összeválogatott társaságban csak nem maradhatok pártner
               nélkül?</p>
            <p>Az ajtó előtt léptek hallatszottak. A rés megtágult: Malina volt. Ahogy belépett,
               megállt, meghajolt és mozdulatlan alakját ráfestette a falra. Maga volt a kényszerű
               engedelmesség, a beteljesítő szolgai eszköz. De szemei a nagy belső diadaltól szinte
               elsúlyosodtak.</p>
            <p>Ime, adatott neki, hogy benevezett vetélytársa lehessen egy márkázott
               hatalmasságnak..! Annak az embernek, aki hanyag mérlegelni-nemtudással olykor
               lakájnak illő szerepeket osztogatott neki! És hozzá a dolog - most már - nem is járt
               kockázattal. A holnapi garasért nem kellett aggódnia többé.</p>
            <p>Zamonszky tekintete megállt a feszelgő fiatalemberen. És ebben a pillanatban azt is
               tudta - amit eddig csak sejtett - hogy esztendőkön át lefölözött szerelmeket
               élvezett. Hogy egy-koszton voltak. Vagyis hogy neki az jutott, amit a másik
               meghagyott. Ez a szabadon portyázó, felhízlalt rivális ott is kiszorított magának
               valamit, ahol ő tehetetlenül keringélt a saját kipányvázott nagysága körött.
               Legszívesebben torkáraforrasztotta volna az elirigyelt falatokat. De holmi kitöréssel
               csak koronát rakott volna most az asszony diadalára.</p>
            <p>Itt egy a felelet: fel nem fogni a rálőtt szándékot! Hagyni a nőt, hogy
               megsavanyodjék szájában a méregfalat. Ha engedi tenni amit akar, a bosszankodás
               legcsekélyebb jele nélkül, jobban arculüti, mint bármi mással.</p>
            <p>Ez az ösztönösen eltalált válasz egész fölvillanyozta.</p>
            <p>A titkárhoz lépett és megveregette a katonásan kimerevült ember vállát.</p>
            <p>Legatyaibb hangján mondta:</p>
            <p>- Nagyon örülök kedves Malina! Valami egész fesztelen jellegű kis mulatást terveztünk
               itt magunk közt. Hízelgő rám nézve, hogy őméltósága épp az én titkáromat tüntette ki
               válasz­tásával. Igyekezzék megfelelni ennek a kegynek és a mai napra érezze magát
               feloldva minden formaság alól!</p>
            <p>Szinte magával karolta a meglepett embert, mintha hangsúlyozott védelme alá
               helyezné.</p>
            <p>Sényi a benyíló ajtajának támaszkodva, morális útálattal nézte ezt az előtte kavargó
               komédiát. Képtelenül arra hogy csak egy szót is szóljon, megfordult és visszahúzódott
               az épület leg­távolabbi szobájába. Mikor az ajtót magárazárta, érezte hogy teljesen
               és mindörökre elkészült, nemcsak azokkal akiknek hátatforditott, de az egész eddigi
               életével.</p>
            <p>Ez az éjszaka az utolsó, amit ebben a mérgezettlevegőjű, hazugságokon felépült
               világban tölt, ahol a kegyelet csak gesztus, - ahol a fölmért emberi hitványságon nem
               zúdul fel többé a bibliabeli szent harag, - ahol kezek, lábak és szétszórt tagok mind
               egy őrült táncban keringnek a százak életéből kitenyésztett <hi rend="italic">Én</hi>
               bálványa körül, - ahol csak évszázadokon át tonnává dagadt gyomrok és molekulává
               zsugorodott szívek vannak, - semmi igaz, semmi mély: csak gólya­lábakra kapaszkodott,
               zagyva látszat.</p>
            <p>Halálosan becsömörlött vele. Egyszerűségre vágyott; biztos, földbealapozott
               igazságokra. Virágokra, melyeket nem gyártott természettel hajtottak életté. Arcokra,
               melyeket nem rángat zsinóron a dresszura. És lelkekre, melyeket nem facsart el isteni
               kiindulásuktól egy képzelt <hi rend="italic">Szép</hi> után való nyúlászkodás.
               Vágyott oda - élve már halott lélekkel - ahova a halálát túlélő asszony kívánkozott:
               a nép közé. Hiszen - fundustalan szegény arisztokrata létére - közelebb is állt
               hozzá, mint emezekhöz. Figyelte, értette és szerette nagyszerű erényeit éppúgy, mint
               megbocsátotta hibáit, melyek a fajszeretet gyöngéden símító Veronika-kendőjébe a
               véres megvezeklés jegyét nyomták.</p>
            <p>És ebben az átfogó megértésében volt valami örökletes. Elődeiből gyakran kiütközött
               egy-egy hozzáhasonló emberpéldány, úgy, hogy Bécs szeme lassankint rosszalólag
               fordult el a családtól. Ez az elfordulás pedig idővel életjáradékig juttatta a magyar
               mágnást.</p>
            <p>- De hát van-e ennek a kiváltságos rendnek egyáltalán helye a ma társadalmában? Nem
               élte-e túl önmagát?</p>
            <p>A Jelen - szerinte - kinőtt a régi ketreces berendezkedéséből és egyetlen
               összefoglaló szükség­letté vált követelményével, jogosan tördösheti össze a hátára
               tapadt, alkalmatlan csigaházakat. Az arisztokrácia a népből szelektálódott évszázadok
               során át. Valamikor megvolt a maga teremtő célja: hogy a tisztán kitenyésztett fajból
               vezetőket adjon a még járnitanuló tömegnek. Hogy nagyszerű emberpéldányokban
               kivirágoztasson egy hirtelen-lendületbe sodrott népet, mely minden erejét a
               begyökerezésre, - együttmozgásra, a buja tenyészetből megszabott körülményekbe való
               átzökkenésre kényszerült fordítani. A nemzet előtartaléka, faji szef-depozitja volt
               az oligarkia, kényen tartva, bírva a hozzáférhetetlenül biztosított vagyon jólétét,
               csak azért, hogy dúsan kifejtve fajiságát és elődeiben mesterpróbát állt külön
               kiválóságát: helyén legyen, mikor a jogadó tömegnek szüksége támad drágán
               kitenyésztett életére. Míg tiszta nemzeti légkörben élt a magyar főúr, - míg
               gondolkodó feje, törvénye, kardja volt a népnek: addig megfelelt céljának. De idők
               multán jött Bécs, az udvar, külföld és faji erények, faji hibák helyébe idegen
               virtusokat, idegen hibákat plántált. Átkereszteződött a lélek. Elhomályosult a
               szerves összetartozandóság érzete. S a basztárd egyedekben folytatódó
               új-arisztokrácia már idegenül állt saját népével szemben. Csak egy fölfelé vezető
               lépcsőt látott benne, nempedig azt a húst, mely magából kiverejtékezte. Az elhivatás
                  <hi rend="italic">célja</hi> is kicsúszott a tudata alól. Az életet csak önmagáért
               s a belőle kiváltható gyönyörökért élő egyedek valami hallgatólagos kártellben álltak
               össze, melyben nem volt alakuló gyülés, sem megszövegezett szabályok, csak egy soha
               ki nem mondott törvény: az egyén - vagy család - tetőpontra emelt jóléte. A
               közfogyasztásra szánt rend egy oktalan eltolódásokat eredményező s az erőforráso­kat
               meddőn felraktározó, egyszerű érdekcsoporttá vált, mely nem volt többé sem faji, sem
               altruisztikus. Mint ilyennek is megvolt a maga külön végzete. Saját nagyságától
               elvakultan, nem akarta meglátni az elévült intézmények gyökerén percegő szúvakat és
               ahelyett hogy még idejenapján elébement volna a veszedelemnek - kialkudva vele ötven
               százalékra - makacsul, vakon és süketen: kockára tette mind a százat.</p>
            <p>Hogy buknia kell az örök kiegyenlítődés etikája folytán s az erkölcsileg éppúgy, mint
               fajilag tisztánmaradt gyönyörű kivételek ellenére is: ebben nem kétkedett. De soha
               ily közvetlenül, a jövőből ily tisztán elővetődőleg nem érezte, mint ezen az estén,
               mikor az egyénbe sűrűsödött tarthatatlanságok kegyeleten és szemérmen - mint holmi
               pókhálóvá ritkult szöveten - átvilágítva, egész mezítelen voltukban megnyilatkoztak
               előtte.</p>
            <p>A népből kihasított hatalom nem perditák hizlalására és nem is az elfinomult egyedek
               kedvtelésére adatott. Majd jönni fog időkön s a mindig visszatérő jogon át az ősi
               birtokos - gondolta - hogy teste tátongó lékeit betömje a belőle eltávozottak
               túltengő életével..!</p>
            <p>A sejtelem komor volt, de mégis megnyugodott rajta, mint vándor egy épülő kripta
               lépcsőjén. Elhatározása jogot adott neki arra, hogy már a dolgokon kívülállónak
               tekintse magát és hogy a bekövetkező összeomlást egy szükségképpeni folyamatnak
               tekintse, melyben támadni-akaró tisztultabb kor sulykolja maga alá az alapot.</p>
            <p>* * *</p>
            <p>Az est a recsegve hasadó gallyak végein át már fölhágott az éjszakába. Kint vad
               erővel tombolt az őszi vihar. Szúrós, hideg porszemeket táncoltatott a levegőben,
               melybe innen-onnan beleropogott egy-egy tövéig lehasított ág fülbántó zaja. A szél
               nekiiramodott, fel­szökött, majd megint leguggolt a nyögő erdőre, aztán - mint valami
               gyilkoskedvű, tébolyult menyasszony - továbbrántotta kavargó uszályát.</p>
            <p>A kis vadászkastély két kigyulladtszemű ablakkal csodálkozott bele ebbe a bomlott
               komé­diába. Belül felfűtött homlokát hűtőzködve domborította oda a külső hidegnek.
               Párákat lihegő falai mögött áradt a vígság.</p>
            <p>Egy már elköltött esteli finom utóillata csiklandósan kígyózott el a puha szőnyegek
               közt. A pezsgőhűtő vödrökben gyöngyözve kínálta magát a megfagyasztott tűz.</p>
            <p>Nyoma sem maradt a délutáni ellenséges hangulatnak! A mámor felhőző bíbora egyformára
               mosta úr és szolga arcát. A vetélytársnőkből bizalmaskodó pajtásnékat csinált, kik
               közös erővel ültek tort józanabb énjükön. Ölelkezések, könnyek is estek némely
               ellágyult pillanatban. A nehézkesen mozgó ajkak közt megszületett a tegeződés.</p>
            <p>Zamonszky - kinek megvolt az a ritka sajátossága, hogy mámora tetőfokán hirtelen
               féligre józanodott - nagyszerűen mulatott a becsípett nők hibbantagyú ötletein. Újabb
               meg újabb poharakkal szállította beléjük a bolondító mérget, míg az agyonostromolt
               értelem egy búcsúzó fellobbanással ájultan nyúl el bennük.</p>
            <p>Theából kitört a fékenfogott pária. Visszarészegülve a külvárosi idők részegségébe -
               mikor zajos éjjelek után együtt ivott a hozzáhasonló söpredékkel - hangos csuklás
               közt pálinkát követelt s hogy ezt nem nyujthatták neki, a földrevetette magát és
               szortyogó könnyekbe tört ki.</p>
            <p>Mirzli fekete alakja tragikus mozdulatokkal imbolygott fölötte. Haja lebomolva,
               fénylő homlokába hullt. Szemei a mámor mély őrületében szinte kétszeresükre tágultak.
               Ruha alig volt rajta. Ami lett volna, az is tépett foszlányokban függött le róla.
               Dühös tébolyában nem tűrt magán semmi szövetet.</p>
            <p>Az idővel együtthaladva, a két nő mindjobban elaljasult. Malina bambán kérődzött
               köztük, mint valami ökörré varázsolt Merkur. Itt-ott mellékapdosott a körötte vonagló
               mezítlenségek­nek és kudarcait az asszonyok esztelen nevetéssel kísérték.</p>
            <p>Lármájukat hirtelen dobajjal ívelte át egy kívülről, az erdő lármáján túldübörgő
               zaj.</p>
            <p>Lovas állt meg a kastély előtt.</p>
            <p>Mirzli beleszúrt mutatóujjával a levegőbe:</p>
            <p>- Csitt! Jött valaki...</p>
            <p>Aztán inyét-mutató, tagolatlan kacagásra csordult:</p>
            <p>- ... nem baj akárki..! Inni adunk szegénynek..!</p>
            <p>Alig hogy kimondta, kint hasító élességgel egy lövés dördült bele az éjszakába.</p>
            <p>A vihar tombolt. A fák nyöszörögtek. A pokoli sötéten - mintha láthatatlan óriást
               fojtogat­nának - horkolva gurgulázott keresztül egy-egy széláramlat.</p>
            <p>Valaki megverte odakint a kaput.</p>
            <p>A dübörgő hangot elnyelte az erdő jaja. Nagy rázkódással megint lovára kapott az
               orkán és elnyúltan, fejjel belevetette magát a sötétbe.</p>
            <p>Ujabb lövések hallatszottak. Most már gyors egymásutánban s jóval közelebbről.</p>
            <p>Az özvegy hisztériás nevetéssel pottyant Malina öléből a földre. Ott aztán
               nyúlvamaradt, képtelenül ismét lábraállni.</p>
            <p>Kopogtattak az ajtón. Zamonszkyt kihívatták.</p>
            <p>Fölemelkedett és kilépett a folyosóra. Sűrű füst s a dorbézolások kísérő illata áradt
               utána, körülfolyva felgyulladt arcát. A fölébredt vér nyomta rá bélyegét, de különben
               józannak látszott.</p>
            <p>Körültekintve, egyetlen villámos rándulásban futott bele a csoda: a homályos
               előtérben Erzsébet állt.</p>
            <p>Tragikus fejét sötét szárnyakkal repkedték körül fölbomlott fürtjei. Sáros ruháiban
               olyan volt, mint valami elűzött királynő. Aléltan lefüggő fekete kendőjén - mint
               kigyulladt sebszájak - vörösre száradt falevelek égtek.</p>
            <p>A férfit meglátva, felélobbant.</p>
            <p>Egy szó, egy hang nélkül megragadta tétovázó kezét s a rémület szaggató sietségével
               vonszolta a folyosón ki, a sötét udvar felé.</p>
            <p>A férfi nem állt ellen.</p>
            <p>Mámoros képzeletébe a folytatódó mesék nagyszerűségével illett be ez a fordulat.
               Ragadozó mosollyal hagyta, hogy vigye most ez a lány, ez a gyönyöröket betetéző
               Igéret: ahova akarja.</p>
            <p>Az udvaron őrjöngő szél mart beléjük. Felkapta, megúsztatta s a férfi arcába csapta
               Erzsébet haját, teliszórva érzékeit a női test ingerlő illatával.</p>
            <p>A vadászkutyák zárkájában üvöltöttek a vérebek. Idegen, mindenünnen előözönlő emberi
               hangok tüzelték őket uj meg uj rohamra a vasrácsok ellen, melyek síkosan a vértől,
               álltak ellen az őrjöngő ostromnak.</p>
            <p>Erzsébet idevonszolta a férfit.</p>
            <p>Az ól padlásáról kurta kis létra függött alá. Az ajtó nyílásából biztonságot ígérően
               gyürem­kedett ki egy nyaláb szalma.</p>
            <p>Most a kapun harsogó robajjal vágódott végig valami tompa eszköz. Mindjárt utána -
               mintha tüzetfogott volna a vihar uszálya - nagy fény folyt el a levegőben.</p>
            <p>A lány sietve kúszott föl a létrán. A párkányon megállva kirázta sápadt arcából a
               lobogó hajtömeget. Mindkét kezét nyujtotta segítségül a nyomábalépkedő embernek.
               Amint az fölért, felrántotta a létrát és az átélt izgalomtól erejét veszetten hullt
               össze. Még hallotta berobbanni a kaput. Fennakadt, ijedt szemébe még beáradt a
               fáklyák fénye. Aztán jóleső, anyagtalan kábulatba zuhant.</p>
            <p>A vihar fölcsattant. A kutyák ujra nekirohantak vérző fejükkel a vasrácsoknak. És a
               parasztok behatoltak az épületbe.</p>
            <p>Nehéz csizmák dübörögtek végig az udvaron. A fáklyák vörös fényénél állattá torzult
               emberek arca rángatózott.</p>
            <p>- Álljatok el minden kijáratot!</p>
            <p>- Vesszenek a herék!</p>
            <p>- Vesszen, aki kezet mert tenni egy fajtánkra!</p>
            <p>Vince megcsóválta vörös feje fölött a fáklyát. Olyan volt, mint egy alvilágból
               felidézett, bosszuálló démon.</p>
            <p>- Utánam emberek! Szétütöm a fejét, ha Krisztus palástjába takarná is!</p>
            <p>Nekifeszítette roppant izmait a folyosóajtónak.</p>
            <p>Engedett az! Hiszen a menekülő pár után bezáratlan maradt!</p>
            <p>A legény elvágódott saját lendületén. Hajába belekapott, percegve zizzent meg az égő
               zsarát. Pogányul szitkozódott. A többiek meg mégjobban nekiszilajodva, átugráltak
               rajta.</p>
            <p>Aztán dübörögve és bőgve folyt föl a végzetes ár a kiszolgáltatott házba. A fáklyák
               vörösen-kavargó, szúrós füstje elöntötte az üres folyosót. Szakadó deszkák
               végigrepedt anyaga felelt a tört üvegek vészcsengőjére.</p>
            <p>Egy ajtó mögül - mint ostor felkígyózó szíja - női sikoltás nyilalt a levegőbe.</p>
            <p>- Ide emberek! Itt a lator!</p>
            <p>Elfulladt röhögés hörgött vissza rá.</p>
            <p>Egyszerre tízen is buggyantak a szobába. Az arcok betorzultak, kimutogatva a felakadt
               szájszélek meztelen fogait, míg az egymásbagabalyodott tagokat csak egy újabb,
               hátulról lökő erőfeszítés nyomta be.</p>
            <p>A sikoltás megint felhasadt.</p>
            <p>Körmeivel a menekülésre tántorodott férfi karjába akaszkodva, eszelősen fetrengett a
               földön egy nő. Vörös haja jóslatként folyt el a szőnyegen.</p>
            <p>Nehányszor megfordult önmaga körött ez az eleven görgeteg. A tagok malmozva lendültek
               ki az összefonódott törzsekből, míg egy rájukzuhanó földsulykoló furkó kiszorította
               belőlük a mozgató erőt. Ottmaradtak elnyúlva a diadaltáncot taposó csizmasarkak
               alatt.</p>
            <p>Az elvégzettek után nyelt egyet a tora elé ült Fátum. De az őrület hamarosan új képre
               moz­dult, egy új alanyban. Az özvegy volt. Olajosfényű, mezítelen karjával teli
               pezsgőspalackot szúrt a magasba. Fölfedett teste hajlatlan maradt, mint maga a
               reávárakozó Beteljesülés.</p>
            <p>- Igyatok parasztok! Ismertek-e... engem? Én... a méltóságos... báróné vagyok! -
               mondta akadozva, de félelem nélkül s azzal arcukba loccsantotta a gyöngyöző
               nedvet.</p>
            <p>Rekedt ordítás felelt:</p>
            <p>- Ez a gyujtogató!</p>
            <p>- Ez biztatja ellenünk a lator párját!</p>
            <p>Egyszerre öten is kaptak az üveget lengető karhoz.</p>
            <p>- Csavard a nyaka köré!</p>
            <p>Szőrös, ripacsos kéz mélyedt a gyöngéd húsba. Valaki elfogta a palackot és vastag
               végével sujtotta a tömeg fölött libegő, elázottságában is finomművű fejhöz.</p>
            <p>A fej bókolt, aztán alámerült. A tomboló emberállatok vértszagolt vadsággal gázoltak
               át rajta.</p>
            <p>- Hol az úr! A lovag úr! A méltóságos uraság! - ordított valaki.</p>
            <p>Kezdtek dűteni, borogatni mindent. Tompa buffanással hulltak a szőnyegre különböző
               tárgyak. A képeket öklök sodorták le a falról.</p>
            <p>Zamonszky nem volt sehol.</p>
            <p>- Utána!!</p>
            <p>- Keressük!! - csattant fel a jelszó.</p>
            <p>A tömeg szétáradt, mint egy földagadt, pusztító folyam. Csoportokra tagolva ömlött a
               ház minden zugába. Az emberek fölvertek pincét, padlást. Csak a kutyaól nem jutott
               eszébe senkinek.</p>
            <p>A megriadt cselédek összebujtak, mint a zivatarban a birkák.</p>
            <p>Otthagyták őket, bántatlanul.</p>
            <p>Egy rész behatolt az erdőőri lakba. Az embert az ágy alól húzták ki, ahová ijedtében
               bujt. Voltak akiknek eszébejutott Katalin. Fenyegető hangon faggatni kezdték az őrt,
               aki vacogott a halálfélelemtől. Tagadott. Leütötték, hogy eldűlt, mint holmi fadarab.
               Erre benyomultak a szomszéd kamrácskába vezető ajtón.</p>
            <p>Gyertyafény mellett, egy alacsony zsámolyon, ott ült a jóasszony. Kövér kezein
               átfonva a váltig pergetett olvasó: rab voltának vigasza.</p>
            <p>Ahogy meglátta az ajtón begyűrődő, füstben, vérben ázott atyjafiait, kurta nyaka csak
               be­süp­pedt rengő vállaiba. Egyetlen felhorkanó hangban kiadta még magából az
               „Uramjézusom­segíts”-t, - aztán mellére esett az álla. Megtört szemeibe belerévült az
               utolsó, gyilkos ijedelem.</p>
            <p>Egy másik csapat ezalatt a kastély szobáit dúlta.</p>
            <p>Az utolsó bezárt ajtóra éledő reménnyel vetették magukat.</p>
            <p>- Csak itt lehet a népgyalázó!</p>
            <p>Ez az akadály is engedett. Nyöszörögve hajolt el a lerögzítő vaspánt.</p>
            <p>Az első emberek visszahőköltek.</p>
            <p>Szembe rájuk - aranykeretéből - az élet valószínűségével nézett le a meghalt asszony
               bús szeme. Előtte karosszékben egy csöndes ember ült.</p>
            <p>Mindnyájan megismerték a grófot.</p>
            <p>Sényi csak a szemét fordította feléjük. Arca mozdulatlan maradt:</p>
            <p>- Mit kerestek itt?</p>
            <p>Mélyen és szelíden zengett a kérdező hang.</p>
            <p>Az emberek zavartan eresztették le karjaikat. Némelyek kisomfordáltak a szobából.</p>
            <p>De egy fiatal és mohóságában még kielégületlen legény mégis odavetette a választ:</p>
            <p>- Azt a kutyát: Zamonszkyt keressük! Számadásunk van vele!</p>
            <p>- Itt csak én vagyok.</p>
            <p>A nyugodt, lassú tekintet végigjárt a dúltarcú parasztokon. Bűnöket bocsátó, nagyon
               szomorú volt a nézése. A faját érző faj átkaroló melege, szánalma világított
               benne.</p>
            <p>Szegény elvakultak! Agyondühített, állattá kínzott, drága nép! Vérző és vértontott
               megtéve­lyültek!</p>
            <p>Hangosan fűzte hozzá s a szép, lágy férfihangja könny-aláfutásosan feddett:</p>
            <p>- Mit tettetek, szerencsétlenek! Az idétlen bosszú, amit megszereztetek magatoknak,
               fölér-e azzal, ami majd jönni fog? És segíthet-e a vér, ami kezetekhez ragadt, annak
               a dolognak, amit el akartatok érni, de amit erőszakkal megszerezni nem lehet, míg az
               ideje el nem érkezik!? Mért nem tudtatok várni és tűrni, ameddig a gyümölcs magától
               lehull, anélkül, hogy az erőszakkal kiborított fa eltemetne benneteket!</p>
            <p>A sírbolti csöndben végighallgatott szavak - melyeknek néhol értelmét sem értették,
               csak jóleső melegét érezték az emberek - megfogta őket.</p>
            <p>Volt aki magáhozrettent undorral messzi elvetette az életontó eszközt. Egyesek - a
               lágyak, már gyöngére korcsosultak - inogva támolyogtak könnyek s jajszó között.
               Legtöbbje komoran, mellérehorgadt fejjel bámult maga elé, a jóvátehetetlen
               Végzetbe.</p>
            <p>Kívülről tompa zaj, ösztökélt lovak dobogása vált hallhatóvá.</p>
            <p>Valaki berohant az ajtón:</p>
            <p>- Jönnek a csendőrök!! Meneküljetek!!</p>
            <p>A szó végigvágott rajtuk, mint szögesvégű korbács. Az őrületből kijózanult arcokra
               felágas­kodott egy percre az élet feszítő vágya. Az emberek megmozdultak, de aztán
               ujból lelohadtak, mintha a küszöböt, melyen túl tettük kialakult képe vár reájuk,
               sehogysem tudnák átlépni.</p>
            <p>Igy érte őket - bágyadtá omlott, készülő fegyencjelölteket - a törvényes rend
               kiegyenlítő keze.</p>
            <p>A csendőröknek nem maradt egyéb dolguk, mint rájukrakni a láncos bilincseket.</p>
            <p>*</p>
            <p>A véres éjszaka kezdte bevonni fekete vitorláit. A szemhatár sarkai fölszakadoztak s
               mint ujonnan sarjadt bőr az égboltozat hámló testén: gyönge rózsaszín verődött át a
               réseken. Távolról a kastély toronyórája mély basszussal verte bele a kifáradt csöndbe
               a folyton-őrlő, megállíthatatlan Időt.</p>
            <p>Lassan pitymallott.</p>
            <p>Sényi fölállt a karosszékből, ahonnan nem mozdíthatta el a rájatörő, végzetes
               pillanat sem. Kinyitotta az ablakok vastábláit és kibámult a szürkülő erdőbe.</p>
            <p>Micsoda órák! Milyen reggel!</p>
            <p>Halva feküdt az erdő.</p>
            <p>Az évek során át nagyszerű életté erősödött fák összezúzva hevertek egymás tetemén.
               Reménykedő, gyenge cserjék megadólag nyujtották el vékony karjaikat a keresztültaposó
               orkán előtt. Nehány ledöntött fa ága közt még ottremegett egy apró madárfészek. De a
               kis lakók - ha visszatérnek - hiába keresik majd az otthagyott tanyát.</p>
            <p>Nagy, könyörtelen jaj feküdt el a természeten.</p>
            <p>Albin felsóhajtott és visszahúzódott. Felvette felöltőjét, kilépett az ajtón.</p>
            <p>A hideg füsttől átjárt szobákban még kevéssel előbb cselekvő életek emlékei
               kísértettek... A padlón még szabadon-lépkedő lábak hagyták nyomaikat... Elmúlt,
               lezajlott minden!</p>
            <p>Az utolsó ajtónál tétovázva állt meg. A fehér burkolaton véres kezek körvonalai
               látszottak, bemintázva a makulátlan alapot.</p>
            <p>- Itt teljesedett hát be az óra!</p>
            <p>Tűnődve állt meg egy pillanatra. Aztán a kilincsre tette ellenszegülő ujjait.</p>
            <p>A zár sírva engedett. Benyitott.</p>
            <p>Oldalt, egy ablak betört vastábláján, virrasztó szemmel szürkéllett be a reggel.
               Gyönge fényén szitáló porszemeket s kihült füst-atomokat táncoltatott. Feldöntött,
               kiontottbelű bútorok he­vertek az utolsó perc maradandóságába dermedve. Hallgató
               csend folyt át a szobán. A földön szétszórva lomolt valami, amin alig lehetett
               fölismerni az emberformába öntött Isten-gondo­latot.</p>
            <p>Erőt kellett vennie magán, hogy odanézzen.</p>
            <p>Nem volt ebben a tekintetben már semmi indulat! A diadalülő kielégülésnek árnyéka
               sem! Csak egy szétterített-szárnyú, bús madár - a fájdalom - három rosszul-megélt,
               rosszul el­szakadt élet fölött.</p>
            <p>Hazug fények szegény megszédültjei! Csinált Napok kergült mellékbolygói! A megsértett
               Jog talán épp annyi csizmasarokkal taposta beléjük az összehabzsolt életet, ahány
               elől kábán, önző vakságba bódorodottan, elették. S mennyien fognak még utánuk
               következni, - szétgázolt torkokon és bezáruló börtönkapukon keresztül, a
               kölcsönössé-tett szenvedésbe, míg a kereső lelkekről leválik az örök Ige, - míg nem
               az élet kieredésének véletlen „<hi rend="italic">hol</hi>”-ja „<hi rend="italic"
                  >honnan</hi>”-ja hangsúlyozza majd egymás fölé, vagy alá az egyeseket, hanem egy
               megtalált krisztusi ölelkezésben kiegyenlítődve találnak egymásra..!</p>
            <p>Levonta egy kerevet takaróját és ráborította a mezítelenekre. Aztán halkan betéve
               maga mögött az ajtót, végigment a folyosón, kilépett a szabadba.</p>
            <p>Már világosabb szinekben nyilatkozott ki a hajnal. Az ég abroszáról lesöpört az
               éjszakai vihar minden felhőmorzsát. Itt-ott egy libegő ökörnyál imbolygott a
               kiritkult levegőben. Magasan az épület felett költöző madarak húztak el,
               nesztelenül.</p>
            <p>Albin tekintete átfutott az udvaron. Keresett még valakit; egy hiányzó hányadosát a
               szörnyű számvetésnek: Zamonszkyt. De az üres udvar titoktartó hallgatásba
               burkolózott.</p>
            <p>Már indult a kapu felé, mikor halk kotorászást hallott.</p>
            <p>Megütődve fordult vissza.</p>
            <p>Az álomba-tombolt vérebek padlásáról, óvatosan, kis létra ereszkedett alá. Majd
               nyomban rá - háttal a lent állónak - egy férfi alakja bukkant föl. Könyökére
               ereszkedett a párkányon és kalimpáló lábszárakkal kezdte keresgélni az első
               létrafokot.</p>
            <p>Zamonszky volt.</p>
            <p>Az Ur; a hatalmas „<hi rend="italic">Akarok</hi>”; aki egy tollvonással tragédiát
               rendelt. A diadalmas vetélytárs, aki hódított és aranylott, felsőbbrendű gőggel
               söpörve be az ezért-járó bámulatot. Az Erő; Hatalom: most gyámoltalanul kalimpált ég
               és föld közt, a kutyák padlásáról, az életadó szalmára borulva.</p>
            <p>Olyan félszeg volt ez a kép, hogy Sényi - funerátori komorsága ellenére is -
               fölnevetett. Keserű, kiegyenlítő, nagyon szükséges nevetés volt ez végre. Hosszú
               ádventért pillanat alatt fizető, szomorú farsang.</p>
            <p>Zamonszkyt meglepte a váratlan hang. Mellétalálva a biztos támaszpontnak, elhibázta a
               lépést és leesett.</p>
            <p>Legott dühödten szökött talpra s nézett szembe gúnyolójával.</p>
            <p>- Ez, kérlek, impertinencia! - sziszegte, annál felháborodottabban, mert a
               helyzetében rejlő komikumot maga is jól érezte.</p>
            <p>Albin vállatvont.</p>
            <p>- Gondolod? Én úgy találom, hogy csak egy régi adósság letörlesztése.</p>
            <p>Egy pillanatra összekapaszkodott a tekintetük.</p>
            <p>Majd Sényié lesiklott, megvetőleg söpörve át a másikon.</p>
            <p>- Ne hősködj, - mondta szárazon. - Aki, <hi rend="italic">ilyen</hi> páholyból néz
               végig egy <hi rend="italic">olyan</hi> szinjátékot - - -!? Három szereplőtársad
               fekszik bent a házban.</p>
            <p>Az ütés talált. Zamonszky visszahőkölt.</p>
            <p>Eliszonyodva kérdezte:</p>
            <p>- Meghaltak?</p>
            <p>- Meg.</p>
            <p>Csönd támadt. A kimondott borzalom végigsuhant Zamonszky egész testén.</p>
            <p>Albin gúnyosan ingatta magát béna lábán.</p>
            <p>Egy idő után odaszólt neki:</p>
            <p>- Miután pedig már bennevagy a gyakorlatában, jó lenne ha kereketoldanál innen is.
               Nagy jövés-menés lesz itt mihamarabb és könnyen meglehet, hogy mások is
               elmosolyodnának a búvóhelyedből rádragadt szalmán.</p>
            <p>Ez a befejező ingerkedés végre magáhoztérítette a megdöbbent embert.</p>
            <p>Szemével rohant rá a másikra.</p>
            <p>- Megtiltom, hogy gyáva megfutamodást keress a tetteimben! - kiáltotta. - Én nem
               szoktam menekülni sehonnan, ahol engem keresnek! De megengeded talán, hogy a
               parasztjaidon kívül egyéb látogatóm is akadhatott..!</p>
            <p>- Ezen az éjszakán?</p>
            <p>- Sőt éppen <hi rend="italic">ezen</hi> az éjszakán, ha nincs kifogásod ellene!
               Különös oka lehetett rá, tekintve, hogy nő. Hm... Aki ezidőszerint nem éppen a
               legjobb állapotban fekszik odafönt.</p>
            <p>Elhallgatott és fölénnyel nézett a másikra.</p>
            <p>Olyan értelmes férfi-tekintet volt ez, hogy Albin megdöbbent tőle.</p>
            <p>- Ha jól sejtem, megfizettél neki..! - mondta csorduló megvetéssel.</p>
            <p>Zamonszky felvonta vállát.</p>
            <p>- Nagyon pórias szó! Ugyanez ildomosabban is kifejezhető.</p>
            <p>Ujból vállatvont - mintegy befejezéskép - és a ház felé indult. De ugyanakkor távoli
               kocsi­zörgés csörtetett bele a csöndbe. Erre megállt és a hang iránt figyelt.
               Egyszerre eszébejutottak Albin előbbi szavai.</p>
            <p>Ha most ittérnék, így..!</p>
            <p>Ostoba dolog volna! Mégis, talán alábbhagyhatna azzal a pattogó hanggal..! Az ember
               ne lökje fel a spanyolfalat, ha mögötte pongyolában van!</p>
            <p>Szeme-sarkából Sényi felé kémlelt. Aztán hirtelen elszántsággal - olyan hangon,
               melyben már sok volt a kérlelés és semmi harag - mondta:</p>
            <p>- Azt hiszem, igazad lehet. Csakugyan mennem kellene...</p>
            <p>Nyelt egyet s a cipője orrát nézte.</p>
            <p>- ... ami pedig ezt a diszkrét kérdést illeti... náladnál jobbra úgysem bízhatom...
               Intézd el az ügyet! Bankbetét... Ház... Vagy egy kis birtok..! Hiszen értessz..!?</p>
            <p>Nem jött felelet, csak egy vékony mosoly. Neki azonban már igazán sürgős volt.
               Búcsúra nyujtotta a kezét.</p>
            <p>- Megértessz, ugyebár?</p>
            <p>Sényi szemöldöke fölszaladt a homloka közepéig. Úgy nézett a felényujtott tenyérre,
               mint valami merőben érthetetlen dologra. Még előre is hajolt, mintha nem jól látna.
               Aztán egy­szerre megmerevedett az arca, a ráfagyott mosollyal együtt.</p>
            <p>- Megértettelek. Tökéletesen meg, - felelte és nagyon határozottan zsebébe
               sűllyesztette a jobbját.</p>
            <p> </p>
         </div>
           <div type="chapter">
            <head>XXVIII.</head>
            <p>Kázmér az üvegház előtt állt, nekivetve hátát a felforrósodott üvegfalnak. A vastag,
               recés ablaktáblák szürke porcsíkokat vontak világos kabátjára, mely amúgy sem volt
               tiszta. Helyen­kint maszatos sárfoltok hangoskodtak a vásznon. Ujjai is sárosak
               voltak, kézelői lágyan és ráncosan borultak a megvörösödött csuklóira, melyek jóleső
               fáradtsággal függtek alá.</p>
            <p>Előtte a földön egy férfi térdelt. Egyszerű munkásembernek látszott, de a mozgása
               értelmes­ségről árulkodott. Szitált homokot, hamut meg fürészport méricskélt egy kis
               ládába, aztán humusszal és porlasztott trágyával keverve, apró cserepekbe
               öntötte.</p>
            <p>- Attól félek, hogy sok lesz a trágya. Kiég a mag. Legutóbb én csak harmadrész-ennyit
               adtam bele, - mondta Kázmér.</p>
            <p>A kertész hátratolta barnára szívódott szalmakalapját, úgy szürcsölt bele,
               összehúzott szemmel, a gyérülő világosságba.</p>
            <p>- Hogyis..? A homok... Igen, az jó! - számítgatott. - A hamu, a fürészpor is egyezik.
               Milyen trágyát használt méltóságod?</p>
            <p>- A hattyúházban gyüjtettem, még a télen. Kifagyasztva nagyszerű.</p>
            <p>- Akkor egyezünk! - mosolygott megnyugodva a kertész. - Ez itt tudniillik
               négylábúaktól ered.</p>
            <p>És a dolgozó emberek ártatlan jókedvével újból nevetett.</p>
            <p>- Méltóságod majdnem zavarbahozott! A madarak hulladéka sokkal kövérebb a
               négylábúaké­nál. Ez a különbség köztünk! De nem csodálkoznék, ha egy szép napon
               csakugyan lefőzne a tanítványom. Méltóságos úrfi a legtanulékonyabb kertészlegény
               azok közt, akik valaha a kezem alatt megfordultak.</p>
            <p>Kázmér arcán egy átfutó szín volt az öröm.</p>
            <p>Azonban legott elsötétedett és lemondólag intett:</p>
            <p>- Persze! A méltóságos tanítványokat másképp is bírálják el, mint a többit!</p>
            <p>Az ember deszkára állította a cserepeket és egy pillanatig számítgatva nézte
               őket.</p>
            <p>Csak késve zörgetett a tudatán, amit hallott.</p>
            <p>Akkor megfordult és komolyan mondta:</p>
            <p>- Miért hízelegnék, uram! Akkor sem tettem, mikor még hasznomra válhatott volna. Most
               kezdjem? Mikor elmegyek?</p>
            <p>- Hát elmegy? Maga is itthágy minket?</p>
            <p>A kertész pillogott, vállatvont.</p>
            <p>- A méltóságos úrfit sajnálom itthagyni. Nemcsak mert mindég jó volt hozzám, hanem
               főleg... mert igazán nagyon a kezem alá szoktattam! Dehát mit tegyek? Nagyon
               megváltozott itt minden, egy idő óta. Mindenben csak megszorítás..! Ez sem lehet! Az
               sem! Akármit akarok kezdeni, a gondnok úr letorkol: „Menjenek a hiábavalóságaikkal,
               erre most nincs pénz! Termeljenek paszulyt, paradicsomot bőven a piacra! Ki győzné a
               haszontalan virágaikat, úgy mint eddig!” Márpedig méltóságos uram, én únom azt! Ami
               kis pénzre szükségem volt, azt összeszedtem, megyek tovább, oda, ahol uj dolgokat
               csinálhatok.</p>
            <p>Kázmér eltűnődve bólogatott:</p>
            <p>- Hja, a szekvesztrum! A szekvesztrum..!</p>
            <p>S egy pillanatra átfutott az emlékezetén egy levél, melybe véletlenül nyert
               bepillantást, néhány nap előtt. Bernáth - akit a röviddel előbb beállt vagyonzárlat
               gondnokául neveztek ki - intézte volt a levelet az atyjához, aki még jókor kereket
               oldott az itthoni nyűgösségek elől. Valahol Afrikában szaporította a vadászterem
               nevezetességeinek számát.</p>
            <p>A levél - nem is túl leplezetten - méltatlankodott az apa tékozlásain s megtagadott
               egy elég nevetséges összeget, mint őméltósága legutóbbi óhaját. Ennyi az apanázs, nem
               több! Őméltósága kegyeskedjék számolni vele! Mert a régi módon - a régi esztelen
               pazarlással - egy hónapig sem telnék.</p>
            <p>Kázmér a maga egészében felfogta a korlátok közé szorított kényúr tragikumát.
               Sajnálta is, de csak tompán. Az apát sajnálta benne, de a sorsot magát úgy nézte,
               mint orvos a műtőkés nyomán fellüktető fájdalmat. Tudta hogy igy kell lennie, hogy ez
               a kizárólagos módja egy beteg osztály talpraállításának: ha egyenkint minden
               egyedétől elmúlnak a túlbő életviszo­nyok. Hogy ki kell facsarni kezükből a roppant
               kanalat, mellyel csömört, tunyaságot, pangó értelmet és renyhe szívet esznek magukba,
               - hogy egy nagy, egyetemleges diétát kell rájuk­erőszakolni, mert még érdemes s mert
               az önhájától elnyomott szervekből csak ez hozhatja ki a bennükrejlő, szelektálódott
               faji erőt. Sajátmagán mérhette le a hipotézis súlyát. A lepergetett háromnegyed év
               alatt - mióta külön-külön lekarózott célok voltak a napjai, mióta valólétező munkába
               ömlesztetté át az akaratát - egyre jobban erősödött. Mintha a gondolat, mely
               eredményekbe sikerülve hagyta el értelmét, egy rejtett folyamattal visszaszármazott
               volna izmaiba: kezdett uj húst sarjadzani túltengett lelke köré s az egyre mélyebb
               gyökérrel kapasz­kodott ebbe az alátolt talajba.</p>
            <p>A közelmult gyászos eseményei bár mélyen megszomorították, de nem vették lábról.
               Sényi távozását is nyugodtan viselte. Sőt itt teremte meg föltáplált lelke az első
               egészséges gyűlöletét. A gróf magános hajléka túlközel esett az anyai sírhoz s ez a
               föltétlen keresése az életben-halálban való kapcsolatnak: sima utat egyengetett már
               megfogant gyanuja elé.</p>
            <p>Tépelődéséből a kertész hangja költötte fel. Az ember - kikefélközve és tisztára
               mosdva - búcsuzni jött, hogy hazatérjen a napi munkából.</p>
            <p>Kezetnyujtott neki, de úgy, hogy fogvatartotta. Készülő kérdés szorongott a
               szájaszegletében.</p>
            <p>Végre rászánta magát.</p>
            <p>- Nem fél ujra nekivágni az életnek?</p>
            <p>Az ember karikára tágította a szemét.</p>
            <p>- Az életnek? - ismételte és erősen látszott rajta, hogy az ő tudatába ezt a szót még
               nem nagy­kezdőbetűvel írták; hogy nem érti ki belőle a nagyképű fogalommá fujt
               egyszerű munka­napokat.</p>
            <p>Egykedvűen vállatvont:</p>
            <p>- Mért félnék uram?</p>
            <p>- No igen! - türelmetlenkedett Kázmér - de hát abból amit keres, meg tud majd élni?
               Elég az arra hogy eltartson valakit?</p>
            <p>A kertész mégjobban rácsudálkozott.</p>
            <p>- Hogy elég-e? Jaj, méltóságos úrfi, még félre is kell tenni abból, mikorra
               megöregszik az ember! Mert jól esik akkor már egy kis nyugalom, gondtalanság! Aztán a
               gyerekek is nőnek...</p>
            <p>Kázmér úgy csapott le rá, mintha meg kellene mentenie azt a gondolatot, hogy a
               kertésznek íme, gyermekei is vannak.</p>
            <p>- Maga családos?</p>
            <p>- Négy fiam, egy lányom. Egy kicsi útban...</p>
            <p>- Derék.</p>
            <p>Lenézett a porba, ahova növekvő árnyakkal rajzolta be magát az alkony.</p>
            <p>Egyszercsak kiszégyenkezett belőle az ő saját külön szemérmes problémája.</p>
            <p>Nagyon bátortalanul mondta:</p>
            <p>- Mit gondol: én is megélnék, ha úgy hirtelen, máról holnapra eltűnnék innen ez a
               park, a kastély, meg minden, ami mögötte van? Ha nem volnék több mint két kéz és egy
               darab akarat..?</p>
            <p>A kertész megütődve hökkent a fiatalember arcába.</p>
            <p>Nem űznek itt bolondot belőle..?</p>
            <p>De Kázmér komoly szeme visszavert minden gyanut.</p>
            <p>Egész közel lépett hát hozzá:</p>
            <p>- A méltóságos úrfi? - szólt meggyőződéssel.</p>
            <p>A levegőbe legyintett, nevetett.</p>
            <p>- A méltóságos úrfi úgy élne meg, ahogy akarna! Hohó! Akinek nemcsak keze van, de
               feje is! S a fejében tudás..!</p>
            <p>Kázmér elpirult, mint valami vizsgán földícsért gyermek.</p>
            <p>- Hová megy tőlünk? - kérdezte elhárítólag.</p>
            <p>Az ember hirtelen lehorgadt. Árnyék futott át a nagy sugárzásán.</p>
            <p>Csöndesebbre fogott hangon szólt:</p>
            <p>- Egy ilyen ház után hová mennék itthon? Kedvem sem volna! Három éve ment ki az öcsém
               Délamerikába, már telepe van. Minden levelében hív...</p>
            <p>Kázmér elbocsátotta a kertész kezét.</p>
            <p>- Még beszélünk erről a dologról, - mondta.</p>
            <p>Megfordult és elgondolkozva kezdett sétálni a hosszú üvegcsarnok előtt.</p>
            <p>Az alkony gyorsan ereszkedett le fekete hálóján. A park fái - mint álltukban
               elszunnyadt vártaóriások - álmodón bólogattak az eggyéfolyt nyugalomban.</p>
            <p>A fiu lelkében - mint nagyszerű későnnyitó - bontakozó szirmokkal tárult szét egy
               ujszerű érzés.</p>
            <p>Arcához emelte két tenyerét s szinte szerelmesen gyönyörködött beléjük.</p>
            <p>- Eltartanának! - villant keresztül rajta először az önző és csak-neki magának szóló
               öröm. Ime, tehát mégis ér valamit..! Már nem kitátott csőr többé, melybe mások szája
               ömleszti át a meg­szolgálatlan életet! Uj igéret lüktet testének gubóján. Az igéret
               már fogant és ha lenni akar: lesz.</p>
            <p>Bízón s nagy hálával simogatta végig magát, mintha további fejlődésre akarná dícsérni
               gyenge izmait. Aztán megmosolyogta a saját képzelődését.</p>
            <p>Az üvegház nyitvahagyott ajtaján keresztül hangok rázták álmodó lelkébe az ébresztőt.
               Vásárlók jöttek, mert a zárgondnokság áruba bocsátotta volt a kertészet
               termékeit.</p>
            <p>Nagyon önmagánál felejtkezett..!</p>
            <p>Sietve az épületnek tartott, belépett. Megmosta kezeit a rájuktapadt sártól,
               megtörülközött.</p>
            <p>A szomszéd helyiség nyitvahagyott ajtaján áthallatszott a várakozók vídám hancuzása.
               A vevők zöme egy uj virágot keresett, melyet neki - hosszú kisérletezés után -
               sikerült átkeresz­teznie.</p>
            <p>Áthullámzott rajta a jelennek jövőre-biztató diadala.</p>
            <p>Ime, eddig sem hiába fáradt! A kertész igazat mondott.</p>
            <p>Alig várta, hogy távozzanak a vevők és még egy utolsó szemlét tartson a frissen
               meghajtott növényeken.</p>
            <p>Végre felhallatszott bentről a végszó:</p>
            <p>- Elfogyott.</p>
            <p>A vásárlók kiözönlöttek. Jókedvük - mint valami színes szerpentinszalag - átlobbanta
               egy percre a fekete kertet. Az ő uj öröme együttnevetett a nevetőkkel.</p>
            <p>Utánanézett a távozóknak s melegítő jóérzéssel gondolta:</p>
            <p>- Igy van jól. Én: az egy, vagyok a sokak szükségletéért és nem fordítva.</p>
            <p>Most már maga is átment a benyílóba. De az ajtónál megtorpant, mintha visszarántották
               volna.</p>
            <p>Egy magános férfi állt a kiszolgáló asztal előtt. A kertész éppen egy nyaláb virágot
               borított elé:</p>
            <p>- ... méltóságodnak azonban félretettük, mint minden nap, - mondta.</p>
            <p>A visszamaradt vásárló: Sényi volt s a virágok az édesanya kedvenc virágai...</p>
            <p>Valami - mint telibe talált korbácsütés - hasított keresztül Kázmér testén. Egész nap
               meg­jártatott melle pattanásig emelkedett. Egy pillanatra minden vére átcsapott az
               arcán.</p>
            <p>Egyetlen lépéssel az asztal mellett termett s szétmeredő ujjaival áthidalta az eleven
               gyanu-bizonyitékokat.</p>
            <p>- Megtiltom! - kiáltotta.</p>
            <p>És odalángolt, mint valami paradicsomi büntető kerubin.</p>
            <p>Szavait csönd követte. A három ember megütött csodálkozással hökkent egymásra. Albin
               arcán gyönge rángatózás futott át. Majd elhúzódott az asztaltól.</p>
            <p>Egész idegen hangon szólt:</p>
            <p>- Természetesen jogodban áll itt rendelkezni. Kint talán megbeszélhetnők a
               többit.</p>
            <p>- Ez minden óhajom!</p>
            <p>Kiléptek a sötét parkba. A hold már föltrónolt az égre, telimarokkal szórta sápadt
               dicsőségét.</p>
            <p>Jó darabig hallgatva mentek egymás mellett. Ő csak lihegett, mint egy indulni-fűtött
               mozdony.</p>
            <p>Végre a park kapuján túl Sényi megállt, szembefordult vele. Ugy zörgött a hangja,
               mintha mély barlang kongó ürességén át jönne:</p>
            <p>- Megsértettél az előbb.</p>
            <p>- Tudom. Akartam.</p>
            <p>- Vagy úgy..!</p>
            <p>A gróf bólintott és csöndesen megint elindult. Nagyon szelíd, szomorú mosolygás
               rögződött az arcára. A kapott ütésen át is amazt sajnálta.</p>
            <p>- Szegény fiu..! Ugyan mi hozott idáig!</p>
            <p>Kázmér egyetlen lezuhanó kérdéssel fojtotta el a kérdést:</p>
            <p>- Felelj kérlek, meddig szándékozol még gyalázattal tetézni az anyám emlékezetét?</p>
            <p>Sényi karja megrándult, mintha a levegőbe akarna kapaszkodni.</p>
            <p>- Megőrültél?</p>
            <p>De a fiuban most már vitte a zsilipet az ár. Szárnya-erősödött lendülettel vált el
               tőle az első indulat s a megmozgatott vér egészséges pirossággal bíborodott föl a
               homlokára.</p>
            <p>Csaknem kiáltva mondta;</p>
            <p>- Megtiltom hogy szánj, mint valami tetteiért felelőtlen bolondot! És megtiltom, hogy
               gyermeknek tekints! Ez persze vágna neked, ez a nagyszerű vakság..!</p>
            <p>Érdesen fölnevetett.</p>
            <p>- Csakhogy ennek vége! Nagyon jól látok, nem csak előre, visszafelé is. Tudom ki
               voltál: szent barátságba takarózott árulás! Tagadd, ha birod!</p>
            <p>Elhallgatott és itéletülő diadallal kereste keserű igazát a másik arcán. Várt egy
               mentegetőzést, amit legázolhatna. De Sényi nyugodt maradt, mint valami megtelt
               temető. Egyre lejjebb horgadt a feje és válla előrecsuklott, mintha nagy terhet
               cipelne a hátán.</p>
            <p>Lassan, mint láthatatlan gyászmenet ütemeihez szabott zene, jöttek ki belőle a
               hangok:</p>
            <p>- Nem tagadok Kázmér, mert merek nemtagadni. Nincs miért. Állítod hogy férfi vagy:
               Jó. Látom, mert igaztalan vagy. De akkor tudnod kell, hogy minden ember szeret
               egyszer az életben. És a bibliabeli szent asszony előtt is sokan térdelnek:
               hívők...</p>
            <p>- Azok nyiltan térdelnek, mint a jó lelkiismeret! Mint a tiszta szándék! De milyen
               volt a te szándékod? Miért kellett az én köpenyembe takaróznod az anyám tiszta szemei
               elől? Mert nem volt szabad látnia, hogy amíg engem simit a kezed: feléje égtél! Igen!
               Engem használtál föl eszköznek, hogy a közelében maradhass! Hogy - - -</p>
            <p>Lenyelte a betetéző, roppant vádat.</p>
            <p>Majd odavágta helyette a maga legegyénibb számonkérését:</p>
            <p>- Azt mondod, hogy minden ember szeret egyszer az életben és hogy ezt nekem tudnom
               kell. Igazad van! Tudom. De ez az érzés, mely mindenki-mások életébe ragyogást,
               színeket ömleszt, az enyémbe csak feketéjét facsarta. Megint általad! Vagy gondolod,
               hogy a világ megsiketül és megvakul a kedvedért? Tudom hogy magadnál tartod a lányt,
               hogy nálad él, a házadban, hiszen láttak vele együtt sétálgatni, kart-karbaöltve,
               esténkint. Persze, a barátság­nak ez a dokumentuma nemigen tűri a napot!</p>
            <p>- Mindeddig: nem. Mert gyermeknek hittelek és kímélni akartalak. De ma jogot adtál
               arra, hogy férfiszámba vegyelek, hogy semmitől se féltselek többé. Légy nyugodt!
               Saját látó szemeid fognak feloldozni a képtelen vádjaid alól. Az én lelkiismeretem
               tiszta.</p>
            <p>Kázmért megfogta ez a nagy biztonság. Egy pillanatra visszahátráltak benne a nyers
               szavak.</p>
            <p>Meghökkent tekintettel nézett a mellette haladóra. És ezen a nézésen - mint a
               megnyitott kapun át - besurrant egy csomó régi emlék. Régi szögletek, melyekben
               babacipőkkel topogott, ebbe a lefüggő kézbe kapaszkodva... Régi kis sírások, melyeket
               hozzádörzsölt... Valahonnan mintha a gyermekhangja is előcsengetyűzött volna egy
               bevágott leckét... Minden ami volt, ehez az emberhez fűződött, szép, felragyogó
               szálakkal, mint egy aranyos háló. És ő most ezt a hálót tépkedi. Ezt a mindigadó
               kezet borítja el gyalázattal..!</p>
            <p>Megingott benne a kétkedés.</p>
            <p>Lehetséges, hogy ez az ember, aki annyira apja volt, ilyen hangon folyton csak
               hazudott volna neki?</p>
            <p>A szenvedélyek láza után hirtelen roppant fájdalom fogta el.</p>
            <p>Mintha megbujva két külön sarokban, két külön ént hordozna belül, melyek lelke után
               nyúl­kál­nak, hogy maguknak rántsák. Egyik fele mintha gyűlölni hívta volna a
               másikat, mely szeretni áradt.</p>
            <p>A kettő közt imbolyogva bizonytalan kis hitepallóján, vágyón szakadt ki belőle a
               szó:</p>
            <p>- Ó, bár úgy volna! Bár úgy volna amint mondod..!</p>
            <p>Sényi szomorúan válaszolta:</p>
            <p>- Úgy van Kázmér. De mivel bizonyitsak?! Fájdalom, nem áll módomban.</p>
            <p>Hallgatva mentek tovább, mindketten mélyen befelé fordulva.</p>
            <p>A kanyarodónál fiatal erdő fúrta bele durcás fejét az útba. Egy kis nyárfa-növendék
               átkapasz­kodott az árkon, két ágával, melyek fehérek és soványak voltak, mint a
               serdülő-leány karjai.</p>
            <p>Kázmér önkéntelenül utánuk nyúlt, hogy elvonja őket a másik elől. Aztán ő is átlépett
               az árkon.</p>
            <p>A túlsó oldalon mindketten megálltak, mintha láthatatlan kezek hárították volna őket
               vissza. Anélkül, hogy észrevették volna, messze lebódorodtak a szokott ösvényről.
               Előttük feküdt az alvó mező. A júliusi éj csöndje fölébehajolt, mintha a föld
               lélegzetvételét hallgatózná. Apró növények földúzzadt kelyhében hangtalanul
               feszengett a termékenység.</p>
            <p>Kis halom előtt álltak, melynek tetején kiszáradt fa ágaskodott. A hold olyan volt
               fölötte, mint valami karóra szúrt, roppant üveggomb. A fa tövénél vídám nótát
               pirickélt egy jókedvű tücsök. Bent a redves törzsben halkan percegett a szú.</p>
            <p>Valamivel arrább ormótlan kőkolonc nyújtózkodott, mint egy nagy fehér homlok, melyre
               zöldes hajpelyheket fésült a moha. Felső lapján - mintha önmagából eredő
               világossággal világo­sodnék - egyetlen szó aranylott:</p>
            <p>„<hi rend="italic">Feltámadunk.</hi>”</p>
            <p>A két férfi megütötten állt meg a néma kinyilatkoztatás előtt.</p>
            <p>Kázmér arcáról elmúlt a Krisztust-figyelő Tamás rossz leselkedése. Megfeszült, mint
               akit álltában ér a villám. Csak a szeme tágult rá delejezett nézéssel a sokértelmű
               betükre, melyek mintha azért mégis egyetlen-értelmű törvénye volnának a
               megmérhetetlen mindenségnek. És bent a rejtelmek sarkában mintha hallható zuhanással
               végigterült volna az egyik én - a hangosabb, a gyűlölködő - nagy, elküzdött harmónia
               támadt. Egyszerre olyan érzése jött, mintha a dolgok színe mind a kő felé fordulna,
               mintha az égnek csak azért volna milliárd szeme, hogy mindannyival ezt a szót
               legelje, mint kifogyhatatlan szérűjét a Végtelen mezejének.</p>
            <p>Mélyet lélegzett és újra élővé mozdult.</p>
            <p>Albin mellérehorgadt fejjel állt távolabb tőle, - hallgatagon, mint egy kimerített
               bánya. Olykor - alig látható rándulással - meginogtak a vállai, míg a természet
               gecsemáni közönnyel ívelt át a szenvedő ember fölött. Több és tisztább mert lenni,
               mint a környező legjobbak és a megértés nem ért föl hozzá.</p>
            <p>Kázmér halkan közeledett. Megérintette a karját, a kőre mutatott. De az ítéletváró az
               ő arcára nézett, az ő tekintetéből olvasta le a betűk visszalángoló fényét. Feje
               elvált a mellétől, szelíden nyújtotta kezét:</p>
            <p>- Jőjj, hogy ne csak higyj a feltámadt barátságunkban, de tudjál is, ott, ahol
               adatott!</p>
            <p> </p>
         </div>
          <div type="chapter">     <head>XXIX.</head>
            <p>Kevéssel az alkony leszállta után Vince kibontakozott búvóhelyéről, a közeli erdő
               bozótjából. Ez az erdő takarta el zöld köpenyegével a nagy éjszaka óta s a környék
               némaságba ijesztett népe keserű szájjal őrizte az üldözött ember titkát.</p>
            <p>A legénynek sikerült kisurrannia a felágaskodott emberek közül, még mielőtt az örökös
               láncok rájukkapcsolódtak volna. Az ő lelkén még lüktetett egy kelés. Neki még volt
               egy nagy számadása idekívül, valakivel. Látta Erzsébetet kiosonni hazulról az
               emlékezetes napon. Zamonszky elillanása megmagyarázta neki a többit. És ez a
               magyarázat nem engedte, hogy fehér vezeklésbe törülje vérontott kezét. Igazságot
               kellett osztania, mielőtt elfogadhatta volna a maga külön igazságát. Keserülje meg
               mindnyájuk sorsát a fajtájukból fajzott áruló! Kutyák módjára vesszen, aki
               láncoskutyát, kóborkutyát csinált belőlük, anélkül, hogy a szomjazott bosszút fenékig
               szürcsölhették volna! Pusztuljon a másik három után! Aztán jöhet a börtön; akármi.
               Hiszen rab volt így is! Fától-fáig üldözött vad. A többiek fölé legalább fedél
               borult.</p>
            <p>Időbe telt, míg nyomára talált Erzsébetnek. Keserves éjszakai bujkálások árán
               szagolta ki Sényi új otthonát s mikor rálelt: bevette magát a közeli erdőbe,
               elfeküdt, mint valami koncát-féltő kutya.</p>
            <p>Lassan kiismerte a házban uralkodó szokásokat. Tudta hogy a gróf esti sétája órákba
               telik és most, mikor távozni látta, meglódult benne a cselekvő akarat. Letoppant
               figyelő helyéről, nekivágott az útnak. Egyetlen görcsösvégű furkót vitt magával,
               fegyverként. De azt különös gonddal faragta kézhez, napokon át, egy kidőlt fa
               csonkján ülve. Talpa alatt a kiszaladt föld, felette az idegen ég.</p>
            <p>A hányatott élet mozgékonyabbá tette. Halkan, mint tovanyilalló árnyék, lappangott át
               a holdsütött helyeken. A bitang idő alatt gondozatlan haja válláig nőtt.
               Megereszkedett szakála rőt pamatokban folyta keresztül szögletes állát. A hajdani
               bikaölő erejű legényből vánnyadt torzképet vágott ki: a nyomor.</p>
            <p>Az idővel jól kellett most bánnia. Mire a gróf visszajön, legyen kimondva az ámen!
               Nem mintha félt volna Sényitől, de mert ez volt az egyetlen kaputos ember, aki előtt
               meghajolt úrgyűlölő dereka.</p>
            <p>Óvatosan megkörnyékezte a házat.</p>
            <p>Csend omlott ki abból, olyan csend, mint a temetőké. A nyitvahagyott kiskapu tátongva
               feketéllett, mint halottnak elfittyedt szája. Az ablakok felakadt szeméből
               égnekfordult egy, a szobában felejtett gyertya fénye.</p>
            <p>Meghökkent egy percre.</p>
            <p>Ha hiába jött volna..! Ha nem találná itt, akit keres?</p>
            <p>Tompán felmorgott, mint prédáját féltő komondor. Most már egész mellel lépett be az
               ajtón. Itt kell lenni! Jól nézte ő ezt a házat! Éjjel-nappal volt rá szeme!
               Híre-tudta nélkül senki el nem hagyhatta, legkevésbbé az ő látogatottja!</p>
            <p>Jó erősen megmarkolta a dorong bütykét s befordult az udvaron. Aztán megállt,
               előrefeszülő állal.</p>
            <p>A hold bevilágította a néma házat. Valahonnan messziről mocsári békák panaszos éneke
               hallatszott. Háttal a fehérlő falnak egy lóca állt. Rajta elkalandozott, sápadt
               arccal: Erzsébet.</p>
            <p>Első tekintetre úgy látszott, mintha aludnék. Nagy fekete gyapjúkendő folyt alá
               vállairól bokájáig, de a kendő néha megmozdult s egy keskeny kéz fáradtan kinyúlva
               belőle, végig­simított a födetlenül hagyott homlokon.</p>
            <p>Lázadó szemmel szürcsölte Vince ezt a látványt. Melle kitágult, az elpattanásig.
               Nyakán az erek meg-megugrottak.</p>
            <p>Valami őrült vígság jött rá. Ordítani szeretett volna! Botját a levegőbe hajigálva
               megtipratni a földet, vagy öklével főbesujtani önmagát, hogy ne csak lássa: érezze is
               ezt a percet! A kiegyenlítő bosszúét. Elmult nyomoruságok és jövendő kínok
               kikészített bérét...</p>
            <p>Lefüggő vörös bajúsza alatt csúnya mosolyra torzult. A pázsitos föld megdohogott
               előre­dobbanó lábai alatt.</p>
            <p>Erzsébet a hang fele kapta fejét. Összevont szemöldökei alól - amint a sötétbe
               figyelt - egyre tágabban nyílt el a tekintete. Aztán valami hang szakadt ki a
               melléből s a következő pillanat­ban már talponállt. Egész testében reszketett, mint
               akit a láz gyötör. Megismerte Vincét.</p>
            <p>A legény tompán felröhögött. Magasbalökte a dorongot, úgy, hogy bütyke a végére
               esett, súlyozónak.</p>
            <p>De aztán csak meggondolta. Megint keresztülszalasztotta a tenyerén.</p>
            <p>Igy? Egy szó nélkül..? Mielőtt a hangját hallaná..? Mielőtt látná a halálra rányílt,
               könyörgő szemét?</p>
            <p>Vince, Vince, lassan a testtel! Ezután - úgylehet - már csak az akasztófa jön. Ez az
               egy óra az, amin elédeskedhetik majd.</p>
            <p>Leeresztette a botot.</p>
            <p>- Ha jól nézem, igen töri a bátorság! Nem ártana most, ha valaki visszaszolgálná a
               kölcsönt! Eldughatná, ha nem is a kutyapallásra, de valami finomabb helyre!</p>
            <p>Felmordult és hátradobta szögletes fejét, úgy hogy rőt hajcsomói ellibbentek.</p>
            <p>Bugyogva nevetett, mint valami pocsolyába-merített palack.</p>
            <p>Erzsébet a padra feszítette tenyerét. Sápadt arcán kergetősdit játszottak egy látható
               kín meg­nyilalló vonalai. Egy gyötrelemé, mely túlhágott pillanatnyi ijedelmén.</p>
            <p>- Nem félek, - mondta különszaggatva az egyes hangokat.</p>
            <p>A legény előrehajolt. Hirtelen dühhel hasított át rajta, hogy amaz talán biztonságban
               hiszi magát tőle..! Talán a multak emlékébe kapaszkodik, mikor mentől hangosabban
               morgott, annál kevésbbé harapott! Azt gondolja talán, hogy most is lábrólveszi!</p>
            <p>Nyomatékosan megrázta a dorongot, mintegy jelezve, hogy sok idő mult el azóta!
               Savószín szemei fellángoltak, mint az égő mocsár, ahogy mondta:</p>
            <p>- Látod ezt a husángot, frájla?!</p>
            <p>És hogy nagyobb nyomatéka legyen, elészökkentette:</p>
            <p>- Úgy hivják, hogy: <hi rend="italic">Harminc Ember</hi>. A fajtád legjava! Azóta
               maguk alól rágják a rothadt szalmát! Mit kerestél akkor éjszaka a kastélyban, te
               dáma!?</p>
            <p>Erzsébet hajlatlan maradt. Homlokának vértelen fehérjéből előpatakzó tekintettel
               nézett bele az állattá vadult, kínos paraszt-arcba.</p>
            <p>- Mit kerestem..? Igen! Velevoltam! Megmentettem! Megfizetett! - mondta s a melle
               zihált minden szónál, mintha mázsák terhével birkóznék.</p>
            <p>A legény felhördült.</p>
            <p>- Majd hát én is..! Mindnyájunkért..!</p>
            <p>Két marokkal vállára lendítette a tuskót. És ebben a percben elnyargalt értelmén
               keresztül­villant a várakozás, hogy: lába elé dobban a lány..! Hogy sikoltva fogja
               átfonni kapaszkodó karjaival s hosszú bársonyhaját csizmája elé szőnyegezi! Hogy
               könyörög majd hozzá! Ennek mégis jönni kell egyszer...</p>
            <p>Erzsébet azonban ottmaradt állva, mintha összenőtt volna a világsúlyú földdel, mely
               feketén süppedt a júliusi éjszaka mély tükre alá. Aztán egyszerre szétszakadásig
               tárta magától mindkét karját. Eszelős mosollyal, az üdvözöltek vágyával nézett a
               legényre:</p>
            <p>- Tedd meg Vince! Ölj meg! Üss le! Megáld az Isten!</p>
            <p>Ugy lobogott, mint végzetét idéző papnője a fájdalomnak. Válláról a fekete kendő halk
               zize­géssel a földre hullt s az alatta viselt ruha ráncai mögül kibontakozott egy
               eltorzult anyatest.</p>
            <p>Erzsébet: gyermeket hordott.</p>
            <p>Az ember eltámolyodott, mintha a feje húzná. Iromba koponyája elejtett állal,
               kipattanó sze­mekkel szegződött előre. Mintha gonosz álmot látna, elvetette a
               dorongot s szabadonmaradt ökleivel eszelősen ütni kezdte a saját üstökét.</p>
            <p>Aztán égre üvöltött, mint valami megkínzott barom:</p>
            <p>- Megvert az Isten! Megvert az Isten!</p>
            <p>Hátralódult a falnak, két kezével markolászva a levegőbe, mintha rajta keresztül
               akarná kitép­ni az élő testben rejtőző másik eleven testet. A fattyút... Osztályának
               mindig visszaismétlődő gyalázatát! Azt a valamit, ami kicsavarta kezéből a büntető
               furkót! Ami mozdulatlanná igézte; ami ólmot öntött tagjaiba, hogy kisujját sem bírta
               volna fölemelni.</p>
            <p>A leány ott állt előtte, megránduló vállal. Kitágult szeme beleáradt a termékeny
               éjszakába, mely titokzatos nyilallásokkal testesült meg nehéz ölében.</p>
            <p>Gyors egymásutánban mintha tüzes kések hasítottak volna át rajta. Majd roppant
               feszüléssel nyílt el derekának minden csontja.</p>
            <p>Egy darabig küszködött vele - az önuralom dacos akaratával - aztán egy felső
               parancsszó előtt hirtelen földrehullt, hogy ne legyen több egyszerű eszköznél,
               melyből a természet nyilat­koz­tatja ki önmagát.</p>
            <p>A titokzatos fájdalom úgy rángatta, mint keréken guruló gyermekjátékszert. Tompa
               jajok szakadtak föl a melléből. Eszeveszett könyörgéssel markolt a legény felé.
               Nehány perc kimondhatatlan távolságra sodorta a sajátmaga régi partjaitól, - volt és
               lehető dolgoktól. A készülő, parancsoló élet egyszíntűre mosott benne mindent, ami
               ellentét, ellenségesség. A másikban csak egy lélegző embert látott, aki a
               fájdalmatlan test nagyszerű szabadságában segíthet neki.</p>
            <p>Vonagló szájjal istenkedett föl hozzá:</p>
            <p>- Vince! Vince!</p>
            <p>A legény gutaütötten nézte. Nehányszor végigtörölte foszlott kabátujjával verejtékes
               homlo­kát.</p>
            <p>Talán lidérc-nyomás? Elmúlik és fölébred otthon, a kuckóban, a subája tetején! Talán
               ivott az este és most félbódultan várja, hogy a bor hemzsegő kis ördögei
               elcsillapodjanak benne, minden esztendőt-átrohanó rémségükkel.</p>
            <p>Lehetetlen, hogy mindez igaz volna!?</p>
            <p>De a könyörgő hangok újból beletéptek, mint vaskarmok.</p>
            <p>Nem, nem! Mindez igaz, rettentő valósággal! Ez az asszony vajudik itt előtte! Nagyobb
               fájda­lom­mal, mint az övé, mint az övék, harminc elkallódott férfiaké. És bűnhődik,
               kegyetleneb­bül, mint ő kieszelte. Minden tagjából egy titokzatos kín áradt felé,
               mely megtöltötte belső mély megrettenéssel.</p>
            <p>Esetlen léptekkel döcögött melléje. Mint gyermeket a feneketlen feketéjű kút: saját
               ijedelme delejezte oda a félelmes titokhoz. És ahogy teste a másik test légkörébe
               ért, - amint közvetlen közelből látta az annyira ismert arcot: gyűlölködő lelkén
               hirtelen átcsapott a régi igézet. Ezeknek a szemeknek kiegyengetett útja volt már az
               ő szívéig! Otromba, leromlott testében annyira bennevolt már, hogy megránduljon a
               másik közellététől..!</p>
            <p>Még feszengett benne néhány pillanatig a dac. Aztán összerándult. Nagy iromba feje
               le­horgadt, térdei alácsuklottak és odahullatták a szenvedő mellé.</p>
            <p>Elkapta Erzsébet karját. De nem facsarta hátra: hideglelősen két tenyere közé fogta s
               szájából - mint a lélek félrevert harangja - búgva jajdult elő a hang:</p>
            <p>- Mire kellett neked ez... Ez..! Te szegény, buta asszony, te! Hát nem tudod hogy így
               van, mióta a világ!? Engem elrugtál. Kicsi voltam... A te fajtád fölfelé néz. És
               mindig ez a vége! Amazok meg mulatnak rajtunk!</p>
            <p>Mintha ezzel a beszéddel minden kínját föltépte volna és most várná, hogy lassan
               vérezzék ki belőle a fájdalom: elhallgatott.</p>
            <p>Körülöttük kifeszült a júliusi éjszaka végtelen csöndje s egy percre egybemosta őket,
               mint két egymásfölé emelt, eleven lépcsőfokot. S mintha ennek a fölhágó létrának
               végtelen sok, láthatatlan foka következnék még fölöttük: sejtelmesen borult rájuk a
               homály.</p>
            <p>Erzsébet rázkódott előbb életre. Pillanatra elszünt, teremtő gyötrelme ujra
               végignyargalt elítélt testén. Felvetette magát, úgy, hogy száraz ajka a paraszt durva
               kezéhez ért. Szent vezekléssel nyugodott meg rajta, hogy a következő percben előlről
               kezdje háborgását:</p>
            <p>- Vince segíts! Könyörülj, Vince!</p>
            <p>A legény talpraszökött. Elnyujtott nyakán megforgatta zilált fejét, mintha keresné
               azt, akit irgalomra szólítottak. Mintha idegen lett volna most előtte ez a név és
               vele minden, ami volt - a visszahozhatatlan mult, a szomjas gyűlölet - egy idegen, új
               valaki hangján mondta:</p>
            <p>- Ne félj. Itt vagyok. Csak ne félj!</p>
            <p>Lehajolt és felemelte a gyötrődőt. Futva indult meg terhével az elhagyott házba.</p>
            <p>A küszöbnél utját állta valami. A dorong, amit ölni hozott... Félrerugta. A szobában
               ledobbant terhével egy bontatlan ágyra.</p>
            <p>Éles sikoltással vált el karjáról az asszony.</p>
            <p>- Várj! - kiáltott, a szörnyű haragtól háborodottan. - Megyek! Megyek! Hozok valakit!
               Ne félj semmit! Ha így esett, most már ne félj! Futok. Jövök mindjárt!</p>
            <p>Azzal kívül is volt az ajtón. Gyorsabban, mint az utánaküldött sikoltás, robbant ki a
               kapun. Neki az országútnak!</p>
            <p>A város nem esett túlmessze. A fekete utcák fekete árnyékot párologtak ki magukból.
               Valahonnan elnyujtott ének szüremlett elő.</p>
            <p>„<hi rend="italic">Hört’s ihr liabn Leitln’n! Lasst euch sag’n! Die Uhr hat’s Zwölfe
                  g’schlag’n. Bewahrt das Feuer und das Licht, Damit ka Unheil g’schieht! Gelobt sei
                  Jesus Christus..!</hi>”</p>
            <p>Az éjjeli őr jelezte az órát.</p>
            <p>Vince a hang irányába futott. De mikor egy fordulónál csakugyan beleütközött az
               emberbe, ellökte magától, úgy, hogy az nekiesett a falnak.</p>
            <p>Nyurga, fekete férfi volt a német és hihetetlenül sovány. Fejérehúzott kámzsája alól
               kísérte­tiesen villogott elő csontokra száradt bőre. Szemei köré mély árkot vont a
               ráboruló árnyék. Csak a kasza hiányzott a markából!</p>
            <p>Néhány lépésről a legény visszaordított rá:</p>
            <p>- - - - hol lakik?</p>
            <p>És a kezével magyarázta, hogy: ki.</p>
            <p>A csontváz előregörbítette a mutatóujját, jelezve a házat. Fogatlan ínyével
               nyikorgósan nevetett.</p>
            <p>A legény - mint a fergeteg - szakadt be a házba, velesodorva az asszonyt, aki már
               megszokta, hogy mindig háborodott-arcú férfiak riasszák ki az ágyból... De a kövér nő
               nem soká birta az iramot. Megállt, kifulladt, mint a tömött liba.</p>
            <p>Vince sötéten nézett rá.</p>
            <p>Kevéssel távolabb, a gyéren világított utcában, egy szekér várt a borkereskedő háza
               előtt. Két ember éppen zsákot cipelve fordult be a kapun.</p>
            <p>A legény szó nélkül saraglyába lódította az asszonyt. A kocsin még egy üres hordó
               imboly­gott. Azt lehajította. Indított.</p>
            <p>Mikor a fordulóhoz értek, vad hűhózás csattant utánuk:</p>
            <p>- Hé emberek!</p>
            <p>- Csendőr!</p>
            <p>- Fogjátok meg!</p>
            <p>A kárvallottak futottak még egy darabig, aztán magábanyelt mindent a sötétség.</p>
            <p>Vince a lovak hátába mart. Azok megriadtak és vágtatva iramodtak bele az éjszakai
               útba. Mire a ház elé értek, összerogyásig volt ember, állat.</p>
            <p>A nő puhán kászálódott lefelé. A férfi elvetette magától a gyeplüt. A két ló
               megbokrosodva, lobogó sörénnyel rántotta tovább az üres szekeret.</p>
            <p>Bent a házban csend várt. Túlnagy csend, melyet olykor vinnyogva szelt át egy
               élhetetlen kis hang.</p>
            <p>Vince a kapunak esett tőle. Képtelen volt többé megmozdulni. Az asszony csak
               elfogyott mellőle.</p>
            <p>Mennyi idő telt így el - percek, vagy egy örökkévalóság - nem tudta. Nem tudott
               semmit. Csak rezgett, mint egy bolondjában megpenditett húr.</p>
            <p>Aztán hangok ütődtek hozzá, kétfelől is. Kint az országúton lovak patája dobogott,
               mintha az alvó föld szívverése volna. A zaj egyre közeledett. S ugyanekkor a füle
               mellett megszólalt valaki:</p>
            <p>- Megvan... A fiu egészséges, de az anyánál elkéstünk. Csak percei lehetnek
               hátra...</p>
            <p>Ettől felordított, mint egy halálrasebzett vad. Feltépte a kaput, kirohant, egyenesen
               az őr­járatot tartó csendőrök lova elé.</p>
            <p>Őrjöngve rázta oda nekik az öklét:</p>
            <p>- Akasszanak föl! Akasszanak föl! Gyilkos vagyok! Cudar, bitang paraszt vagyok!
               Megöltem egy asszonyt!</p>
            <p> És úgy húzta kezére a bilincset, mint a mátkagyűrűt.</p>
            <p> </p>
         </div>
           <div type="chapter">
            <head>XXX.</head>
            <p>Sényi a kapunál elébevágott Kázmérnak.</p>
            <p>- Várj, - mondta. - Kissé elő kell készítenem a találkozásra. Nem szabad
               megijesztenünk...</p>
            <p>A fiatalember engedelmesen megállt. Anélkül hogy tudta volna: ugyanott, ugyanúgy,
               mint kevéssel előbb Vince.</p>
            <p>Hallotta a saját szívverését.</p>
            <p>Mit fog megtudni? Micsoda rejtelmeknek megy itt elébe? Régi bizalma Sényi iránt ugyan
               vissza­tért - teljes egészében visszatért - de mégis, úgy érezte, hogy itt valamiféle
               szörnyűsé­gek várnak rá... Hogy a „bizonyosság” nem elszüntetni, csak módosítani
               fogja fájdalmát, melyből minden új energiája sem tudta kigyógyítani.</p>
            <p>Egy percre kedve támadt: elfutni innen ezzel az újból föltalált hittel és a
               bizonytalannak sok magátnyugtató eshetőségével..! Vinni az első szerelem édes
               illuzióját! Egy arcot, még abból az időből, mikor nem kellett rejtőzködnie, - mikor
               rányílt mindenkire, mint egy sugármelen­gette, pompás virágkehely... De ez a gyávaság
               csak keresztülfutott rajta, mint valami multból kísértő árnyék. Aztán állvamaradt,
               egyedül, próbátváró uj önmagával.</p>
            <p>Végre lépteket hallott.</p>
            <p>Tudta, hogy Albin és mélyet lélegzett. Fölnézett.</p>
            <p>A gróf felindultnak látszott. Arca fakó volt. Éles, mély patkók övezték szemét. Az ő
               keze után nyúlt, s nála szokatlan sietséggel maga után vonta. Gyors léptei
               szakadozottá tették a szavát, mely idegenül zörgött, mint egy nagypénteki
               kereplő.</p>
            <p>- Erre, erre! És vigyázz kérlek... <hi rend="italic">Minden körülmények közt</hi>
               uralkodnod kell magadon! Az élet erőnkhöz szabja a terheket. Aki összerogyik alatta:
               vagy nem férfi, vagy gyáva.</p>
            <p>Kezét a fiatal ember megránduló karjába fűzte.</p>
            <p>- Bátorság!</p>
            <p>A házban sarkig kifutott ajtók fogadták őket. Belülről erőtlen fény imbolygott
               ki.</p>
            <p>A bejáratnál Sényi elbocsátotta Kázmér karját.</p>
            <p>Nagy, homályos szobába értek. A fiatal ember szemébe először a részletek nyomultak
               be, sajátságos, külön hangsúllyal.</p>
            <p>Oldalt egy asztalkán majdnem leégett gyertya... Elnyújtott lánggal pipiskedett a
               mennyezet felé. Arrább egy széken gonddal összehajtott ruhákat látott. Előtte a
               padlón két cipő, széjjel­borulva. A levegőben éter szaga terjengett. Oldalt egy nagy,
               fekete ágy állt, mint valami indulásra kész mozdony.</p>
            <p>Szeme lassan kapaszkodott föl rajta.</p>
            <p>A magasra tornyozott párnák közül eltágult szemmel nézett rá valaki. Valaki, akit
               ismert egykor, vagy aki hasonlított egy ismert lényhez...</p>
            <p>Az emlék belehasított öntudatába. Ajkai kiáltásra rebbentek. De még mielőtt hangot
               adhatott volna, egy idegen nő arca nyílt rá a homályból:</p>
            <p>- Csöndesen!</p>
            <p>És sugott valamit.</p>
            <p>Olyan volt mint egy gonosz, őrült álom. És mégis: igaz volt. Egy alig-megkezdett élet
               gügyögő hangja ütötte rá a hiszem-pecsétet.</p>
            <p>Kázmér tenyerébe födte a szemét. Szinte várta hogy most megnyílik a föld, vagy a
               mennyezet fog lezuhanni kába fejére, hogy a körülvevő dolgok is beleomoljanak az ő
               nagy templom­bontásába. De semmi sem történt, csak az éterrel megtáplált gyertyaláng
               nyúlt el hihetetlenül hosszúra.</p>
            <p>A próbák pillanatának nehéz csöndje vonult át a szobán.</p>
            <p>A fiatalember karjai lehanyatlottak. Megállt szemekkel tekintett Sényire, aki háttal
               az ágynak támaszkodott. Árnyéka nagy méretekben vetődött rá a gyéren világított
               falra.</p>
            <p>Alig látható gesztussal egyetlen rövid szót intett oda neki: „vége”.</p>
            <p>De ez a rövid szó varázslatos hatást gyakorolt. A túlnagy adagban bevett méreg
               visszafordult. Nem ölt.</p>
            <p>Kázmér fölvetette a fejét. Tekintetében kemény sugarakkal igazodott helyre a rugalmas
               lélek. Már nem támolygott. Nem habozott. Félelme elégett a próbát-állt szenvedés
               tüzében.</p>
            <p>Ő maga kérdezte:</p>
            <p>- Ki felel ezért!?</p>
            <p>Sényi aggódó tekintetet vetett rá.</p>
            <p>Vonakodva mondta:</p>
            <p>- Kíméld magadat, amitől lehet!</p>
            <p>De a fiatal ember visszapattant, mint egy kemény, acélos rugó:</p>
            <p>- Tudni akarom!</p>
            <p>S ez hogy „<hi rend="italic">akarom</hi>”, - fénnyel hullt ki belőle, mint frissen
               kiolvadt érccsöpp.</p>
            <p>A másik megadólag hajtotta le a fejét. Egy nevet lehelt oda neki. Ez a név ütött,
               mint a villamos szikra. Végigrázta a vezető test minden idegszálát. Hanem... már
               ellene áramló erőre talált.</p>
            <p>A feszültség egy kurta válaszban csattant ki. Jelző volt. Olyan szó, mely sodrában a
               lélek egy darabját is veleszakítja. A gyöngédet. Tekintélyekkel bíbelődőt. A gyermek
               kegyeletes, áhítatos lelkét... De ami visszamaradt, az mostantól fogva az érett férfi
               megküzdött lelke volt. Felszabadult, kemény és ítélkező.</p>
            <p>Kázmér a kínok elcsöndesült ágyához lépett.</p>
            <p>Az elgyötört asszony esdekelve nézett rá. Elváltozott arcára jóslatos vonásokat
               vésett rövid, gyilkos anyasága.</p>
            <p>Vértelen ajka nyugtalanul rezdült:</p>
            <p>- A gyermek..!</p>
            <p>És kezét az első álmába szunnyadt csecsemő felé nyujtotta.</p>
            <p>Kázmér megértette a könyörgést. Közelebb jött. Még vívódott. De összeszorította a
               száját. És összeszorított szájjal, megfeszült önuralommal, melybe beleroppant a
               lázadó ösztön utolsó tiltakozása is, egyszercsak az alvó fiucska fölé hajolt.
               Karjábavette és magasan feltartotta, úgy, hogy az alvadozó gyertya fénye egybeölelte
               őket.</p>
            <p>S e percben sajátságos, megilletődött érzése támadt. Mintha templomban volna...
               mintha egy szent Isten-sugárkát tartana a karjai közt. Kicsi, védelemreszorult,
               megható részét a Végte­lennek... Akinek sorsa ezentul tőle függ... És mintha erről a
               küldetéséről neki most hangos bizonyságot kellene tennie...</p>
            <p>Szája beszédre nyílt. Emelt hangon - minden szót külön odahangsúlyozva egy búcsúzó
               értelemnek - mondta s úgy mondta mint szószéken a pünkösdi lángra gyulladt pap:</p>
            <p>- Én, ittmaradt társa a te megalázott szeplőtlenségednek, fölnyíltszemű látója ennek
               a beteg kornak, ígérem neked, hogy jóváteszem az Apák bűnét. A gyermeked neve nem
               „Fattyú”. „Uj Generáció”! Hiszem, hogy egy tisztultabb Gondolatot termeltél ki
               megtiport testedből. A szennyet, ami nagydolgok foganásához tapad, majd lemossa
               későbbi, boldog nemzedékek áldó könnye...</p>
            <p>Szünetet tartott, de csak hogy annál izzóbban folytassa:</p>
            <p>- Rajtaleszek! Elviszem a fiadat messzi, más világrészbe, hogy a bomlás atomjai meg
               ne fertőzhessék. Az ezrek szájától elvont kenyér helyett, ami az ő számára csak
               kegyelemkenyér lehetne: kérges munkáskezek fogják nagyra nevelni, míg a várakozó
               tömegek előtt megnyílik az elérkezett idők kapuja. Akkor majd visszahozom.</p>
            <p>Elhallgatott, és megcsókolta az ébredező emberke kicsi arcát.</p>
            <p> A gyertya kialudt. A szobába kintről szűrődött be a fény. Fent a júliusi égen
               megimbolyodott egy nyughatatlan csillag. Hullott, megfutott, aztán megállt az
               elküzdött asszony fehér homlo­kán.</p>
            <p>A gyermek tagolatlan hangokba gyöngyözött.</p>
            <p>A halál némaságát merőlegesen szelte át az élet megváltást ígérő, biztató dala.</p>
            <p> </p>
         </div>
      </body>
  </text>
</TEI>
