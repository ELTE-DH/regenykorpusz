<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU11962" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>A bűbájos sziget</title>
				<author>
					<persName>
						<surname>Zigány</surname>
						<forename>Árpád</forename>
					</persName>
					<date from="1865" to="1936">1865-1936</date>
					<idno type="VIAF">70701164</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">13701</measure>
				<measure unit="pages">31</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>A bűbájos sziget</title>
					<date>2013-09-23</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/11900/11962"/>
					<respStmt>
						<resp>Original Electronic Edition</resp>
						<name>Csige Mónika</name>
						<name>Csige Mónika</name>
						<name>Uri-Kovács József</name>
					</respStmt>
					<bibl type="digitalSource">
						<title>A bűbájos sziget</title>
						<date>2013-09-23</date>
						<ref target="https://mek.oszk.hu/11900/11962"/>
					</bibl>
					<bibl type="printSource">
						<title>A bűbájos sziget</title>
						<author>Zigány Árpád</author>
						<pubPlace>Budapest</pubPlace>
						<publisher>Pallas Ny.</publisher>
						<date>1927</date>
						<ref target="https://mek.oszk.hu/11900/11962/pdf/"/>
					</bibl>
				</bibl>
				<bibl type="firstEdition">
					<title>A bűbájos sziget</title>
					<author>Zigány Árpád</author>
					<date>1927</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T5"/>
			</ns1:eltec>
		</xenoData>
		<revisionDesc>
			<change when="2020-07-24"/>
			<change when="2020-12-14"/>
		</revisionDesc>
	</teiHeader>
	<text>
		<body>
			<div type="chapter">
				<head>
               A BŰBÁJOS SZIGET
               .
            </head>
				<p>
               Régen, nagyon régen, amikor még tündérek laktak az erdőkben és
                  óriások uralkodtak a hegyek tetején, volt egyszer egy szegény ember, aki annyira
                  koldus volt, hogy csak egy falat kenyeret sem tudott adni két apró gyermekének:
                  Szőkének és Barnának.
            </p>
				<p>
               Holdvilágos, csendes éjszaka volt s a két kis fiúcska éhesen, de
                  panaszkodás nélkül lefeküdt. Lefeküdt a szegény ember is, de nem tudott elaludni.
                  Nem jött álom a szemére, ha arra gondolt, hogy holnap még csak el sem mehet munkát
                  keresni, mert ezt a két kis fiúcskát kell gondoznia. Nyugtalanúl hánykolódott
                  ágyában és elkeseredésében végre is arra határozta magát, hogy korán reggel
                  beviszi fiait az erdőbe és ott sorsukra bízza őket.
            </p>
				<p>
               - Talán, ha valami tündér meglátja, hogy el vannak hagyatva,
                  megszánja őket, - gondolta magában - ha itt maradnak velem, úgyis éhen halnak;
                  hátha így jobb lesz.
            </p>
				<p>
               És alig, hogy pirkadt a hajnal, fölkeltette két kis gyermekét:
            </p>
				<p>
               - Gyorsan, keljetek föl: elmegyünk sétálni.
            </p>
				<p>
               A két kis fiú örvendezve ugrott föl és miután felöltöztek, apjuk
                  kézen fogta őket és bevitte messze, messze a rengeteg vadonba, ahol a fák koronája
                  már oly sűrű fátyollá fonódott össze, hogy a napsugár sem bírt rajta keresztül
                  törni.
            </p>
				<p>
               Itt aztán megkérdezte fiait:
            </p>
				<p>
               - Ugy-e, fiacskáim, fáradtak vagytok?
            </p>
				<p>
               - Igen, papa - felelték Szőke és Barna.
            </p>
				<p>
               - Akkor hát aludjunk egyet a fűben; ha kipihentük magunkat, megint
                  tovább megyünk.
            </p>
				<p>
               És úgy cselekedtek. De alig, hogy a szegény fiúcskák elszunnyadtak,
                  apjuk szép lassan fölkelt és óvatosan elszökött mellőlük. Otthagyta az ártatlan
                  kis gyermekeket s elment munkát keresni; még csak hátra sem nézett, még csak egy
                  könnycsepp sem csordult ki a szemeiből: mintha Szőke és Barna nem is az ő fiai
                  lettek volna.
            </p>
				<p>
               - Hiszen, ha velem maradtak volna, úgyis éhen pusztultak volna el -
                  mormogta magában; aztán rájuk sem gondolt többé.
            </p>
				<p>
               Midőn aztán a két fiúcska fölébredt s egyedül találta magát abban a
                  sűrű rengetegben, mely egyre sötétebb lett, mind a kettő halálra rémült. Keserves
                  zokogásra fakadtak, mert az éhség is gyötörte őket és kétségbeesve hívták
                  atyjukat, tördelték apró kezecskéiket. De hasztalan; bár rekedtté sírták és
                  kiabálták magukat, zokogásukra csak a vadon erdő viszhangja felelt.
            </p>
				<p>
               Mikor végre látták, hogy senki sem jön segítségükre, elkezdtek
                  remegni féltükben, hogy egy eltévedt farkas fölfalja őket; ekkor a rettegés
                  csaknem szárnyakat adott nekik s lélekszakadva futni, rohanni kezdtek, kifelé a
                  sűrű erdőből.
            </p>
				<p>
               Kézen fogták egymást, hogy el ne maradjanak s aztán hol futva, hol
                  lépésben csak mentek, mendegéltek, remélve, hogy egyszer majd csak kijutnak a
                  szabadba; de minél tovább mentek, az erdő csak annál vadonabb lett.
            </p>
				<p>
               Egyszerre csak a rengeteg ijesztő csendjét síró, könyörgő szózat
                  verte föl, melyet a zizegő esti szél távolról hozott feléjük:
            </p>
				<p>
               Mentsétek meg életemet!
            </p>
				<p>
               - Ki vagy? - kérdezte a két fiúcska.
            </p>
				<p>
               És a síró, könyörgő hang újra megszólalt:
            </p>
				<p>
               Mentsétek meg életemet!
            </p>
				<p>
               - Ki vagy? - kérdezte újra a két fiúcska, nem tudva még azt sem, hogy
                  honnan, melyik oldalról jön a szózat, oly közel hallatszott hozzájuk.
            </p>
				<p>
               Aztán kimeresztették a szemeiket, fürkészve néztek maguk körül
                  mindenfelé, de nem láttak senkit és semmit, csak egy aranyos szárnyú kis
                  legyecskét, amely egy pókhálóba keveredve, kétségbeesetten vergődött.
            </p>
				<p>
               - Senki más nem lehetett, csak ez a légy! - mondták egymásnak.
            </p>
				<p>
               És azonnal szétszaggatták a pókhálót és kiszabadították a szegény
                  foglyot.
            </p>
				<p>
               - Köszönöm, - hálálkodott az aranyszárnyú légy, mihelyt szabadon
                  érezte magát - meg akarom fizetni a szivességteket és azért intelek benneteket: ne
                  kóboroljatok ily későn a vadonban, mert a farkasok fölfalhatnak mindkettőtöket.
                  Most menjetek csak egyenesen erre - és kelet felé mutatott - egészen addig, míg
                  egy kis kunyhóban világosságot nem láttok; ott zörgessetek be és mondjátok, hogy a
                  legyecske küldött titeket: akkor megnyílik az ajtó.
            </p>
				<p>
               Ezt mondva, vídám dongás közt elrepült. Szőke és Barna pedig mélyen
                  elcsudálkozva néztek utána; azt hitték, hogy álmodnak és sokáig alig tudtak
                  magukhoz térni bámulásukból.
            </p>
				<p>
               - Menjünk, - szólt végre Barna összerezzenve - én félek a
                  farkasoktól.
            </p>
				<p>
               - Talán megtaláljuk azt a kunyhót - vígasztalta magát Szőke.
            </p>
				<p>
               És megindulván, újra mentek, mendegéltek; az erdő pedig egyre sűrűbb
                  és sötétebb lett, de sem a kunyhó, sem a világosság nem mutatkozott.
            </p>
				<p>
               Barna már annyira kifáradt, hogy alig bírt a lábán állni, Szőke pedig
                  majd meghalt féltében a farkasoktól; de azért az éhség és a remény csak tovább
                  űzte a halálra csigázott gyermekeket.
            </p>
				<p>
               Végre a fák sűrű lombjai között átcsillant valami fényesség, amely
                  egy pillanatig ragyogott, aztán megint eltűnt, mintha táncoló, bolygó lidérctűz
                  lett volna.
            </p>
				<p>
               - Az lesz a mécses - biztatta egymást a két gyermek.
            </p>
				<p>
               És gyorsabban igyekeztek arrafelé, ahol először látták fölragyogni a
                  világosságot.
            </p>
				<p>
               És mikor már sokáig, nagyon sokáig gyalogoltak, végre csakugyan
                  odaértek a ház elé, melyben a mécses égett.
            </p>
				<p>
               Fölbátorodva kopogtattak az ajtón.
            </p>
				<p>
               - Ki az? - hangzott belülről.
            </p>
				<p>
               - Szőke és Barna vagyunk, két testvér; a legyecske küldött
                  bennünket.
            </p>
				<p>
               Az ajtó, mintegy varázsütésre, azonnal kinyílt s a két testvér egy
                  tágas, világos szobába lépett, melyben az asztal már föl volt terítve két személy
                  számára; a jó vacsora ott gőzölgött a tálban s betöltötte a szobát kellemes
                  illatával; de rajtuk kívül egy teremtett lélek sem volt a szobában.
            </p>
				<p>
               - Most mit tegyünk? - kérdezte Barna.
            </p>
				<p>
               - Vacsoráljunk meg - felelte Szőke. - Nem látod, hogy ezt nekünk
                  készítették?
            </p>
				<p>
               - Nem hiszem, hogy a legyecske rászedett volna bennünket.
            </p>
				<p>
               Erre aztán nekibátorodva, az asztalhoz ültek és derekasan hozzáláttak
                  a vacsorához, mert nagyon éhesek voltak; sőt még gyümölcsöt és süteményt is
                  találtak a pohárszéken és annak is megfeleltek. Mikor pedig jóllaktak, akkor
                  leültek a kandalló mellé, amelyben vidáman pattogó tűz égett, de nem mertek
                  elaludni, noha majd eldűltek a fáradtságtól, mert féltek, hogy eljönnek a farkasok
                  és álmukban felfalják őket.
            </p>
				<p>
               Hosszas tanakodás után végre abban egyeztek meg, hogy felváltva
                  fognak aludni s addig, míg az egyik alszik, a másik ébren marad és vigyáz; de
                  alig, hogy ebben megállapodtak, mindkettőjük szeme lecsukódott s édesen elaludtak,
                  mint a tej. Nem is ébredtek föl egész hajnalig, mikor a kakas kukorékolása verte
                  fel őket édes álmukból.
            </p>
				<p>
               Midőn kinyitották szemeiket, a ház, a mécses, a terített asztal, a
                  kandalló: szóval minden eltűnt s ők kint hevertek a szabad ég alatt, az illatos
                  fűben, egy magas hegy tetején; a hegy lábánál pedig végtelen messzeségben
                  hullámzott az óperenciás tenger, úgy hogy se vége, se hossza nem volt, csak a
                  közepén volt egy óriási nagy izzó gömb.
            </p>
				<p>
               Szőke és Barna meglepetve néztek egymásra és aztán félénken
                  tekintgettek körül.
            </p>
				<p>
               - Hol vagyunk? - tünődtek szorongó aggodalmukban.
            </p>
				<p>
               - Tündérországban vagytok - felelt hirtelen egy mosolygó, csodaszép
                  leányka, aki váratlanul bukkant elő a bokrok közül.
            </p>
				<p>
               A két fiú megszeppenve bámult a ragyogó arcú teremtésre, aki úgy
                  libegett, mikor ment, mintha nem is a földön járna; félénken kérdezték újra:
            </p>
				<p>
               - És az a nagy tüzes golyó, ami a tengeren úszik, mi légyen az?
            </p>
				<p>
               - Az a
                  Bűbájos sziget
               , - felelt a leányka - abban az országban mindenki boldog és
                  szerencsés, de csak azok juthatnak oda, akik erre igazán méltók.
            </p>
				<p>
               - Oh, kedves tündér, - könyörgött a két gyermek összetett kézzel -
                  légy olyan jó, mint amilyen szép vagy és vezess el bennünket a bűbájos
                  szigetre.
            </p>
				<p>
               - Ez nem áll hatalmamban, - szólt a tündérleányka - sőt még királynőm
                  sem tudná ezt megtenni, noha azért küldött engem hozzátok, hogy rajtatok segítsek.
                  Ajándékot hozok tőle: ezt a két apróságot, amelynek segítségével talán eljuthattok
                  a bűbájos szigetre; de sohase feledjétek, hogy ez az ajándék csak a jókat segíti,
                  a rosszakat ellenben romlásba dönti.
            </p>
				<p>
               Ezt mondva, Szőkének egy aranygolyócskát, Barnának pedig egy lyukas
                  mogyorót adott.
            </p>
				<p>
               - Mit csináljak vele? - kérdezte Szőke, kezében forgatva az
                  ajándékot.
            </p>
				<p>
               - Tartsd magadnál.
            </p>
				<p>
               - Mit csináljak vele? - kérdezte Barna is, a lyukas mogyoróra
                  mutatva.
            </p>
				<p>
               - Kövesd utaidban.
            </p>
				<p>
               S mialatt a két gyermek egymásra bámult, mert nem értették e különös
                  tanácsokat, a tündérleányka hirtelen úgy eltűnt szemeik elől, mintha a föld nyelte
                  volna el.
            </p>
				<p>
               Sokáig szemlélgették a tündér ajándékait s aztán Barna, aki
                  elégedetlen volt, hogy nem az aranygolyót kapta, hanem a lyukas mogyorót, így
                  szólt:
            </p>
				<p>
               - Mit csináljak ezzel a hitvány lyukas mogyoróval? Kedvem volna
                  elhajítani.
            </p>
				<p>
               - Mindig meg kell becsülnünk azt, amit ajándékba kapunk, - feddette
                  meg bátyját Szőke - én az egész világért sem adnám oda az én golyócskámat.
            </p>
				<p>
               - Mert te szerencsésebb voltál, - bosszankodott Barna - én pedig...
                  hiszen látod...
            </p>
				<p>
               S mialatt így beszélt, szemei könnyekkel teltek meg.
            </p>
				<p>
               - Nekem mindegy lett volna, ha én kapom is a lyukas mogyorót - mondta
                  Szőke.
            </p>
				<p>
               - Akkor hát cseréljünk - kérte Barna.
            </p>
				<p>
               - Azt nem teszem.
            </p>
				<p>
               Ettől a pillanattól kezdve minden kicsinységen összepereltek és
                  civakodtak; nemsokára már verekedtek is és mivel Szőke volt a fiatalabbik, ő húzta
                  a rövidebbet, mert Barna annyira helybenhagyta, hogy már alig bírt menni.
            </p>
				<p>
               Midőn jóllaktak gyümölccsel, melyet a körüli fákról szedtek,
                  leheveredtek a fűbe, hogy pihenjenek. Szőke azonnal el is aludt, de Barna, kinek
                  fejében egy gonosz terv forrott, nem húnyta le a szemét, hanem megvárta, míg öccse
                  elalszik. Ekkor óvatosan hozzá csúszott, átkutatta a zsebeit, kilopta az
                  aranygolyócskát, melynek helyébe a lyukas mogyorót tette. Aztán fölszaladt a hegy
                  tetejére s ott elrejtőzött a bokrok között, mert be akarta várni, hogy mi
                  történik, ha öccse fölébred.
            </p>
				<p>
               Mihelyt a kakas ismét kukorékolt, Szőke fölébredt s amint körülnézve,
                  nem látta a bátyját, hangos sírásra fakadt és keservesen szólongatta, hívta
                  Barnát.
            </p>
				<p>
               Életében még sohasem volt egyedül és nagyon félt a farkasoktól; de
                  mihelyest az aranygolyó helyett zsebében a lyukas mogyorót találta, mely folyton
                  ugrált és táncolt, azonnal megértette, hogy Barna miért tűnt el és nem is kereste
                  tovább. Ellenben minden reményét a lyukas mogyoróba helyezte, amely folyton
                  ugrándozott, táncolt a zsebében.
            </p>
				<p>
               Szőke elkezdett vele beszélgetni.
            </p>
				<p>
               - Lyukas mogyoró, lyukas mogyoró.
            </p>
				<p>
               S a lyukas mogyoró azonnal kiugrott a zsebéből a földre.
            </p>
				<p>
               Szőke nagyon megörült, mikor látta, hogy a lyukas mogyoró szót fogad
                  neki s így szólt:
            </p>
				<p>
               - Lyukas mogyoró, lyukas mogyoró, a bűbájos szigetre akarok
                  menni.
            </p>
				<p>
               Ekkor a lyukas mogyoró megindult és lassan görögve haladt lefelé a
                  hegyről, úgy hogy Szőke mindenfelé kényelmesen a nyomába hághatott. Mikor pedig
                  leértek a tengerhez, a lyukas mogyoró egyszerre átváltozott gyönyörű vitorlás
                  hajóvá, melynek három sudár árbocán hófehér vitorlák voltak kifeszítve; bent pedig
                  egész sereg hajóslegénység volt apró törpékből, akik sorfalba állva, hívógatólag
                  kérték Szőkét:
            </p>
				<p>
               Indulásra üt az óra.
            </p>
				<p>
               Szőke pedig nem kérette magát, hanem örömtől dobogó szívvel beugrott
                  a fényes hajóba, amely azonnal megindult és gyorsan, mint a szél, vitte a bűbájos
                  sziget felé. Barna mindezt látta a hegy tetejéről s mikor a hajó nyílsebesen
                  távozott a parttól, elkezdett lefelé rohanni a hegyről és közben dühösen
                  kiabált:
            </p>
				<p>
               - Megálljatok, megálljatok! Adjátok vissza a lyukas mogyorómat.
            </p>
				<p>
               De a kiabálásra senki sem hajtott; a hajó dagadó vitorlákkal siklott
                  tovább a tükörsíma tengeren, míg végre teljesen eltűnt. Ekkor Barna
                  kétségbeesetten a földre vetette magát és keservesen sírva, haját tépte
                  fájdalmában.
            </p>
				<p>
               Eközben egy vén boszorka ment arra.
            </p>
				<p>
               - Miért fetrengsz itt a földön? - kérdezte Barnát.
            </p>
				<p>
               - Az öcsém ellopta a lyukas mogyorómat és most azzal utazik a bűbájos
                  sziget felé - szólt Barna sírva.
            </p>
				<p>
               Mialatt e szavakat mondta, az aranygolyócska, mely a zsebében volt,
                  olyan nehéz lett, hogy már nem bírta el és súlya alatt leroskadt a földre.
            </p>
				<p>
               - Jaj, jaj, jaj - nyögött kétségbeesve.
            </p>
				<p>
               - Mi történt? - kérdezte a boszorkány.
            </p>
				<p>
               - Egy golyócska volt a zsebemben és most egyszerre olyan nagy és
                  nehéz lett, hogy nem bírom el.
            </p>
				<p>
               - Mutasd azt a golyócskát.
            </p>
				<p>
               - Itt van.
            </p>
				<p>
               Ezzel elővette a zsebéből az aranygolyócskát és bámulva látta, hogy
                  az már nem arany többé, hanem fekete, ócska vasdarab.
            </p>
				<p>
               - Látod, - szólt a boszorkány - hazudtál és a golyócska vasdarabbá
                  változott. Mondd el az igazat, akkor segítek rajtad.
            </p>
				<p>
               Erre Barna, mélyen megszégyenülve, mindent elmesélt a boszorkánynak,
                  úgy, amint történt.
            </p>
				<p>
               - Most, hogy elmondtad az igazat, segítségedre leszek - szólt a
                  boszorkány.
            </p>
				<p>
               Aztán hozzátette:
            </p>
				<p>
               - Tudd meg, hogy én ellensége vagyok a Tündérkirálynőnek, mert ő szép
                  és fiatal, én pedig rút és öreg vagyok! De ha sikerül a bűbájos szigetet
                  elpusztítanom, akkor ő lesz öreg, én pedig megfiatalodom. Neked kell segítségemre
                  lenned, hogy a szigetet elfoglalhassam, mert a tiéd az aranygolyócska, amelynek
                  varázsos hatalmával a sziget elpusztítható.
            </p>
				<p>
               - És mit kell cselekednem? - kérdezte Barna.
            </p>
				<p>
               - Légy bátor és erős, hogy minden akadályt legyőzhess; de legjobban
                  arra vigyázz, hogy az aranygolyócskát ki ne add a kezedből, mert ha a bűbájos
                  sziget királya birtokába kerítheti, akkor még erősebb és hatalmasabb lesz, mint
                  most, mi pedig örökre elveszünk.
            </p>
				<p>
               - Taníts hát meg rá, hogy mit tegyek; bátorságom van, az
                  aranygolyócskára pedig úgy fogok vigyázni, mint a szemem fényére.
            </p>
				<p>
               - Mindenekelőtt - felelt a boszorkány - el kell menned a mi
                  királyunkhoz és ravasz módon föl kell bujtanod, hogy háborút indítson a bűbájos
                  sziget ellen. Ha ez sikerül, te leszel a fővezér és vezetni fogod az egész
                  sereget; de emlékezzél meg, hogy a föld, a tenger és az emberek mindnyájan
                  ellenségeid lesznek, azonban valamennyit legyőzheted, ha az aranygolyócskát mindig
                  magaddal hordod.
            </p>
				<p>
               Barnának eszébe sem jutott, hogy a veszélyekkel törődjék; egészen
                  boldog volt, hogy a királyhoz mehet és hadvezér lesz.
            </p>
				<p>
               - Menjünk a királyhoz - szólt.
            </p>
				<p>
               - Várjuk be, míg a nap lemegy - szólt a boszorkány.
            </p>
				<p>
               Mihelyt a nap lenyugodott, a boszorkány leterítette a földre a
                  nagykendőjét s Barnával együtt reá ült; aztán végtelen sok denevér röpült oda s
                  megfogta karmaival a nagykendő szélét. Majd visítva fölemelkedtek, magukkal
                  ragadva a nagykendőt is, melyben Barna s a boszorkány ült s hosszas röpülés után
                  végre mindkettőjüket letették a királyi palota lépcsőzetére.
            </p>
				<p>
               - Most már a te dolgod, hogyan intézed el, amit reád híztam - szólt a
                  boszorkány Barnához.
            </p>
				<p>
               Ezt mondva, eltűnt, mert a denevérek ismét fölragadták őt a
                  nagykendőjén a levegőbe.
            </p>
				<p>
               Barnának most, hogy egyedül maradt, nem volt bátorsága, hogy bemenjen
                  a királyi palotába; leült tehát a lépcsők aljára s ott játszadozott a kavicsokkal,
                  melyekből egész halmokat rakott.
            </p>
				<p>
               A kis királyfi pedig az ablakból meglátta ezt az idegen fiúcskát,
                  amint színes kavicsokkal játszadozott és azt akarta, hogy hívják föl hozzá a
                  palotába, mert játszani akar vele. A király és a királyné nem engedték meg, de
                  ekkor a királyfi keservesen sírni kezdett, a jó szülők pedig nem bírták nézni
                  makrancos gyermekük könnyeit és végre is fölhozatták Barnát a királyfi szobáiba,
                  hogy együtt játszadozhassanak.
            </p>
				<p>
               Barna olyan jól tudta mulattatni a királyfit bohókás tréfáival, hogy
                  ez mindig vele volt s éppen úgy öltöztette föl, mint ő maga is öltözött: selyembe,
                  bársonyba, gazdag aranyhímzéssel és skófiummal kivarrott királyi ruhákba.
            </p>
				<p>
               Rövid időn belül nagyon jó barátok lettek s a királyfi lassankint
                  annyira hozzászokott Barnához, hogy el sem lehetett nélküle.
            </p>
				<p>
               Reggelire a királyfi minden nap két híg tojást kapott. Egyszer így
                  szólt Barnához:
            </p>
				<p>
               - Milyen jók ezek a fehér tojások, melyeket az én fekete tyúkjaim
                  tojnak.
            </p>
				<p>
               - De a fekete tojások még jobbak ám - felelte Barna.
            </p>
				<p>
               Másnap megint csak azt mondta a királyfi:
            </p>
				<p>
               - Milyen jók ezek a fehér tojások, melyeket az én fekete tyúkjaim
                  tojnak.
            </p>
				<p>
               - De a fekete tojások még jobbak ám - ismételte Barna.
            </p>
				<p>
               Harmadnap reggel aztán a királyfi kijelentette, hogy: ha nem hoznak
                  neki fekete tojásokat, akkor semmit sem eszik.
            </p>
				<p>
               A király azonnal követeket küldött országa minden részébe, hogy
                  fekete tojásokat szerezzenek. De mindnyájan üres kézzel tértek vissza; azt
                  mondták, hogy sehol sem találtak.
            </p>
				<p>
               Eközben a királyfi nem akart enni és egyre fogyott, soványodott a
                  makacs koplalásban.
            </p>
				<p>
               A kétségbeesett király, attól félve, hogy ha ez tovább is így tart, a
                  királyfi éhen pusztul el, összehívta az ország bölcseit. A tudós, nagyszakállú,
                  kopasz és tanulásban megrokkant öreg bölcseknek megparancsolta, hogy kutassák ki,
                  merre vannak a fekete tojások.
            </p>
				<p>
               És az öreg tudósok, miután hét nap és hét éjjel szundikáltak egymás
                  beszédein, végre egyhangúlag kimondták, hogy a fekete tojásokat egyedül csak a
                  bűbájos szigeten lehet találni.
            </p>
				<p>
               Ekkor a király megigérte fiának, hogy egy éven és egy napon belül
                  megszerzi neki a fekete tojásokat, de csak oly föltétel alatt, ha egyelőre
                  megelégszik a fehér tojásokkal. A királyfi örömmel beleegyezett.
            </p>
				<p>
               Volt azonban a királyfinak egy gyönyörű rigó madara is, amely úgy
                  énekelt, mintha könyvből tanulta volna. A királyfi nagyon szerette ezt a rigót s
                  egy napon örvendezve mondta Barnának:
            </p>
				<p>
               - Ugy-e, hogy szépen énekel az én fekete rigóm.
            </p>
				<p>
               - Igaz; de a fehér rigók még szebben dalolnak ám!
            </p>
				<p>
               A királyfi azonnal atyjához szaladt és sírva könyörgött, hogy
                  szerezzen neki egy fehér rigót.
            </p>
				<p>
               A király erre ismét összehívta országa bölcseit s a pápaszemes öreg
                  tudósok, miután hét nap és hét éjjel bujták a könyveket, végre kisütötték, hogy a
                  fehér rigókat is csak a bűbájos szigeten lehet föltalálni.
            </p>
				<p>
               Ekkor a király, mivel a bűbájos sziget uralkodója a fekete tojásokat
                  már úgyis megtagadta tőle, elhatározta, hogy haddal megtámadja és elfoglalja a
                  szigetet. Az ország bölcsei helyeselték e tervet, de egyúttal azt is
                  kijelentették, hogy a háborúnak csak akkor lehet szerencsés kimenetele, ha a
                  király megtalálja az aranygolyócska birtokosát és reá bízza a hajóhad és hadsereg
                  fővezérségét.
            </p>
				<p>
               A király, aki mindig megfogadta az ország bölcseinek tanácsát,
                  azonnal hirdetéseket függesztetett ki az ország minden városában és fölhívta az
                  aranygolyócska tulajdonosát, hogy azonnal jelentkezzék nála a királyi
                  palotában.
            </p>
				<p>
               Barna, mihelyest tudomást szerzett erről a fölhívásról, azonnal
                  megjelent a király előtt.
            </p>
				<p>
               - Felséges uram, - így szólt - itt van az aranygolyócska.
            </p>
				<p>
               A király habozott, hogy reá bízza-e erre a gyermekre a háború
                  vezetését, de mivel az ország bölcsei határozottan kijelentették, hogy a győzelem
                  csakis az aranygolyócska tulajdonosának hatalmában van, megnyugodott a sors
                  végzésében. Rögtön hozzáfogott tehát a hadsereg toborzásához és a hajóhad
                  szervezéséhez; fővezérnek pedig kinevezte Barnát, korlátlan hatalommal az egész
                  sereg fölött.
            </p>
				<p>
               Mialatt Barna a hadi készülődésekkel van elfoglalva, keressük fel
                  Szőkét, akitől akkor váltunk el, midőn gyönyörű hajójával útban volt a bűbájos
                  sziget felé.
            </p>
				<p>
               Úgy élt a hajón, mint egy kis király; húsz szolgálatkész törpe leste
                  parancsait, amelyeket nyomban teljesítettek s bár az utazás sokáig tartott, Szőke
                  egy pillanatig sem unta magát.
            </p>
				<p>
               Mert Tündérország királynőjének rendelkezéséből Szőkének hét hónapig,
                  hét napig és hét óráig kellett utaznia, mielőtt a bűbájos sziget áldott földjére
                  léphetett volna. De a tenger mindig nyugodt volt, az ég tiszta és derült és Szőke
                  nagyon boldog volt: csak egyetlen vágy epesztette, az, hogy minél előbb
                  megérkezzék a gyönyörű szigetre, melyről a szolgálatában álló törpék oly sok
                  csodás dolgot meséltek. Végre egy szép reggelen, amint fölébredt, tündéri látvány
                  tárult a szemei elé.
            </p>
				<p>
               Nem messze a hajótól feküdt a bűbájos sziget és oly káprázatos
                  gyönyörű vidéket Szőke még álmaiban sem látott soha. Két ragyogó nap szórta száz
                  ágra sugarait a tájon s a tenger és az egész sziget vörösen izzó, aranyos
                  verőfényben úszott. A fák ágai és gallyai szinte meghajoltak a pompás színekben
                  virító virágok terhe alatt, melyeknek édes illata szétáradt a levegőben; a házak
                  és paloták fala átlátszó és csillogó hegyi kristályból épült, a tetők pedig
                  aranyból és ezüstből voltak és ragyogva verték vissza a napsugarakat.
            </p>
				<p>
               A sziget közepén emelkedett a király várkastélya; a soktornyú roppant
                  épületre alig lehetett ránézni; a szem azonnal elkáprázott a fénytől és
                  ragyogástól, melyet az arany és a vakító drágakövek szórtak szerteszét.
            </p>
				<p>
               Szőke, aki csaknem magánkívül volt, midőn ezt a tündérkertet
                  meglátta, azonnal ki akart szállni, de a törpék figyelmeztették, hogy még egy
                  napig várnia kell és Szőke ebbe türelmesen bele is nyugodott.
            </p>
				<p>
               Este még a hajón aludt el rendes ágyacskájában, de reggel már a
                  bűbájos szigeten ébredt föl egy virágokkal hímes, pázsitos réten.
            </p>
				<p>
               A hajó és a törpék eltűntek, de helyettük zsebében volt a lyukas
                  mogyoró. Midőn körültekintett, nagyon elcsodálkozott, hogy oly sokféle különös
                  állatot lát, aminőt azelőtt sohasem látott. A fákon hófehér tollú fülemülék
                  daloltak, a tavon pedig koromfekete hattyúk úszkáltak.
            </p>
				<p>
               A bűbájos sziget lakói gyönyörű férfiak voltak; mindnyájan aranyba és
                  bíborba, meg bársonyba öltöztek és sokan közülök fent röpdöstek a levegőben,
                  kényelmes hintókban, melyeket nagy madarak vittek. Szőke nem mert kérdezősködni e
                  csodálatos emberektől, noha nagyon kiváncsi volt; végre észrevett egy kis
                  fiúcskát, aki közel hozzá játszadozott és megkérdezte tőle, hogy ki az a szép
                  asszonyság, aki éppen akkor röpült át fölöttük a csodálatos madaraktól vont
                  hintóban.
            </p>
				<p>
               - Ez a királykisasszony - felelte a fiúcska.
            </p>
				<p>
               - Szeretném közelről látni, hogy beszélhessek vele - mondá
                  Szőke.
            </p>
				<p>
               - A király nem engedi meg, hogy bárkivel is beszéljen és azt is
                  elhatározta, hogy csak ahhoz adja férjül, aki a szigetet valami nagy veszedelemtől
                  menti meg.
            </p>
				<p>
               - Az én leszek - gondolta magában Szőke s ettől a pillanatból fogva
                  elhatározta, hogy nőül veszi a királykisasszonyt. Lassan megindult a királyi
                  palota felé, de midőn közel ért hozzá, a körülálló fák elkezdtek nőni, nőni és
                  nőttek fel, egészen a magas égig és áttörhetetlen védőfallal övezték a palotát.
                  Fönt pedig az ágakon a dalos madarak ezrei vidáman csicseregték:
            </p>
				<p>
               Ide bizony be nem mégy.
            </p>
				<p>
               Szőke megkerülte a palotát, hogy más oldalról férkőzhessék hozzá, de
                  akármerre ment, a fák mindenütt elkezdtek nőni, úgy, hogy nem juthatott be; a
                  madarak pedig egyre csicseregték:
            </p>
				<p>
               Ide bizony be nem mégy.
            </p>
				<p>
               Szőke most már egészen oda volt, hogy semmiképen sem tud bejutni a
                  fényes palotába és búsan nézegetett fölfelé, hogy vajjon jár-e be mégis valaki a
                  kastélyba. És csakugyan észrevette, hogy bizony járnak ki és be, csakhogy
                  mindnyájan úgy repülnek be az ablakon, amely kinyílik, de rögtön be is zárul
                  utánuk. Így ment haza a királykisasszony is, akit szárnyas griffmadarak röpítettek
                  a levegőben és szegény Szőke majd meghalt bánatában, hogy nem mehetett utána.
            </p>
				<p>
               Amint így járkált föl s alá, már-már a tengerbe akarta magát ölni
                  fájdalmában, míg végre hirtelen eszébe jutott egy mentőgondolat és
                  fölkiáltott:
            </p>
				<p>
               - Lyukas mogyoró, lyukas mogyoró! vigy el engem a
                  királykisasszonyhoz.
            </p>
				<p>
               És a lyukas mogyoró azonnal átváltozott szép léghajóvá, amelynek
                  csónakjában Szőke egy gyönyörű, ezüst csillagokkal gazdagon kirakott öltözéket
                  talált, mit azonnal magára is vett. A léghajó pedig lassan fölemelkedett,
                  túlszállt a fákon és letette Szőkét arra a nagy erkélyre, ahol a királykisasszony
                  épen akkor tündérmeséket olvasott.
            </p>
				<p>
               Alig vette észre Szőkét a királykisasszony, felsikoltott ijedtében és
                  meglepetésében, de mikor látta, hogy milyen szerény és kedves, barátságosan
                  magához hívta, leültette egy székbe és beszélgetésbe eredt vele.
            </p>
				<p>
               A királykisasszony szép szavának ezüstös csengése olyan volt, mint az
                  andalító zene. Szőke alig bírt betelni hallgatásával és szívében mély, igaz
                  részvét sarjadt a királykisasszony iránt, aki elmondta, hogy milyen boldogtalan,
                  mert atyja nem engedi senkivel sem beszélni és elzárva tartja a fényes
                  palotában.
            </p>
				<p>
               - Ha megengeded, majd én gyakran meglátogatlak - vígasztalta
                  Szőke.
            </p>
				<p>
               - Nagyon szivesen, - felelt a királykisasszony - de hátha atyám, a
                  király észrevesz?
            </p>
				<p>
               - Nem vesz észre, mert egy tündér vigyáz rám.
            </p>
				<p>
               - Valóban: csakis egy tündér segítségével juthattál be hozzám, -
                  szólt a királykisasszony - mert az én griffmadaramon kívül más élő lény föl nem
                  hozott volna.
            </p>
				<p>
               - És miért lakol ily magasan, szinte a felhők fölött?
            </p>
				<p>
               - Mert atyám, a király, azt akarja, hogy ne beszéljek senkivel,
                  mindaddig, míg egy hős nem érkezik, aki országát nagy veszedelemből menti ki, ez
                  lesz a vőlegényem.
            </p>
				<p>
               - Az én leszek, - kiáltott föl Szőke, aki egyszerre a legbátrabb és
                  legvitézebb hősnek érezte magát.
            </p>
				<p>
               - De most menj el, - szólt hozzá a királykisasszony - mert közeledik
                  az óra, melyben udvarhölgyeim jönnek, s ha téged itt találnak, el vagyunk veszve.
                  De holnap, ugyanebben az órában, megint eljöhetsz.
            </p>
				<p>
               A lyukas mogyoró eközben újra átváltozott léghajóvá és elvitte
                  Szőkét, úgy, amint jött; de mikor lefelé szállt, egy fán megakadt és kényelmes ágy
                  lett belőle, melyben Szőke gyönyörű álmok közt aludta át az éjszakát. Reggel aztán
                  újra látta a királykisasszonyt, amint a griffmadaraktól vont gyöngyházkagylóban
                  sétakocsizást tett s alig várta, hogy megint visszaröpülni lássa a palotába.
                  Ekkor, éppen úgy, mint a megelőző napon, így szólt:
            </p>
				<p>
               - Lyukas mogyoró, lyukas mogyoró, vigy el engem a
                  királykisasszonyhoz.
            </p>
				<p>
               A lyukas mogyoró megint átváltozott léghajóvá, de a kis csónakban
                  Szőke most már egy arannyal gazdagon kihimzett skófiumos ruhát talált, melyet
                  azonnal magára is vett. Mikor fölöltötte, a fényes öltözék úgy ragyogott, mint a
                  nap és Szőke ily pompás ruhában ment a királykisasszonyhoz, aki már alig várta
                  őt.
            </p>
				<p>
               Itt megtudta, hogy egy szárazföldi király hadat izent a bűbájos
                  sziget fejedelmének; a szegény királykisasszony nagyon szomorú volt, mert a sziget
                  varázslói és bűvészei neki azt jósolták, hogy ha nem lehet megkeríteni az
                  aranygolyócskát, a szigetet semmi sem mentheti meg a végső pusztulástól.
            </p>
				<p>
               - Az aranygolyócska az enyém, - mondta Szőke - a tündérkirálynő nekem
                  ajándékozta s vissza is szerzem.
            </p>
				<p>
               - Ha megtehetnéd, akkor mentve volnánk, - szólt a királykisasszony -
                  de most még ellenségeink kezében van.
            </p>
				<p>
               Szőke szépséges szavakkal vígasztalta az elszomorodott
                  királykisasszonyt s midőn elbúcsúzott, megigérte neki, hogy másnap jó hírekkel tér
                  vissza.
            </p>
				<p>
               Egész éjjel a szemét sem húnyta le és folyton arról a veszedelemről
                  gondolkozott, amely a bűbájos szigetet fenyegette; minden áron meg akarta menteni
                  az ellenségtől és erősen bizakodott, hogy a varázsos lyukas mogyoró ezúttal is
                  segítségére lesz.
            </p>
				<p>
               Reggel a király parancsot adott, hogy az összes lakosság másszék föl
                  a fákra s onnan, a madarak hátán, szálljon föl a levegőbe, hogy meglássák, hogy
                  vajjon közeledik-e már az ellenséges hajóraj, mert itt az ideje, hogy mindnyájan
                  készüljenek a sziget védelmére.
            </p>
				<p>
               Mindenki a parancs szerint cselekedett; a gazdagok fölszálltak a
                  madarak hátán a viharos felhők közé, a szegények pedig a fákra másztak, amelyek
                  nőttek, nőttek, mert bűbájos fák voltak és valóságos sáncot képeztek az egész
                  sziget körül, mely csaknem az égig ért. Hanem az ellenséget nem látta senki, mert
                  birtokukban volt az aranygolyócska, amely láthatatlanokká tette őket.
            </p>
				<p>
               Szőke is fölszállt a léghajójával és oly magasan járt a felhők
                  felett, hogy a földről már csak egy fekete pontnak látszott; ő azonban, mivel rá
                  nem volt hatása az aranygolyócskának, azonnal meglátta az ellenséges hajórajt,
                  mely oly számos és tömérdek volt, hogy az egész tenger színét ellepte. Sietett a
                  rettenetes hírt megvinni a királynak, aki így szól hozzá:
            </p>
				<p>
               - Téged bizonyára valami hatalmas tündér segít, mert rajtad nem fog
                  az aranygolyócska varázslata és te azt is látod, amit mi nem láthatunk. Te ments
                  meg tehát bennünket a nagy veszedelemtől, mely országomat fenyegeti, és ha
                  megalázod ellenségeimet, királyi szavamra igérem, hogy nőül adom hozzád egyetlen
                  leányomat.
            </p>
				<p>
               Szőke, ezt hallva, örömében majd hogy táncra nem kerekedett és
                  azonnal a királykisasszonyhoz sietett, hogy hírül adja neki az örvendetes ujságot.
                  Ezúttal fényes lovagi páncélba öltözött, aranyveretű ezüstvértezetbe; fején lobogó
                  tollú sisak, kezében élesre fent kard volt. Így állt a királykisasszony színe elé,
                  aki nagy örömmel fogadta, de mihelyt meghallotta, hogy Szőke is a harcba megy,
                  azonnal remegni kezdett a hős életéért.
            </p>
				<p>
               - Te nem tudod, - szólt - milyen veszélyekkel akarsz szembeszállani,
                  az aranygolyócska ellen nincs hatalma semmiféle varázslatnak s a sziget bűvészei
                  kijelentették, hogy nélküle veszve vagyunk.
            </p>
				<p>
               - Én megszerzem az aranygolyócskát - szólt Szőke.
            </p>
				<p>
               - Oh, te nem tudod, milyen veszélyekkel szállsz szembe - siránkozott
                  tovább a királykisasszony.
            </p>
				<p>
               - Megküzdöm velük te éretted - mondta Szőke.
            </p>
				<p>
               - Jól van, - szólt a királykisasszony és kivett a hajából egy
                  igazgyöngyöt - vedd el ezt a gyöngyöt; ha nagy veszélyben forogsz, valami módon
                  küldjed vissza nekem s én segítségedre leszek. Most menj és jőjj vissza
                  diadalmasan.
            </p>
				<p>
               Ekkor mind a ketten nagyon érzékenyen búcsúztak el, mert féltek, hogy
                  nem látják többé egymást és Szőke gyorsan távozott, hogy a sziget megmentéséről
                  gondoskodjék.
            </p>
				<p>
               Különös volt, hogy bár ő tisztán látta, hogy az egész tenger tele van
                  az ellenség hadihajóival, melyek napról-napra jobban közelednek a partokhoz, a
                  szigetnek egyetlen lakosa sem látott semmit. Sőt maga a király is kérdezte:
            </p>
				<p>
               - De hol van hát ez az ellenség?
            </p>
				<p>
               - Ott vannak és folyton közelednek, - mutatta Szőke.
            </p>
				<p>
               S amily mértékben a hajóraj közeledett, azon mértékben nőttek a
                  sziget fái is, amelyek már csaknem az ég boltját érintették és valóságos
                  védőbástyával vették körül a partokat.
            </p>
				<p>
               A király, bár nem látta az ellenséget, így szólt:
            </p>
				<p>
               - Szőkének igaza van, mert a fák érzik a veszélyt és azért nőnek, de
                  én nem látok semmit.
            </p>
				<p>
               S rábízta a fővezérséget Szőkére, aki megparancsolta, hogy rázzák meg
                  a fákat, melyeknek ágyúgolyó nagyságú gyümölcsei robogva hullottak alá a magasból
                  és sok ellenséget megöltek, sőt néhány hadihajót is elsülyesztettek; a többi hajók
                  pedig meglassították futásukat és lassabban közeledtek.
            </p>
				<p>
               De azért az ellenség óvatosan egyre közelebb jött, s ha sikerül neki
                  az egész szigetet körülfogni, akkor már nincs menekvés. Ezt mindenki tudta és
                  mindenki rettegett ettől a pillanattól.
            </p>
				<p>
               A király kétségbeesve sírt, Szőke a haját tépte tehetetlen
                  fájdalmában s midőn már belátta, hogy itt többé semmi sem segít, a végső lépésre
                  szánta el magát. Elhatározta, hogy az ellenség közé lopózik és mindenáron
                  megszerzi magának az aranygolyócskát. Elővette a lyukas mogyorót és
                  ráparancsolt:
            </p>
				<p>
               - Lyukas mogyoró, lyukas mogyoró, vigy el engem Barnához.
            </p>
				<p>
               És a lyukas mogyoró újra díszes hajóvá lett, melyben ugyanazok a
                  törpék szolgáltak, akik Szőkét a bűbájos szigetre hozták.
            </p>
				<p>
               Mikor Szőke odaért bátyja hajójához, fölment hozzá és térdenállva
                  könyörgött neki, hogy adja vissza az aranygolyócskát. De Barna minden kérésére
                  csak vállat vont és azt felelte:
            </p>
				<p>
               - Nem vagyok bolond.
            </p>
				<p>
               Midőn aztán Szőke kétségbeesésében és fájdalmában fenyegetni kezdte
                  bátyját, ez haragra lobbant, megkötöztette az öccsét és ledobatta a hajóüregbe,
                  ahol elzárták, de előbb kikutatta zsebeit és elvette tőle a lyukas mogyorót is.
                  Szegény Szőke, mikor ezen egyetlen talizmánjától is meg volt fosztva, beletörődött
                  sorsába és nyugodtan várta a halált.
            </p>
				<p>
               A hajóüregnek volt egy ablaka, mely a tengerre nyílt. Arra úszott egy
                  kis halacska és beszélt hozzá:
            </p>
				<p>
               - Szőke, Szőke, én ugyan csak kis hal vagyok, de szeretnék rajtad
                  segíteni.
            </p>
				<p>
               Szőkének eszébe jutott a gyöngy, melyet a királykisasszonytól kapott
                  s most kidobta az ablakon.
            </p>
				<p>
               - Vidd el ezt a gyöngyöt a királykisasszonynak.
            </p>
				<p>
               - Igérem, hogy elviszem - felelte a hal.
            </p>
				<p>
               És szájába kapva a gyöngyöt, gyorsan tovább úszott.
            </p>
				<p>
               Szőke most várakozott. A halacska rövid idő mulva visszatért és
                  elmondta, hogy bejutott a királykisasszony fürdőszobájába, ahol átadta a gyöngyöt,
                  de a királykisasszony újra bedobta a tengerbe, mert az vihart támasztó igazgyöngy
                  volt s most már a szabadulás egyetlen reménye csak a viharban fekszik.
            </p>
				<p>
               - De hogy tudjak szabadulni, ha fogoly vagyok? - kérdezte Szőke.
            </p>
				<p>
               - Ha kitör a vihar, én itt leszek - biztatta a halacska.
            </p>
				<p>
               És ismét tovább úszott.
            </p>
				<p>
               Pár óra múlva az ég elsötétült, a tenger oly fekete lett, mint a
                  tinta s a hullámok hegy-magasságra emelkedtek; vakító villámok cikázva hasogatták
                  foszlányokra a sűrű, nehéz fellegeket, mialatt a mennydörgés iszonyú zaja a világ
                  végét látszott hirdetni.
            </p>
				<p>
               Barna hajóhada, mely már-már meghódította a bűbájos szigetet,
                  egyszerre szétzüllött; a nehéz hadihajók szerteszóródtak a viharos tengeren,
                  egyik-másik összeütközött és rémes recsegés-ropogás közt sülyedt a fenékre.
            </p>
				<p>
               A többi hajók is nagy veszedelemben forogtak és a hajósok minden
                  fölösleges terhet a tengerbe szórtak, hogy legalább a puszta életüket
                  megmenthessék. Egymásután nyelte el a morajló tenger a fegyvereket, a podgyászt,
                  az élelmiszereket, sőt már az árbocokat is.
            </p>
				<p>
               De a veszély még egyre tartott s a tengerészek végre az
                  aranygolyócskát is be akarták dobni a tengerbe, mert a kis golyócska olyan súlyos
                  lett, hogy terhe alatt a hajó csaknem elmerült. Mikor pedig Barna ebbe nem akart
                  beleegyezni, a hajós-legénység föllázadt ellene s már meg akarták kötözni, hogy őt
                  is a tengerbe vessék.
            </p>
				<p>
               Ekkor Barnának eszébe jutott az öccse és azt tanácsolta a
                  tengerészeknek, hogy hajítsák a vízbe Szőkét, s ha a vihar akkor sem csendesül le,
                  ám hajítsák bele aztán az aranygolyócskát is.
            </p>
				<p>
               A matrózok tehát lerohantak a hajóüregbe, fölhurcolták Szőkét a
                  födélzetre és behajították a vadul viharzó tengerbe. Szerencsére a kis halacska
                  ott úszkált a közelben és azonnal megmentette:
            </p>
				<p>
               - Szőke, Szőke, kapaszkodjál a farkamba és kiviszlek.
            </p>
				<p>
               Így aztán Szőke a kis halacska farkába kapaszkodott, mialatt a vad
                  vihar tovább tombolt. Barna, hogy életét megmentse, kénytelen volt az
                  aranygolyócskát is a tengerbe vetni; alig, hogy ez a vízbe ért, azonnal oly könnyű
                  lett, hogy a habok tetején libegett és Szőke könnyen megkeríthette.
            </p>
				<p>
               Ekkor a vihar azonnal lecsillapult; de, mivel az aranygolyócska
                  nélkül az ellenséges hajóhad egyszerre látható lett, a bűbájos sziget hadserege is
                  hajóra szállt és azonnal megtámadta. A csata rövid volt és Barna hajórajának
                  teljes megsemmisítésével végződött. Őt magát a tengerbe vetették, de mielőtt még a
                  habokba fult volna, látta, hogy Szőke sértetlenül kiért a partra és a nép
                  örömrivalgással fogadja. Ez volt a büntetése.
            </p>
				<p>
               A király, a hercegek és az ország mágnásai pompás díszmenetben
                  járultak Szőke elé, akit diadallal hordoztak meg az utcákon, egész a királyi
                  palotáig, ahol a királykisasszony örömkönnyek között fogadta jegyesét.
            </p>
				<p>
               Nagy ünnepséggel ülték meg az eljegyzést és később a menyegzőt,
                  amelyben a földkerekség minden uralkodói résztvettek, Szőke pedig, mielőtt végleg
                  letelepedett volna a bűbájos szigeten, még egyszer visszautazott hazájába, hogy
                  megtudja, mi történt atyjával. És megtudta, hogy a szegény ember, bár talált
                  munkát és elég jól ment a dolga, mégis nemsokára meghalt szívfájdalmában, mert azt
                  hitte, hogy elhagyott gyermekeit a farkasok ették meg.
            </p>
				<p>
               Mikor hazafelé utazott a bűbájos szigetre, betért ahhoz a királyhoz
                  is, akit Barna a háborúra fölbujtatott és kibékült vele, mert hozatott fekete
                  tojásokat és fehér rigókat a kis királyfinak, aki egyik legjobb szomszédja és
                  barátja lett. Aztán visszatért a bűbájos szigetre, hol sok, sok évig uralkodott és
                  boldogsága volt alattvalóinak, akik még most sem feledték el dicső
                  emlékezetét.
            </p>
			</div>
			<div type="chapter">
				<head>
               A HIMALAYA HARANGJA.
            </head>
				<p>
               Hol volt, hol nem volt, messze Ázsiában, még a Vörös-tengeren is túl
                  - volt egyszer egy csúf vasorrú bába, aki gyűlölte az embereket. Annyira gyűlölt
                  minden embert, hogy látni se akarta őket. Fogta hát magát, ráült egy seprő-nyélre
                  és - hipp-hopp! - egy szempillantás alatt felröpült a földkerekség legmagasabb
                  hegységének az ormára. Ott vájt magának mélységes barlangot, a Himalaya-hegylánc
                  örökös hómezőin és barlangja előtt fölállított egy harangot. Valami temetőből
                  lopta ezt a harangot és megbabonázta, hogy aki a hangját hallja, menten elaludt
                  tőle és nem is ébredt föl dermedt álmából, amíg csak a Napkirályfi rá nem lehelt
                  és föl nem ébresztette. Azért csinálta ezt a vén boszorkány, hogy akárki emberfia
                  arra téved, elpusztuljon ott és ne legyen neki útjában. Annyira gyűlölte az
                  embereket.
            </p>
				<p>
               Néha azért mégis fölült a seprőjére és le-lelátogatott az emberek
                  közé, - de nem volt köszönet ezekben a kirándulásokban. Mert valamerre járt,
                  mindenütt nyomon követte a pusztulás. Minden zsebe tele volt nyavalyákkal,
                  betegségekkel, nyomorúsággal, és hogyha kinyitotta a hátán hordott batyuját, csak
                  úgy dőlt belőle a kolera meg a fogfájás, meg minden más szerencsétlenség, hogy jaj
                  volt annak a városnak, amelyikbe betért.
            </p>
				<p>
               Történt aztán, hogy egy ilyen veszedelmes kiránduláson elvetődött a
                  csúf boszorkány Bergengócia országába is, amelynek fővárosába éjszakának idején
                  lovagolt be a söprűjén. Mivel nagyon fáradt volt, lefeküdt valami kertben - nézte
                  is, hogy kié az a kert! - és nyomban elaludt. Föl se ébredt másnap délig és akkor
                  is csak azért ébredt föl, mert nagy sivalkodás, ijedt kiabálás verte föl
                  álmából.
            </p>
				<p>
               - Rossz boszorkány!... Csúf vasorrú bába!... Kergessétek ki a kertből
                  ezt a banyát!...
            </p>
				<p>
               Erre a kiabálásra ébredt föl a vén boszorkány és most látta csak,
                  hogy hová került! Nem látta éjjel, a sötétben, hogy a királyi palota parkjában
                  szállt le és most ott állt körülötte az egész udvar: az özvegy királyné, kicsi
                  leánykájával, meg a sok-sok udvarhölgy. És valamennyien rémülten sikoltoztak,
                  kiabáltak a főkertésznek meg a testőrök kapitányának, hogy kergessék ki a parkból
                  ezt a förtelmes banyát!...
            </p>
				<p>
               Jöttek aztán a poroszlók és lándzsanyéllel, dárdavéggel hamarosan
                  kitessékelték a vén banyát, a seprűjét pedig összetörték a hátán. Dult-fult a csúf
                  boszorkány, átkozódott, rikácsolt, vicsorgatta azt az egy-két sárga fogát, ami még
                  a szájában volt, - de mind nem használt semmit. Ki kellett takarodnia a kertből s
                  mivel a seprűjét is összetörték, ráadásul új seprűt is kellett vennie, hogy haza
                  lovagolhasson.
            </p>
				<p>
               Hát venni ugyan nem vett, hanem lopott új seprűt, amelyen haza is
                  nyargalt a hegyei közé. Előbb azonban megfenyegette öklével a királyi
                  palotát:
            </p>
				<p>
               - Megbánja ezt valaki!...
            </p>
				<p>
               És valóban meg is bánta. Mert rá tizenhárom napra úgy eltünt az
                  özvegy királyné szépséges kis leánykája, hogy soha többé meg nem került. Akárcsak
                  a föld nyelte volna el: - máról holnapra nyoma veszett a szépséges
                  Hajnalcsillagnak.
            </p>
				<p>
               Na, lett erre sírás, jajgatás a királyi palotában, de meg az egész
                  városban is, mert mindenki szívből szerette a kedves és gyönyörű
                  királykisasszonyt.
            </p>
				<p>
               Rendőrök, csendőrök, detektivek és zsandárok rohantak gyalog,
                  nyargaltak lovon a szélrózsa minden irányában, hogy megkeressék, fölkutassák az
                  elveszett Hajnalcsillagot, - de hiába! A királyné odaigérte félországát, minden
                  kincsét, drága ékszereit, - de hiába!
            </p>
				<p>
               A szépséges Hajnalcsillag nem volt sehol. A csúf boszorkány olyan
                  ügyesen, titokban rabolta el, hogy nem lehetett a nyomára akadni. Először
                  megbabonázta és elaltatta, aztán fölültette maga mögé a söprűre és - hipp-hopp! -
                  egy szempillantás alatt fölrepült vele a Himalaya tetejére. Ott bevitte a
                  barlangjába, meghúzta fölötte a lélekharangot - és a szépséges királykisasszony
                  mély álomba merült, amelyből: - ki tudja? - fölébred-e valaha, vagy soha?...
            </p>
				<p>
               A királyi palotában pedig tovább sírt, kesergett mindenki, - de
                  legjobban a szegény királyné, akinek minden öröme és boldogsága a Hajnalcsillag
                  volt.
            </p>
				<p>
               - Meglátja-e még valaha?...
            </p>
				<p>
               Történt aztán, hogy egy szomorú őszi délutánon, amikor a királyné a
                  palota tróntermének ablakában üldögélt, odalent, a téren, hajba kaptak a kofák.
                  Csúnyán összevesztek, szidták egymást, mint a bokrot és csak úgy röpködtek a
                  levegőben az ilyen gorombaságok:
            </p>
				<p>
               - Rossz boszorkány!... Vén banya!... Csúf vasorrú bába!...
            </p>
				<p>
               És a szegény királynénak, mintha hályog esett volna le a szemeiről, -
                  egyszeriben eszébe jutott a kerti jelenet. Most már emlékezett, hogy ez a
                  vércse-szemű, keselyü-orrú gonosz boszorkány fogcsikorgatva fenyegetőzött:
            </p>
				<p>
               - Megbánja ezt valaki!...
            </p>
				<p>
               Egészen bizonyos, hogy ez a vén banya rabolta el bosszuból a
                  szépséges Hajnalcsillagot. Őt kell hát megtalálni, - elő kell keríteni akár a föld
                  alól is: - hogy adja vissza az elrabolt királyleányt. De senkise látta a vén
                  banyát, senkise hallott róla attól fogva, hogy kikergették a királyi palota
                  kertjéből.
            </p>
				<p>
               - Hát akkor magam megyek! - mondta a királyné, és elindult a
                  tengerparton, elveszett leánya után. De száz lépésre se ért, amikor a tengerpart
                  kanyarulatánál egy magas sziklafal tövében, egész csomó öreg anyókát pillantott
                  meg. Hát, amint közelebb megy hozzájuk, látja ám, hogy nagy buzgón dolgoznak
                  valami óriási szőnyegen. A királyné úgy álmélkodott, hogy meg se merte szólítani
                  őket; de a legidősebb anyóka - ez már olyan öreg volt, hogy hétrét görnyedve járt
                  - odatotyogott hozzá és megkérdezte:
            </p>
				<p>
               - Hol jársz erre, szegény özvegyasszony... hol jársz erre, ahol még a
                  madár se járt?
            </p>
				<p>
               - Keresem az egyetlen leányomat, - zokogott a királyné keservesen...
                  - Mondd meg, áldott jó nénikém, ha tudod, hogy merre van szegény. Utána megyek,
                  akár a világ végére is!
            </p>
				<p>
               Megszánta a királynét a jószívű anyóka és így szólt:
            </p>
				<p>
               - Hát jó tanácsot talán mégis adhatunk, ha te is vállalkozol, hogy
                  segítesz rajtunk... Nézd, itt vannak egy eltörött tükörnek a szilánkjai. Ha ezeket
                  összeszeded és összeragasztod, akkor megszünik a varázs, amelyet egy gonosz mágus
                  bocsájtott ránk. És, ha megint azok leszünk, akik voltunk, akkor talán rajtad is
                  segíthetünk.
            </p>
				<p>
               A királyné szétnézett és csakugyan látta a tömérdek tükör-darabot a
                  földön. Mindjárt hozzá is fogott nagy serényen, hogy összehordja és aztán
                  összeragasztja a sok-sok ezer tükör-szilánkot.
            </p>
				<p>
               Hej, de sok könnyet hullatott a királyné, amíg elkészült vele!... És,
                  amikor kész volt és bele nézett, - hát csak hátratántorodott, szegény és
                  kicsordultak a könnyei. Mert úgy megőszült és megöregedett, hogy alig ismert
                  önmagára.
            </p>
				<p>
               De aztán mindjárt megvígasztalódott, hogy nem baj az, - csak
                  megkerüljön az ő drága, édes kis leánya!
            </p>
				<p>
               Nagyon megsajnálták az öreg anyókák a bánatos anyát és így
                  vígasztalták:
            </p>
				<p>
               - Jó tettedért jót várj, fölséges királyné.
            </p>
				<p>
               Hamarosan tüzet raktak, vasfazekat tettek rá, és varázs-dalokat
                  énekelve, kotyvasztottak valamit a tűzön. Tizenhárom perc alatt elkészült a
                  varázs-szer, melyet kicsiny üvegbe öntöttek és jól bedugaszolták.
            </p>
				<p>
               - Vigyázz erre a balzsamra, fölséges királyné, - mondta neki a
                  legöregebb anyóka. - Ha majd útjártadban oda érsz, ahol három kereszt-út
                  találkozik és a nagy sötétségben látod, hogy apró olajmécsesek égnek ötven koporsó
                  tetején, húzd ki a dugót az üvegből és kend meg szemeidet a balzsammal. Akkor
                  talán olyan csodát látsz, hogy annak nyomán megtalálhatod a gonosz boszorkány
                  nyomát. Csak arra vigyázz nagyon - de nagyon vigyázz ám! - hogy el ne törd
                  valahogy az üveget, mert akkor megint elülről kezdheted a dolgot.
            </p>
				<p>
               A királyné hálásan megköszönte az ajándékot meg a jó tanácsot,
                  gondosan keblébe rejtette az üveget és reménykedve indult tovább. Sokáig ment,
                  ment, mendegélt, mindig a tenger partján, - egészen addig, míg óriási hegyek,
                  sziklás szakadékok el nem állták az útját. Olyan fekete volt az éjszaka, hogy
                  amikor föltartotta a mutató ujját, - még azt se látta! Csak úgy találomra
                  botorkált előre, amikor egyszerre csak megbotlott valamiben.
            </p>
				<p>
               - Hát, uramfia: fekete koporsó volt!
            </p>
				<p>
               És most egyszerre csak látta, hogy elérkezett a három sötét
                  kereszt-úthoz és egyik koporsó tetején a másik után gyullad ki pislogva a kis
                  olajmécses... Megolvasta: egy, - kettő, - három, - négy, - öt, - tíz, - húsz, -
                  ötven...
            </p>
				<p>
               Na, hát most itt van!... Körülötte ötven halott, - koromsötét
                  éjszaka, - sehol egy teremtett lélek, - és olyan mélységes csönd, mint a
                  temetőben!
            </p>
				<p>
               Elővette hát a királyné az üveget és megdörzsölte szemeit a drága
                  balzsammal. Abban a pillanatban kivilágosodott a sötét erdő, az ötven koporsó
                  födele hirtelen fölpattant és ötven szépséges leányka szállt ki belőlük, - szőkék
                  és barnák vegyesen: - egyik szebb, mint a másik, színes virágkoszorú a
                  fejükön.
            </p>
				<p>
               Hangosan énekelve táncolták körül a királynét, aztán a karjaikra
                  vették és gyöngéden bevitték a ragyogó tündér-palotába, amelyhez foghatót sohase
                  látott még halandó, földi szem.
            </p>
				<p>
               És az ötven csodaszép leány mind hálálkodva térdelt le a szegény,
                  bánatos királyné elé. Csókolgatták a kezét-lábát, a ruhája szegélyét és úgy
                  köszönték neki, hogy fölébresztette őket.
            </p>
				<p>
               Szórták elébe az aranyat-ezüstöt, a drágaköveket, a gyémántokat meg a
                  tömérdek igaz-gyöngyöt és kérték, unszolták, hogy vegyen belőlük, amennyi tetszik,
                  amennyit elbir, - de a szegény királyné mind egyre csak szomorúan rázta a
                  fejét.
            </p>
				<p>
               - Nem kell nekem semmiféle földi kincs... Csak a lányomat, az édes,
                  szép Hajnalcsillagot adjátok vissza nekem!
            </p>
				<p>
               Sírdogálva mesélte el a kedves leányoknak, hogy micsoda csapás érte:
                  és mind az ötven leány együtt sírt vele. Aztán félrevonultak tanácskozni, hogy
                  miképpen segíthetnék meg a szegény királynét?
            </p>
				<p>
               Mikor visszajöttek, a legidősebbik - aki legszebb is volt köztük -
                  gyönyörű szép, metszett kristály-üvegecskét adott át neki:
            </p>
				<p>
               - Ez a kristály legyen a te talizmánod, - mondta. - Úgy vigyázz rá,
                  mint a szemed fényére, mert hogyha eltöröd, elveszíted vagy bárkinek oda adod,
                  soha többé meg nem látod a leányodat. És arra is vigyázz, hogy el ne veszítsd azt
                  a balzsamot se, amit a tizenhárom öreg anyókától kaptál... Most pedig vedd át az
                  üveget, csókold meg és menj, Isten hírével, a leányod után!
            </p>
				<p>
               Megindult tehát, hegynek föl, a meredek sziklákon és - ime: ahol az
                  előtt nyoma se látszott a járható útnak, most lassan és fáradsággal ugyan, de
                  mégis csak föl tudott kapaszkodni. Ment, mendegélt hát, lihegve, küzködve,
                  reménykedő szívvel és nem is érezte, hogy az éles, hegyes szirtek összevissza
                  sebzik a lábát, amelyről már régen levásott a cipő. És ahogy lihegve kapaszkodott
                  egyre följebb, egyszerre csak messziről - nagyon messziről - hallja ám, hogy
                  elhaló, gyönge hangon hívogatja a leánya:
            </p>
				<p>
               - Anyám... Édes jó anyám!...
            </p>
				<p>
               - Hajnalcsillag! - sikoltott föl ujjongó örömmel a szegény anya; -
                  egyetlen, édes gyermekem!
            </p>
				<p>
               És rohant, repült a hang irányában, hogy mennél előbb szívére
                  ölelhesse drága kis leányát, akiért évtizedek óta rótta a nyomorúság és szenvedés
                  tövises útját... Szárnyakat adott neki az anyai szeretet.
            </p>
				<p>
               ...És, ahogy törtetett fölfelé a hegyes sziklákon, egyszerre csak
                  megbotlott, szegény és egész hosszában végig vágódott az éles köveken.
                  Fölsikoltott - de nem fájdalmában, hanem azért, mert oly szerencsétlenül esett el,
                  hogy a keblében rejtegetett üveg összetört!...
            </p>
				<p>
               A szerencsétlen királyné elájult. Sohase tudta meg, mennyi ideig
                  hevert ájultan a zordon sziklaparton, de mikor fölébredt - otthon találta magát, a
                  királyi palotában!
            </p>
				<p>
               Az első pillanatban, ahogy körülnézett, szinte rá se ismert. A palota
                  üres volt; a márvány-falak megrepedeztek, a bútorok megkoptak, a sarkokban pókok
                  fészkeltek és sűrű hálókat szőttek, az ablakokon nem volt üveg és penész lepte el
                  a padlót.
            </p>
				<p>
               De kívül, a nagy téren ember ember hátán szorongott, mintha nagy
                  ünnepre készülődne a tömeg... Trombiták harsogtak, zászlók lobogtak a tavaszi
                  szellőben, a harangok zúgtak és minduntalan fölharsant az ujjongó éljenzés...
            </p>
				<p>
               ... Mi ez? - Kit éljeneznek!... A királyné az ablakhoz sietett, és
                  hallgatózott. - Ah, jól hallja-e vagy csak álmodik?...
            </p>
				<p>
               - Éljen a Napkirályfi!... É-é-é-lje-e-en!
            </p>
				<p>
               A királyné fölsikoltott örömében. - Hiszen a Napkirályfi az, aki
                  megmentheti az ő leányát!... Félőrülten rohant le a lépcsőkön, ki a nagy térre,
                  befurakodva a tömegbe, kézzel-lábbal dolgozva, törtetve, míg végre odaért a
                  Napkirályfi szine elé.
            </p>
				<p>
               A királyfi valóban megérdemelte a nevét. Mert ragyogott, mint a Nap,
                  hogy szinte káprázott a szem, ha reá nézett. Tetőtől talpig arany volt a páncélja,
                  sisakja, vértezete, úgy hogy vakított, mikor a Nap reá sütött. És, ahogy fölütött
                  sisak-rostélya alól az előtte ujjongó népre mosolygott, olyan fönséges, szép és
                  hódító volt, hogy a mesebeli hercegek se lehetnek nála szebbek.
            </p>
				<p>
               A gyászruhás királyné zokogva roskadt a Napkirályfi lábai elé és két
                  kezét könyörögve kulcsolta össze:
            </p>
				<p>
               - Hallgass meg, fölséges királyfi és segíts rajtam!
            </p>
				<p>
               Lepergő könnyei, mint tiszta vizű igazgyöngyök ragyogtak a tavaszi
                  verőfényben, - mert az anyai szeretet könnyei valóban drága gyöngyök is!
            </p>
				<p>
               - Mit kívánsz, jó asszony? - kérdezte a Napkirályfi.
            </p>
				<p>
               A királyné elsírta végtelen bánatát és fuldokló hangon könyörgött a
                  királyfinak, hogy szabadítsa meg leányát a varázslattól.
            </p>
				<p>
               - Kelj föl, szegény anya, - szólt a királyfi és gyöngéden fölemelte a
                  földről a térdelő királynét. - És most halljad meg a föltételeket.
            </p>
				<p>
               A királyné boldogan mosolygott könnyei fátyolán át: - lehetnek-e
                  olyan föltételek, amelyeket nem teljesítene, csakhogy Hajnalcsillag megszabaduljon
                  a varázslattól?!...
            </p>
				<p>
               - Mivel eltörted a balzsamos üveget, - kezdte a Napkirályfi, -
                  sziklához láncolva, mint örökös rab szenvedsz halálodig, azon a helyen, ahol most
                  a leányod alszik... Vállalod?
            </p>
				<p>
               - Vállalom! - felelte gyorsan a királyné: - csak szabadítsd meg
                  Hajnalcsillagot!
            </p>
				<p>
               - A második föltétel, - folytatta a királyfi: - hogy le kell mondanod
                  leányod szeretetéről és hálájáról, noha föláldoztad érte magadat... Vállalod ezt
                  is?
            </p>
				<p>
               A szegény anya szíve elfacsarodott. Hogy Hajnalcsillag ne szeresse
                  őt, - hogy ne is köszönje meg, amiért örök rabságot vállal és láncra vereti magát,
                  csakhogy megszabadítsa?... Kegyetlen sors, szörnyű végzet... Elcsukló hangon
                  mondta mégis:
            </p>
				<p>
               - Vállalom... Mindent... csak ő legyen szabad!
            </p>
				<p>
               - Ebből folyik a harmadik föltétel, - folytatta a Napkirályfi: - hogy
                  soha többé az életben nem láthatod a leányodat... Vállalod ezt is?
            </p>
				<p>
               A szerencsétlen királyné már nem bírt szólni, csak némán bólogatott,
                  hogy elfogadja ezt a föltételt is.
            </p>
				<p>
               - Van azonban két lehetőség arra, - folytatta a Napkirályfi, - hogy
                  te is megszabadulj és megtarthassad Hajnalcsillag háláját és szeretetét. Ha
                  kitalálod, hogy mit gondolok abban a pillanatban, amikor megpillantjuk a vasorrú
                  bábát: akkor te is visszajöhetsz velünk a barlangból. Ha pedig Hajnalcsillag
                  kettőnk közül nem engem választ, hanem téged, akkor leányod örökre a tiéd marad...
                  Most pedig gyerünk!
            </p>
				<p>
               Csak ketten egyedül indultak el és félnapi fárasztó gyaloglás után
                  félig rombadőlt várkastélyhoz értek, fönt a határhegység szikla-tetején. A
                  Napkirályfi egyenesen a kastély udvarára ment és félkézzel leemelte a régi kút
                  márvány-födelét, mely akkora volt, mint két malomkerék. Aztán hátraszólt a
                  királynénak:
            </p>
				<p>
               - Jer utánam!...
            </p>
				<p>
               Ezzel, mint aki fejest ugrik a vízbe - zsupsz! - levetette magát a
                  feneketlen mélységbe. A királyné habozás nélkül utána: - hiszen a leánya
                  megmentéséről volt szó!
            </p>
				<p>
               Szédületes sebességgel zuhantak lefelé, úgy hogy a királynénak a
                  lélegzete is elállt és félájultan kapkodott jobbra-balra, hogy megkapaszkodhasson
                  valamiben, - de sehol se érte el a kút oldalfalát. Zuhant hát tovább, egyre
                  mélyebbre, megállás nélkül, míg végre, - amikor már inkább halott volt, mint
                  eleven - feneket értek.
            </p>
				<p>
               Csodálatos módon talpra estek mind a ketten s a Napkirályfi azonnal
                  megindult fölfelé a keskeny hegyi úton, mely magas sziklafalak közt kanyargott.
                  Nemsokára nagy vaskapuhoz értek, melyen a királyfi háromszor kopogott a kardja
                  markolatával.
            </p>
				<p>
               - Most vigyázz! - szólt hátra a királynénak: - ha szabad akarsz
                  lenni, akkor most kell kitalálnod, hogy mit gondolok!
            </p>
				<p>
               A királyné azonban csak a leányára gondolt. Mit törődött ő magával,
                  amikor Hajnalcsillag megmentéséről volt szó?!...
            </p>
				<p>
               A vasajtó hirtelen fölpattant s a küszöbön megjelent a vasorrú bába.
                  A Napkirályfi rárivallt a vén vasorrú bábára, aki alázatosan hajlongott
                  előtte:
            </p>
				<p>
               - Merre van Hajnalcsillag?
            </p>
				<p>
               - A barlangban, fönséges herceg úr.
            </p>
				<p>
               - Vezess oda! - parancsolta a Napkirályfi.
            </p>
				<p>
               A boszorkány ment elül, utána a királyfi és leghátul a szegény anya.
                  Igy értek a barlangba, melynek közepén, mintha nagyon szépet álmodna, álmában is
                  mosolyogva aludt Hajnalcsillag. Oly szép volt, hogy amikor a királyné meglátta,
                  hangos örömkiáltással tört előre, hogy hozzászalad és megcsókolja.
            </p>
				<p>
               De a Napkirályfi tiltó szava megállította:
            </p>
				<p>
               - Vállaltad a föltételeket és lemondtál a leányodról. Vállaltad, hogy
                  itt maradsz helyette rabságban...
            </p>
				<p>
               A szegény anya szinte sóbálvánnyá változott fájdalmában. Könnyei
                  patakban omlottak: - most érezte és értette meg igazán, hogy mekkora áldozatot
                  hozott Hajnalcsillagért!
            </p>
				<p>
               Még jóformán el se gondolta szörnyű sorsát, amikor már megjelent két
                  óriás és vastag láncokkal pár pillanat alatt odabilincselték a szegény anyát a
                  barlang sziklafalához. Mozdulni se bírt a szerencsétlen királyné, mert nemcsak a
                  két kezét és lábát, hanem még a nyakát is vasperecek szorították a falhoz!
            </p>
				<p>
               A Napkirályfi most odament Hajnalcsillaghoz, letérdelt melléje a
                  földre és megcsókolta. Abban a pillanatban nagyot kondult a Himalaya lélekharangja
                  és a szépséges királyleány, hangosan kacagva, talpraugrott, - oly frissen és
                  vídáman, mintha csak tegnap este feküdt volna le.
            </p>
				<p>
               - Leányom!... Hajnalcsillag! - sikoltott föl a megláncolt királyné,
                  kimondhatatlan boldogsággal, elfeledve minden kínját és szenvedését, csakhogy
                  életben láthatta a leányát.
            </p>
				<p>
               De Hajnalcsillag nem szaladt oda hozzá, hogy a nyakába boruljon.
                  Mintha nem is hallotta volna édesanyja hívó szavát, egyre csak a Napkirályfit
                  nézte, aki úgy állt előtte diadalmas szépségében, mintha a tündérmesék valamelyik
                  hercege elevenedett volna meg.
            </p>
				<p>
               - Nézd, - szólalt meg zengő hangján a daliás királyfi: - nézd,
                  Hajnalcsillag... ott van az édesanyád...
            </p>
				<p>
               Odamutatott a bilincsekben vergődő szegény királynéra és
                  Hajnalcsillag, ahogy ráismert édesanyjára, fájdalmas sikoltással akart odarohanni,
                  hogy kiszabadítsa bilincseiből.
            </p>
				<p>
               - Megállj! - szólt rá a királyfi és tiltó mozdulattal emelte föl
                  vaskeztyüs kezét. - Jól fontold meg, hogy mit cselekszel... Itt vagyok én és ott
                  van édesanyád... Választanod kell kettőnk közül... Vagy engem, vagy
                  édesanyádat...
            </p>
				<p>
               Hajnalcsillag ránézett a királyfira s aztán az édesanyjára.
                  Megszerette a herceget, akinek hálával is tartozott: - hiszen fölébresztette
                  halálos álmából, második életét tehát neki köszönhette... De az édesanyját... oh,
                  az édes, áldott, jó anyát, aki hosszú éveken át kereste, kutatta őt, tűrve a testi
                  és lelki kínok egész sorát... az édes anyját, aki a szíve alatt hordozta,
                  fölnevelte őt... hogyan tagadja meg, - hogyan taszítsa el és hagyja rabságban az
                  édes anyját?!...
            </p>
				<p>
               Görcsös, keserves zokogásra fakadt:
            </p>
				<p>
               - Miért is ébresztettetek föl?... Hagytatok volna inkább aludni, mint
                  hogy ily bánattal és fájdalommal kezdődjék az életem!... Miért is nem vághatom
                  ketté a szívemet, hogy meghalnék bele, ti pedig megosztoznátok rajta!...
            </p>
				<p>
               Sűrűn omlottak a könnyei és hangos zokogása szinte félelmetes volt a
                  barlangban. A királyné együtt sírt vele s bár majd meghasadt a szíve fájdalmában,
                  mégis vígasztalni igyekezett Hajnalcsillagot:
            </p>
				<p>
               - Ne sírj, édes kis leányom, - mondta. - Hagyjatok itt engem és
                  legyetek boldogok. Látod, én már úgyis öreg vagyok; lejárt az időm és nem élek
                  sokáig. Miért áldoznád föl értem a boldogságodat? A Napkirályfi helyettem is
                  szeretni fog téged...
            </p>
				<p>
               - Az idő sürget, - szólt most a Napkirályfi komolyan. - Választanod
                  kell, Hajnalcsillag. Vagy engemet, aki szeretlek és megmentettelek, vagy
                  édesanyádat, aki mindent föláldozott érted. Csak ez a két választásod van: siess
                  tehát!
            </p>
				<p>
               - Nem igaz! - kiáltott föl Hajnalcsillag hirtelen fölugorva. - Van
                  még egy harmadik is...
            </p>
				<p>
               Odafordult a vigyorgó vasorrú bábához és rákiáltott:
            </p>
				<p>
               - Húzd meg a lélekharangot... Meg akarok halni... az
                  édesanyámmal...
            </p>
				<p>
               Ebben a pillanatban káprázatos fényesség töltötte be a barlangot, a
                  sziklafalak varázsütésre eltűntek, helyettük tündérszép várkastély termett ott,
                  csodálatos nagy park közepén s a virágos zöld gyepen ötven szépséges tündér
                  közeledett feléjük táncolva, dalolva, a kezükben narancsvirág-koszorú és
                  menyasszonyi fátyol. Himnuszt énekeltek a gyermeki és anyai szeretet diadaláról és
                  odaérve Hajnalcsillaghoz, fölékesítették a menyasszonyi fátyollal és a
                  narancsvirág-koszorúval.
            </p>
				<p>
               A Himalaya lélekharangja pedig örökre elnémult. Gonosz varázsát
                  megtörte az anyai és gyermeki szeretet hatalma, amelynél nincs nagyobb, szentebb
                  és erősebb a föld kerekségén. Csak a Halál szakítja végét, - de emléke tovább él,
                  még a síron túl is, a föltámadásig!
            </p>
			</div>
			<div type="chapter">
				<head>
               SZÁZSZORSZÉP HERCEGNŐ.
            </head>
				<milestone n="1" unit="startSubChapter"/>
				<p rend="head">
                  I.
               </p>
				<p>
                  Hol volt, hol nem volt, hetedfél országon is túl, volt egyszer egy
                     király meg egy királyné. Áldott jó lelkek voltak, nagyon szerették egymást és
                     szeliden uralkodtak, úgy hogy messze földön híre volt a jóságuknak.
               </p>
				<p>
                  Boldogan élt fényes palotájában a királyi pár, de volt egy nagy
                     bánatuk. Akárhogyan szerették volna, nem volt gyermekük és azt se tudták, kire
                     marad az ország meg a korona, ha ők egyszer majd örök álomra húnyják le a
                     szemüket.
               </p>
				<p>
                  Különösen a királyné búsult és évről-évre járt a leghíresebb
                     fürdőhelyekre, hogy hátha segítenek rajta a gyógyító, meleg források. Az egyik
                     ilyen csodatévő fürdőhelyen történt vele, hogy amint valamelyik délután
                     magányosan sétált a forrás körül, hirtelen erősen bugyogni kezdett a víz és
                     fölbukkant belőle egy nagy-nagy Rák, amelyiknek akkora ollói voltak, hogy a
                     szűrszabók se dolgoznak nagyobbal.
               </p>
				<p>
                  No, megijedt ettől a királyné és sikoltozni, szaladni akart, - de
                     a nagy Rák megállította:
               </p>
				<p>
                  - Ne szaladj el, szép királyné, mert örömhírt mondok neked!
               </p>
				<p>
                  Megállt a királyné és félig reszketve, félig reménykedve
                     kérdezte:
               </p>
				<p>
                  - Miféle örömhírt tudnál te mondani nekem?
               </p>
				<p>
                  - A legnagyobbat, amit csak várhatsz, - felelte a Rák. - Mert tudd
                     meg, hogy én vagyok a forrás tündére és megsajnáltalak, hogy oly nagyon
                     búsulsz, mivelhogy nincsen gyermeked...
               </p>
				<p>
                  - Bizony ez az én nagy bánatom! - sóhajtozott búsan a
                     királyné.
               </p>
				<p>
                  - Mától fogva hát ne legyen ez a bánatod, - vígasztalta a Rák. -
                     Lám, én azért jöttem, hogy meghozzam neked ezt az örömhírt.
               </p>
				<p>
                  - Oh, ha igazat mondanál! - reménykedett a királyné.
               </p>
				<p>
                  - Tündér-testvéreim küldtek érted, - folytatta a Rák, - hogy
                     meghívjalak a palotájukba, amely itt van a ligetben, egész közel.
               </p>
				<p>
                  - Hogy lehetne itt közel, - kételkedett a királyné: - hiszen én
                     minden délután erre járok és még sohase láttam!
               </p>
				<p>
                  - Varázslatos kastély ez, fölséges királyné, - felelte a Rák: -
                     halandó szem csak akkor láthatja, ha Tündér-testvéreim is akarják. Ködfelhő
                     fogja körül, amelyen senkise juthat át vezető nélkül. Jer velem: én átvezetlek
                     rajta...
               </p>
				<p>
                  - Hogy tudnék én veled menni, - aggódott a királyné: - mikor te
                     hátrafelé mégy, én meg előre?
               </p>
				<p>
                  - A kedvedért az egyszer én se hátrafelé megyek, hanem előre, -
                     mondta a Rák.
               </p>
				<p>
                  ... És - hipp-hopp! - még mielőtt a királyné felelhetett volna,
                     hirtelen megrázkódott a Rák és nyomban átváltozott mosolygós, kedves öreg
                     anyókává. Talpig érő fehér selyem-köntöst viselt, fényes hermelinszegéllyel és
                     galambősz kontyába piros szekfük voltak tüzve, zöld borostyán-levelekkel.
               </p>
				<p>
                  Megörült a királyné az öreg anyókának és most már szivesen ment
                     vele a Tündérpalotába. Nem is kellett messzire mennie. Alig száz lépésnyire
                     kezdődött a sűrű köd, ami olyan volt, mint a szürke víztömeg, hogy csak
                     bukdácsolva lehetett előre menni benne.
               </p>
				<p>
                  A királyné bizony el is tévedt, el is bukott volna benne, de az
                     öreg anyóka kézen fogva vezette, bíztatta, míg egyszerre csak - mintha nagy
                     szél fujta volna el - hirtelen eltakarodott a sűrű köd és előttük állt a
                     Tündér-palota!
               </p>
				<p>
                  Micsoda gyönyörű palota volt az!
               </p>
				<p>
                  Rózsaligetek és jázmin-bokrok fogták körül, tele gyönyörűen éneklő
                     madarakkal és márvány falai, aranyozott oszlopai úgy ragyogtak, tündököltek a
                     meleg verőfényben, hogy káprázott tőlük a szem.
               </p>
				<p>
                  És a termek a palotában: - csupa arany és márvány, tükör és
                     selyem-kárpit, a padló pedig oly sima-fényesre kefélve, hogy jaj volt a
                     légynek, amelyik reá szállt! Menten elcsúszott rajta és kitörte a lábát.
               </p>
				<p>
                  Itt várták a királynét pompás uzsonnára a tündérek. És micsoda
                     tündérek voltak! Aranyba, bársonyba öltözött, csodaszép virágok, tele
                     igazgyönggyel, gyémánttal, rubinnal: - piros rózsa meg sárga viola, kék tulipán
                     és fehér szekfű, fehér liliom és kék nefelejcs.
               </p>
				<p>
                  Össze-vissza ölelték, csókolták a királynét és oly szívesen
                     látták, hogy selyem-köténykéjükkel törülték le még a széket is, amelyre
                     ráültették. És kis tündér-kukták hordták egymás után a finom tejszínhabos
                     csokoládét mazsolás kuglóffal, cukros marcipánnal, aztán meg hosszú szakállas
                     törpe inasok jöttek, nagy üvegtálakban hozva a szóló szőlőt, mosolygó almát meg
                     a csengő barackot és akkora nagy császár-körtéket, hogy két törpe is alig bírt
                     el egyet.
               </p>
				<p>
                  Szóval pompás, nagyszerű uzsonna volt, csak az a kár, hogy ennek
                     is vége szakadt, mint minden jónak. De estére kelve, mikor a királynénak már
                     haza kellett mennie, megigértették vele, hogy másnap is eljön hozzájuk
                     uzsonnára.
               </p>
				<p>
                  Két hétig tartott ez a szíves vendéglátás és a királyné két héten
                     át minden délután a Virág-tündérek vendége volt. Ekkor azonban már nem
                     maradhatott tovább, mert haza kellett mennie fővárosába, szeretett
                     király-urához, aki már nagyon vágyódott utána.
               </p>
				<p>
                  Volt is nagy csókolózás, szomorkodás és könnyek hullatása a
                     búcsúzkodásnál. De a tündérek megigérték, hogy meglátogatják a királynét - és
                     mindnyájan ott lesznek a királyi gyermek paszitáján. Ott lesznek, egész
                     bizonyosan és meg is fogják ajándékozni a királyi gyermeket. Elmennek mind,
                     mihelyt megkapják a meghívót. És, hogy hiba ne essék: mindnyájan fölírták
                     pontos címüket, amit a királyné gondosan eltett a ridiküljébe.
               </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                  II.
               </p>
				<p>
                  Térült-fordult az idő és egyszerre csak százegy ágyúlövés dörgése
                     hirdette az örömhírt, hogy a jóságos, áldott királyi párnak gyermeke született.
                     Kicsi kis hercegnő, aranyos királykisasszony, aki oly gyönyörűséges angyal
                     volt, hogy mindjárt elnevezték Százszorszép királykisasszonynak.
               </p>
				<p>
                  Nyomban szétmentek a meghívók a jóságos Virág-tündéreknek. Külön
                     staféta vitte mindegyiket. Cirádás betűkkel, aranyos festékkel volt megírva
                     mindegyik meghívó, tele sürgető szeretettel, hogy jöjjenek mennél hamarább,
                     mert a hálás királyné alig várja már áldott jótevőit!
               </p>
				<p>
                  És jöttek a drága tündérek egymásután, szebbnél-szebb, ragyogó
                     hintókban. Az egyiké fekete ébenfából volt, piros és arany cifrázatokkal és
                     féltucat hófehér hattyú röpült vele hegyen-völgyön át. A másiké ragyogó
                     elefántcsontból készült és tizenkét koromfekete holló vitte szárnyán. A
                     harmadiké egyetlen egy óriási bíbor kagyló volt és négy darab tarka-barka
                     papagály vitte rikácsolva, - de volt aztán rózsafából, szagos szandálból, meg
                     mit tudom én: miféle finom anyagokból készült hintó is, aminőt csak a
                     tündér-bognárok tudnak készíteni!
               </p>
				<p>
                  Mindegyik tündér rengeteg ajándékot hozott, amit törpe apródok
                     cipeltek utánuk lihegve. Arany-gyűrűk és karperecek, gyémántos násfák és
                     fülbevalók, nagyszemű igazgyöngy sorok és királyi diadémok, - meg aztán
                     mindenféle játék, amit csak szem megkívánhat: ugráló majmok és beszélő babák,
                     nyerítő lovak és táncoló elefántok, dörmögő medvék és zenélő pojácák, - volt
                     ott minden: még olyan lovaskatona is, amelyiknek hátul volt a sípja.
               </p>
				<p>
                  Aztán leültek a nagy lakomához. - Külön asztalnál a király meg a
                     királyné a vendég-tündérekkel - és külön asztaloknál a hopmesterek és
                     miniszterek, az udvari dámák és a testőrök, - odakint pedig, a nagy
                     palota-téren, egész ökrök forogtak nyárson és csapra ütött hordókból folyt a
                     bor, hogy legyen enni és inni valója az ujjongó néptömegeknek is.
               </p>
				<p>
                  Mikor elhangzott az első pohárköszöntő, egymás után álltak föl a
                     tündérek és mindegyik áldást mondott Százszorszép hercegnőre, ráolvasván a maga
                     külön adományát, amivel boldoggá akarta tenni. Az egyik adott neki szépséget, a
                     másik észt, a harmadik egészséget, a negyedik erényt, az ötödik jó szerencsét
                     és...
               </p>
				<p>
                  És ekkor... Krakk! - Bumm!... Nagy robajjal kicsapódott a terem
                     ajtaja s a küszöbön megjelent egy óriási Rák, - olyan irtózatos nagy, hogy alig
                     fért be a dupla szárnyas ajtón.
               </p>
				<p>
                  - Itt vagyok, bár nem hívtatok! - recsegte haragosan, amint
                     hátrafelé menve, bekecmergett a terembe. - Lenyisszanthatnám a fejedet,
                     hálátlan királyné - mondta és fenyegetően emelgette óriási ollóit - de nem
                     teszem. Sőt inkább azt akarom, hogy élj és mennél tovább szenvedj a büntetés
                     miatt, amit azért szabok rád, amiért meg se hívtál engem, noha én voltam az,
                     aki elvezettelek a Virág-tündérek fényes palotájába...
               </p>
				<p>
                  Szegény királynénak ereiben meghült a vér erre a fenyegetésre.
                     Rémülten sikoltott föl, mert valóban elfeledte külön meghívni az öreg anyókát,
                     a forrás tündérét. Azt hitte, szegény, hogy a többi tündérek úgyis magukkal
                     hozzák, - de bizony ezek is megfeledkeztek róla. És most eljött hívatlanúl,
                     mint haragos Rák.
               </p>
				<p>
                  A királyné kezeit tördelve könyörgött bocsánatért a nagy Ráknak,
                     de ez hajthatatlan maradt. Csak akkor engedett kissé a haragjából, mikor a
                     tündérek is kérlelni kezdték, hogy hiszen nem is annyira a királyné a hibás,
                     mint inkább ők.
               </p>
				<p>
                  - Hát jól van, - szólt ekkor a nagy Rák, kissé megengesztelődve, -
                     nem büntetem olyan súlyosan, ahogyan akartam, de egészen mégse bocsátok meg.
                     Halljátok tehát az akaratomat... Százszorszép királykisasszonynak tizenhat éves
                     koráig nem szabad férfit látnia. Úgy őrizzétek tehát, hogy: ha megszegitek ezt
                     a parancsomat, súlyos büntetéssel sujtom... Megmondtam!
               </p>
				<p>
                  Ezzel nagyot koppantott két ollójával a padlón és - köd előttem,
                     köd utánam - úgy eltűnt, mintha a föld nyelte volna el. Nem is maradt utána
                     semmi, csak a nagy bánat és szomorúság, hogy mi lesz most már a szegény
                     Százszorszép királykisasszonnyal!...
               </p>
				<p>
                  A jóságos tündérek mindjárt akkor, mikor a nagy Rák kimondta a
                     súlyos ítéletét, sűrű fátyolt borítottak a kis leány arcára, hogy meg ne lásson
                     valahogy férfit a vendégek közül; mihelyt pedig a gonosz tündér eltűnt, a
                     király azonnal kiparancsolt a teremből minden férfit.
               </p>
				<p>
                  Igy végződött hát nagy szomorúsággal a vígan kezdett lakoma, és
                     ahogy a vendégek, meg a tündérek is, mind eltávoztak, a király azonnal
                     kőmüveseket hivatott és elfalaztatott tíz szobát a palotában. Ez volt
                     Százszorszép lakosztálya és ide nem volt szabad férfinak belépni. Még maga a
                     király se láthatta színről-színre a leányát és csak úgy gyönyörködhetett benne,
                     hogy a jóságos Tulipán-tündér minden évben újra lefestette a kis leányt és ezt
                     a képet kapta leánya születésnapján ajándékba a király.
               </p>
				<p>
                  Hát ezek az arcképek oly csodaszépek voltak, hogy a király udvari
                     fotografusai minden évben sok százezer képes levelezőlapot csináltak róluk és
                     az országban mindenki ilyen képes lapon levelezett. Persze, ezek a képes lapok
                     szétmentek mindenfelé a föld kerekségén és így jutott el egy Bergengóciába,
                     Tankréd királyfi kezébe.
               </p>
				<p>
                  Alighogy meglátta a gyönyörű képet a királyfi, rögtön halálosan
                     beleszeretett és attól fogva nem volt se éjjele, se nappala. Még enni se
                     tudott, csak egyre sóhajtozott; kesergett, hogy belehal, ha nem veheti nőül
                     Százszorszép királykisasszonyt.
               </p>
				<p>
                  Megtudta ezt a király is és rögtön hivatta a fiát. Szigorúan
                     elővette, mert ő már régóta Iras hercegnőnek, a szerecsen király leányának
                     szánta a fiát, aki most - íme! halomra dönti az ő terveit!
               </p>
				<p>
                  Tankréd királyfi azonban hallani se akart a szerecsen hercegnőről.
                     Kijelentette, hogy inkább elbujdosik, itt hagyja a trónt, az országot és
                     mindent, - de élni se akar Százszorszép nélkül.
               </p>
				<p>
                  - Mutasd hát az arcképét! - förmedt rá haragosan az öreg király. -
                     Hadd lássam azt a leányt, aki így megbabonázott!
               </p>
				<p>
                  De mikor meglátta a gyönyörű Százszorszép arcképét, bezzeg
                     mindjárt elpárolgott a haragja! Addig nézte-nézte, míg egészen ellágyult bele,
                     és amikor visszaadta fiának a képet, így szólt:
               </p>
				<p>
                  - Hát jól van, látom, hogy jól választottál. Nem bánom,
                     beleegyezem, hogy nőül vedd.
               </p>
				<p>
                  - Akkor küldjünk érte követséget, - kérte apját Tankréd
                     herceg.
               </p>
				<p>
                  - Válassz ki egyet barátaid közül, - hagyta helyben a király: - az
                     menjen helyetted megkérni a kezét és vigye el neki a te arcképedet, szép
                     ékszerekkel és más ajándékokkal.
               </p>
				<p>
                  Igy indult el Aramis lovag, mint kérő, Tankréd herceg nevében,
                     Százszorszép királykisasszonyhoz. Fényes kisérettel ment és rengeteg sok
                     ajándékot vitt, - egyebek közt Tankréd hercegnek pompás arcképét is.
               </p>
				<milestone n="2" unit="endSubChapter"/>
				<milestone n="3" unit="startSubChapter"/>
				<p rend="head">
                  III.
               </p>
				<p>
                  Aramis lovagot kitüntető szívességgel fogadták a királyi udvarban.
                     Mikor előadta követsége célját, a király és a királyné is örömmel jelentették
                     ki, hogy szívesen beleegyeznek a tervezett frigybe, föltéve, hogy
                     Százszorszépnek is megtetszik Tankréd herceg.
               </p>
				<p>
                  - Elhoztam az arcképét, - mondta Aramis lovag és mindjárt elő is
                     adta.
               </p>
				<p>
                  A királyi párnak mindjárt megtetszett a szép, férfias arcú herceg
                     és a királyné nyomban át is szaladt az arcképpel Százszorszép
                     lakosztályába.
               </p>
				<p>
                  - Leánynézőben van itt Bergengócia királyának követe, - mondta
                     lelkendezve Százszorszépnek. - Nézd meg az arcképét és nyilatkozzál: tetszik-e
                     és szívesen lennél-e a felesége.
               </p>
				<p>
                  Százszorszép hercegnő megnézte a képet és elpirulva felelt:
               </p>
				<p>
                  - Ahogy fölséges anyám parancsolja.
               </p>
				<p>
                  A királyné elmosolyodott, mert megértette ebből a feleletből, hogy
                     Százszorszépnek is tetszik Tankréd herceg. Sietett hát vissza Aramis lovaghoz,
                     hogy megvigye neki a jó hírt.
               </p>
				<p>
                  - Csak egy baj van, - mondta sóhajtva, mihelyt beszámolt
                     Százszorszép hercegnő válaszáról. - A leányom még csak négy hét múlva lesz
                     tizenhat éves. Addig pedig nem szabad neki férfit látnia.
               </p>
				<p>
                  És elmondta a forrás tündérének szigorú fenyegetését, amit
                     Százszorszép királykisasszony paszitáján tett. - Hogy jaj neki, ha tizenhat
                     éves koráig bármilyen férfi megpillantja az arcát!...
               </p>
				<p>
                  Aramis lovag figyelmesen végighallgatta s aztán így szólt:
               </p>
				<p>
                  - Tudom, hogy a tündérekkel nem lehet tréfálni és szót kell
                     fogadnunk nekik, mert különben bosszút állnak rajtunk. De ebben az esetben
                     mégis segíthetünk magunkon.
               </p>
				<p>
                  - Hogy-hogy? - kérdezte a királyné kiváncsian.
               </p>
				<p>
                  - Azt mondta fölséged, hogy Százszorszép hercegnő már négy hét
                     múlva eléri a tizenhatodik évét?
               </p>
				<p>
                  - Úgy van.
               </p>
				<p>
                  - Akkor hát, ha holnapután indulunk, nem történhetik semmi baj, -
                     mondta Aramis lovag.
               </p>
				<p>
                  - Nem értelek! - hökkent meg a királyné. - Hisz mondtam, hogy nem
                     szabad férfit látnia!
               </p>
				<p>
                  - És nem is fog férfit látni, - felelte a lovag határozottan. -
                     Majd mindjárt megmagyarázom: hogyan.
               </p>
				<p>
                  - Alig várom a szavaidat...
               </p>
				<p>
                  - Az utazás innen Bergengóciába, az én hazámba, hat hétig tart.
                     Százszorszép királykisasszony tehát már két héttel idősebb lesz, mint amennyit
                     a tündér követel. Akkor tehát már vígan elébe jöhet a királyfi is egész
                     kiséretével.
               </p>
				<p>
                  - Igen, de addig! - aggodalmaskodott a királyné.
               </p>
				<p>
                  - Addig pedig nagyon egyszerű, - magyarázta Aramis lovag. - Akkora
                     hintót csináltatunk, mint egy szoba és ebben fog lakni Százszorszép hercegnő. A
                     szobának lesz előszobája, ott fog lakni két udvarhölgye, aki elkiséri. A
                     külvilággal csak ők ketten fognak érintkezni, úgy hogy a hercegnő nem láthat
                     senkit rajtuk kívül. Hogy pedig őt se láthassa senki, a nagy hintónak csak a
                     tetején lesznek ablakok, még pedig tejüvegből, amely nem átlátszó. Igy teljesen
                     veszély nélkül utazhatik.
               </p>
				<p>
                  A királynak és királynénak - de meg Százszorszép hercegnőnek is -
                     nagyon tetszett ez a terv. Mégis, hogy teljesen nyugodtak lehessenek,
                     összehívták az udvari bölcseket és minisztereket, hogy ők is mondjanak
                     véleményt. És ezek is mind helyeselték a megoldást, amelyben semmiféle
                     veszedelmet nem láttak.
               </p>
				<p>
                  Másnap mindjárt összehívták az udvari bognárokat, kovácsokat és
                     kerékgyártókat, akik 24 óra alatt olyan pompás szalon-hintót faragtak és
                     kalapácsoltak össze, amelyhez fogható alkalmatosságon sohase utaztak
                     vándorkomédiások, cirkuszosok és menazsériák az országos vásárokra. Nyolc
                     keréken járó igazi kis ház volt ez, két szép szobával és hat hófehér púpos teve
                     húzta.
               </p>
				<p>
                  Százszorszép hercegnő kiválasztotta a két legkedvesebb
                     udvarhölgyét, Violát és Gólyahírt, hogy ezek kisérjék és szolgálják ki az úton.
                     Az egyikkel jól járt, mert Viola igazán nagyon szerette és tűzbe-vízbe ment
                     volna érte, de a másik nagyon gonosz, alattomos teremtés volt. Szemtől-szembe
                     alázatos és hízelkedő, de háta mögött kaján és irigy, akit nagyon bántott, hogy
                     Százszorszép hercegnő mellett senkise vette észre őt, mert a királykisasszony
                     szépsége lekötött minden szemet.
               </p>
				<p>
                  Közben Bergengócia királya követet küldött a szerecsen császár
                     udvarába is, hogy fölbontsa azt a tervezett eljegyzést, amellyel a szerecsen
                     királykisasszonyt akarta hitvestársul megszerezni Tankréd hercegnek.
               </p>
				<p>
                  Hát ebből aztán nagy bajok lettek, mert a szerecsen király éktelen
                     haragra lobbant a sértés miatt és azzal fenyegetőzött, hogy úgy elpusztítja
                     egész Bergengóciát, hogy kő kövön nem marad benne. Guludda hercegnő pedig, a
                     szerecsen király leánya, ideg-görcsöket kapott keserűségében és megesküdött,
                     hogy csúfosan megtorolja ezt a sértést.
               </p>
				<p>
                  Mindjárt föl is ült elefánt-csontból faragott kocsijára, melyet
                     három pár gyorslábú strucc-madár húzott s a vihar sebességével nyargalt,
                     röpült... tudjátok-e hová?... Hát a forrás tündéréhez, aki a kereszt-anyja volt
                     neki.
               </p>
				<p>
                  Ahogy ott elsírta szégyenét és bánatát, hogy Tankréd herceg mily
                     csúfosan hagyta faképnél, a forrás tündére rögtön előszedte nagy
                     sibilla-könyveit, föltette halcsontos okuláréját az orrára, és addig szimatolt
                     a sok csizióban meg egiptomi álmoskönyvben, míg kiókumlálta, hogy Tankréd
                     herceg Százszorszép kisasszonyért tette így csúffá szegény Guludda hercegnőt...
                     Az ő kereszt-leányát!
               </p>
				<p>
                  - Hát megint ezzel a Százszorszéppel van baj?! - fakadt ki
                     mérgesen a forrás tündére. - No de most aztán igazán elbánok vele!...
               </p>
				<p>
                  Rögtön hivatta a vezérkari főnökét és megfuvatta a harci kürtöket.
                     Harsogtak a kürtök, hogy csak úgy zúgott tőlük erdő-mező és tódultak is a
                     harcosok, egymás hegyén-hátán. Tömérdek rák, béka meg vízi-patkány gyült össze
                     hamarjában és a forrás tündére kiválasztott közülük százat, akiket aztán
                     tanácsba gyűjtött.
               </p>
				<p>
                  Ő maga elnökölt és kifejtette a haditervet, amelynek
                     végrehajtására kiválogatta őket.
               </p>
				<p>
                  - Lesbe álltok majd azon az országúton, amerre Százszorszép
                     hercegnő hintója megy. Mikor déli pihenőre megáll a hintó és a kiséret elszéled
                     jobbra-balra, hogy szundítson egyet ebéd után, hirtelen megrohanjátok a hintót,
                     tömegestől belemásztok és addig zaklatjátok, ijesztgetitek a hercegnőt meg
                     udvarhölgyeit, amíg végre rémülten kimenekülnek a kocsiból.
               </p>
				<p>
                  - Ez az egész? - kérdezte a vezérkari főnök.
               </p>
				<p>
                  - Ez és semmi több, - felelte a forrás tündére, - de jól
                     vigyázzatok, hogy hirtelen lepjétek meg a kocsit, még mielőtt a kiséret
                     észrevenné és széttaposna benneteket.
               </p>
				<p>
                  - Majd vigyázunk a bőrünkre, - felelte a vezérkari főnök. És,
                     hadrendbe állítva furcsa seregét, megindult vele az országút felé.
               </p>
				<p>
                  A forrás tündére most fölült egy cirokseprűre, amelyet már előbb
                     fölkantározott és csak ennyit mondott neki:
               </p>
				<p>
                  - Ángyirimaranné!...
               </p>
				<p>
                  Mire a cirokseprű nyomban fölszállt vele a levegőbe és egy
                     szempillantás alatt odaröpítette a Gólyahír édesanyjához. Ez volt valamikor
                     Százszorszép hercegnő dadája, - kapzsi, haszonleső asszony, akinek a nyelvén
                     nagyon is tudott beszélni a forrás tündére.
               </p>
				<p>
                  Azzal kezdte, hogy elébe öntött egy szakajtó aranypénzt meg két
                     marék drágakövet és igaz-gyöngyöt. Akkora gyémántok, smaragdok, zafirok és
                     rubinok voltak köztük, mint a dió, s amikor a kapzsi dadának már majd
                     kiugrottak szemei a vágytól, - így szólt hozzá:
               </p>
				<p>
                  - Ez mind a tied lehet, meg a leányodé, ha szót fogadtok
                     nekem.
               </p>
				<p>
                  - Parancsolj, kegyelmes tündér, én engedelmes rabszolgálód vagyok.
                     És az lesz a leányom is!...
               </p>
				<p>
                  - Százszorszép hercegnő nem sokára eltünik a világból, - felelte a
                     forrás tündére. - Akkor neked és a leányodnak meg kell esküdnötök, hogy az az
                     igazi Százszorszép hercegnő, akit én ültetek a helyére.
               </p>
				<p>
                  - Ez az egész? - kérdezte villogó szemekkel a dada.
               </p>
				<p>
                  - Ez, - bólintott a forrás tündére.
               </p>
				<p>
                  Ismét fölült a söprűjére, háta mögé ültette a dadát, megint
                     elmondta a varázsigét: „Ángyirimaranné&quot; - és a seprű repült velük Százszorszép
                     hintója után. Estére kelve be is érték a hintót s mikor a többiek már mind
                     aludni tértek, Gólyahírt halk kopogtatással kihívta az anyja a kocsiból.
               </p>
				<p>
                  Röviden elmondta neki, hogy miről van szó - beszélt a sok
                     kincsről: aranyról, drágakőről, igaz-gyöngyről - és Gólyahír egy percig se
                     habozott. Ő se volt különb az anyjánál, hamarosan beleegyezett hát, hogy vakon
                     követi a forrás tündérének minden parancsát.
               </p>
				<p>
                  - Akkor holnap nekimegyünk a dolognak, - jelentette ki a forrás
                     tündére.
               </p>
				<p>
                  Ismét fölült a söprűre - de Gólyahírnek az anyját nem vitte
                     magával, hanem ott hagyta a leányánál. És másnapra elhozta Guludda hercegnőt is
                     - a szerecsen királykisasszonyt - akit Százszorszép hercegnő helyére akart
                     beültetni a hintóba.
               </p>
				<p>
                  Délben aztán, mikor a hercegnő hintója megállt pihenni, egy árnyas
                     liget szomszédságában, egyszerre csak ellepték a kocsi belsejét a békák, rákok
                     meg a vízi-patkányok. Voltak ott varangyok, kecske-békák, folyami és tengeri
                     rákok meg hosszú farkú, pufók vízi-patkányok és ez a sok csúf féreg mind
                     vartyogott, kuruttyolt, sivalkodott, csörgette az ollóját, - hogy Százszorszép
                     hercegnő majd elájult féltében és undorában, két udvarhölgye pedig sikoltozva,
                     a haját tépve rohant ki a kocsiból, segítségért kiabálva.
               </p>
				<p>
                  A fejetlen zűrzavar első pillanatában szegény Aramis lovag nem
                     tudta, hogy mi történhetett. Azt hitte, hogy rablók támadták meg a hintót, vagy
                     legalább is tűz ütött ki a belsejében... Lélekszakadva rohant hát a hintóhoz,
                     hogy megmentse a hercegnőt, aki ugyanebben a pillanatban rántotta föl az ajtót
                     belülről, hogy meneküljön a békák és patkányok undok seregétől.
               </p>
				<p>
                  Szemtől szembe álltak egymással, - de csak egy pillanatig... Aztán
                     a hercegnő fájdalmasan fölsóhajtott... elérte a forrás tündérének bosszuja,
                     mert ime: férfiszem látja őt...
               </p>
				<p>
                  Csak egy szempillantásig tartott, - aztán a hercegnő villámgyorsan
                     szarvassá változott, roppant szökéssel kiugrott a kocsiból és belenyargalt a
                     ligetbe. Hűséges udvarhölgye, Viola, pedig a kezeit tördelve, sikoltozva futott
                     utána.
               </p>
				<p>
                  És a liget tündére, aki mindezt a gonoszságot kiforralta és
                     végrehajtotta, most azzal koronázta meg a bosszuját, hogy irtózatos vihart
                     támasztott. Villámok cikáztak, zuhogott a zápor, rettenetes forgószél
                     kerekedett, dörgött az ég, mintha ezer ágyúból lövöldöznének, hogy a kiséret
                     riadtan szaladt szét, - ahányan voltak, annyifelé - és talán még most is
                     futnak, ha meg nem álltak.
               </p>
				<p>
                  - Meneküljön, aki tud: itt a világ vége!...
               </p>
				<p>
                  Csak Gólyahír maradt ott, meg az anyja és Guludda hercegnő, a
                     szerecsen király leánya. Bebújtak szépen a hintóba és ott várták meg a szörnyű
                     ítélet-idő végét. Mikor aztán megint kiderült az ég, Gólyahír meg az édesanyja
                     szépen felöltöztették a szerecsen király leányát Százszorszép hercegnő
                     menyasszonyi ruhájába, fejére csatolták a gyémántos diadémot, a forrás
                     tündérének vezérkari főnöke fölült a bakra és a hat teve vígan ügetve indult el
                     Bergengócia felé, hogy rászedje Tankréd herceget...
               </p>
				<milestone n="3" unit="endSubChapter"/>
				<milestone n="4" unit="startSubChapter"/>
				<p rend="head">
                  IV.
               </p>
				<p>
                  Hetednapra megérkezett a hintó Bergengócia fővárosának határába. A
                     nép tömegesen tódult ki a városból, hogy megcsodálja a pompás hintót, meg a hat
                     tevét és a fényes uniformisba bújtatott kocsist, aki nem ostorral hajtotta a
                     fogatot, hanem vidám nótákat fújt neki a tilinkóján, mivelhogy a teve nagyon
                     furcsa állat. Fölvidul a sípszóra és gyorsabban üget, ha muzsikálnak a
                     fülébe.
               </p>
				<p>
                  A sorompónál megállították a hintót a vámszedők.
               </p>
				<p>
                  - Kik vagytok!... Hová mentek?... Mit hoztatok?... Hol az
                     útlevél?...
               </p>
				<p>
                  - Százszorszép hercegnőt hozom, - felelte a kocsis: - a királyi
                     palotába megyek... Oda nem kell útlevél.
               </p>
				<p>
                  - És hol van Aramis lovag, aki értetek ment!
               </p>
				<p>
                  - Rosszul lett útközben és betegen fekszik egy csárdában.
               </p>
				<p>
                  - Jól van... Mehet! - mondta a vámtiszt és szalutált.
               </p>
				<p>
                  Ekkorra már híre futott a hintónak a királyi palotában is. Nosza,
                     fölkészültek gyorsan Százszorszép hercegnő fogadására. Földiszítették a palotát
                     virágokkal, szőnyegekkel, színes lampionokkal, a királyi pár pedig
                     gyaloghintóba ült és úgy vitette magát a várva várt menyasszony elé. Mellettük
                     lovagolt Tankréd herceg, délcegen táncoltatva selyemszőrű paripáját.
               </p>
				<p>
                  Hát, ahogy odaérnek a hintóhoz és Gólyahír meg az anyja - mint két
                     udvarhölgy - nagy pukedlizva kivezetik a hamis Százszorszép hercegnőt, csak
                     elsápad ám Tankréd herceg és néz - néz, de egy szava sincsen. Hiába mosolyog rá
                     csábítóan a szerecsen hercegnő, Tankréd herceg csak ül a nyeregben, mint a
                     kőszobor és nem akar hinni a szemének.
               </p>
				<p>
                  Hirtelen a belső zsebébe nyul, előkapja a képes-levelezőlapot,
                     amelyen ott van az igazi Százszorszép hercegnő arcképe és haragtól elfulladva
                     kiáltja:
               </p>
				<p>
                  - Csalás!... Ez nem Százszorszép hercegnő!
               </p>
				<p>
                  Gólyahír anyja azonban arcátlan vakmerőséggel lépett most elő és
                     így szólt, a királyhoz fordulva:
               </p>
				<p>
                  - Uram király, itt hozom fölséges királyom üdvözlő levelét az
                     ország aranypecsétjével, ebben a szekrényben pedig fölséges királyném drága
                     ajándékait, tele igazgyönggyel és drágakövekkel.
               </p>
				<p>
                  Most megszólalt a király is, ingerült hangon:
               </p>
				<p>
                  - Az arckép mást mutat, mint az, akiről azt mondod, hogy ő az
                     igazi Százszorszép hercegnő. Ha ugyanoly hamisak a drágaköveid és
                     igaz-gyöngyeid is, mint a hercegnőd, akkor zsuppon vitetlek oda, ahonnan
                     jöttél, akárhol van is a hazád. De addig, amíg kivizsgáljuk az esetet, lakat
                     alá vétetlek mindnyájatokat... Hé, testőrök! Vigyétek őket!
               </p>
				<p>
                  Itt aztán nem használt semmi. A forrás tündérének ugyanis nem volt
                     hatalma Bergengóciában, mert ez az ország a havasok tündérének oltalma alatt
                     állt, ez pedig sokkal hatalmasabb volt nála.
               </p>
				<p>
                  Bevitték hát a három csaló nőszemélyt a városba és bezárták őket a
                     gömbölyű toronyba, amely arról volt nevezetes, hogy onnan még soha fogoly élve
                     ki nem került. Itt aztán kesereghettek a kudarcon és fölsülésen, ami érte
                     őket.
               </p>
				<p>
                  De azért bajt csináltak eleget. Mert Tankréd herceget ágyba
                     döntötte a kegyetlen csalódás fájdalma. Három hétig lebegett élet-halál között
                     és a palotában egymás kezébe adták a kilincset az orvosok, a mágusok, a
                     javas-asszonyok, míg végre nagy nehezen meg bírták menteni az életét.
               </p>
				<p>
                  Hanem az életkedvét már nem bírták visszaadni. Búskomor lett a
                     herceg, úgy, hogy napokon át a szavát se lehetett hallani. Mikor már fölkelt és
                     kezdett kijárogatni a kertbe, mindig elbújt az emberek elől és kereste a
                     magányosságot. Mikor pedig egyedül volt, mindjárt könnybe lábadtak szemei és
                     úgy kesergett, sóhajtozott:
               </p>
				<p>
                  - Édes jó Százszorszép, mért hagytál el engem?!...
               </p>
				<p>
                  Ez alatt Százszorszép riadtan nyargalászott az erdőben, figyelve
                     minden neszre, ágak zörgésére, haraszt-zizegésre, lombok susogására. Erdei vad
                     volt, szegényke, - délceg szarvas - aki azonban mindentől félt: farkastól,
                     vadásztól egyaránt s még akkor is megijedt, ha nyúl ugrott föl előtte a
                     sűrűből.
               </p>
				<p>
                  Mikor elmult a szörnyű égiháború, amit a forrás tündére
                     támasztott, a hűséges Viola nyomban a hercegnő keresésére indult. Térdig gázolt
                     a vízben, megbotlott mély vízmosásokban, nagy kövekben, földből kiázott
                     gyökerekben, - de csak ment, bolyongva, kiabálva, keresve-kutatva szeretett
                     úrnőjét mindenütt.
               </p>
				<p>
                  Hát ahogy megy, botorkál, hallja ám egyszer, hogy vékony
                     cérnahangon segítségért kiáltoz valaki. Arrafelé siet és látja, hogy az egyik
                     hegyi patak megáradt medrében kétségbeesetten vergődik, küzködik az árral egy
                     öklömnyi emberke. Két kézzel kapaszkodott, szegény a parti bokor lelógó ágaiba,
                     de a víz sodra el-elkapta és minduntalan az a veszedelem fenyegette, hogy a
                     bokor tövestől kiszakad a földből s akkor őt mindenestől elsodorja az ár.
               </p>
				<p>
                  - Jaj, te szegény törpe! - csapta össze a kezeit Viola és szaladt
                     mindjárt, hogy kiszabadítsa.
               </p>
				<p>
                  Letérdelt a patak partjára, óvatosan megfogta a kis törpe derekát
                     és éppen, hogy ki bírta húzni a vízből, - mert pont abban a pillanatban ugrott
                     utána egy hatalmas csuka - már el is tátotta rá a száját - hogy... hamm!...
                     bekapja.
               </p>
				<p>
                  A kis törpe látta a veszedelmet és rémeset sikoltott
                     halálfélelmében, - de Viola egy szempillantással gyorsabb volt, mint a csuka,
                     amelynek most az egyszer fölkopott az álla az emberhústól. Hálálkodott is a
                     törpe, ahogy csak a száján kifért és kezét-lábát csókolgatta a jószívű
                     Violának, aki azonban rá se igen hallgatott, csak egyre csöndesen sírdogált
                     magában.
               </p>
				<p>
                  - Mi bajod van, szépséges Violám? - kérdezte részvéttel a
                     törpe.
               </p>
				<p>
                  - Minek mondjam: úgy se tudsz segíteni!
               </p>
				<p>
                  - Hátha mégis?...
               </p>
				<p>
                  És addig unszolta, kérte, míg Viola elsírta neki minden búját. A
                     törpe figyelmesen meghallgatta és így szólt:
               </p>
				<p>
                  - Jó tettedért jót várj! Talán segíthetek rajtad, talán nem. De
                     annyit megtehetek, hogy nyomára vezetlek...
               </p>
				<p>
                  Kis fütyülőt vett elő a mellény-zsebéből és belefújt. Alig adott
                     élesebb hangot, mint a tücsök-cirpelés, - mégis egy szempillantás alatt zizegni
                     kezdett a haraszt köröskörül és - el se hinnétek! - egész regiment törpe
                     sorakozott előtte glédába, várva a parancsot.
               </p>
				<p>
                  - Ma délután egy idegen szarvas tévedt az erdőnkbe, - kezdte a kis
                     törpe: - rajta, keressétek meg és tereljétek ide.
               </p>
				<p>
                  Csak annyi nesz hallatszott, mint a repülő veréb szárnyának halk
                     surranása - és a regiment törpe már nem volt sehol.
               </p>
				<p>
                  - Most ezek fölhajtják a te szarvasodat, - mondta a törpe - és
                     köröskörül úgy zizegtetik a harasztot, hogy az ijedős állat mindig arra tart,
                     amerre ők keresik... Mindjárt itt lesz, meglátod...
               </p>
				<p>
                  Valóban, nem telt bele félóra se és már megzörrentek a bokrok
                     előttük... Lassan, óvatosan tartott feléjük a szarvas, majd hirtelen felbukkant
                     a bokrok mögül, teljes fejedelmi pompájában...
               </p>
				<p>
                  - Százszorszép hercegnő... én drága úrnőm! - jajdult föl Viola és
                     kitárt karokkal sietett feléje.
               </p>
				<p>
                  A gyönyörű szarvas meghorkant és fölágaskodott, mintha menekülni
                     akarna, - de aztán térdre rogyott és tűrte, hogy Viola ölelje-csókolja.
                     Panaszosan nyögdécselt, mintha szólni akarna és két nagy barna szeméből
                     patakzottak a könnyei...
               </p>
				<p>
                  Viola észre se vette, hogy a törpe abban a pillanatban eltünt,
                     amikor a szarvas elébük toppant. Csak akkor jutott eszébe a törpe, amikor már
                     jól kisírta magát és esteledni kezdett... Mert hová lesznek? - Hol töltsék az
                     éjszakát?... ki-ki védi meg őket, ha a fenevadak rajtuk ütnek éjjel?...
               </p>
				<p>
                  Amíg így aggódott, egyszerre csak hüvös szél csapott az arcába és
                     sűrű zuzmara pergett le a fákról. - Nyár derekán!... Még föl se igen ocsudott
                     ebből a meglepetésből, mikor hirtelen, mintha a felhőkből pottyant volna le,
                     előtte termett egy hófehér szakállú, prémes kucsmás, bundába öltözött öreg
                     ember. Nyájasan nézett rá az öreg és szeretettel szólította meg:
               </p>
				<p>
                  - Ne félj tőlem, leányom, mert azért jöttem, hogy megsegítselek.
                     Én vagyok a havasok tündére és az a kis törpe, akit kihúztál a vízből, az én
                     első miniszterem. Tőle tudtam meg a sorsotokat és meg is beszéltem a forrás
                     tündérével, hogy vegye le Százszorszép hercegnőről a gonosz varázslatot...
               </p>
				<p>
                  - Oh, hogy az Isten áldjon meg...
               </p>
				<p>
                  - Még korán hálálkodol, - rázta fejét az öreg. - Egyelőre csak
                     annyit értem el, hogy Százszorszép hercegnő éjszakára visszanyeri rendes
                     alakját és csak nappal marad szarvas. Ezzel most be kell érnetek, a többit
                     pedig bízzátok rám. Most menjetek szépen ezen az úton, mely egyenesen egy kis
                     kunyhóhoz vezet. Az öreg anyóka, aki ott lakik, már mindent tud és hajlékot ád
                     nektek...
               </p>
				<p>
                  - Oh, jóságos tündér... - zokogott Viola térdre bukva: - Kivánd az
                     életemet...
               </p>
				<p>
                  - Csak azt kivánom, - szólt az öreg, gyöngéden fölemelve Violát: -
                     csak azt kivánom, hogy tűrjétek a sorsotokat csöndesen, reménykedve, míg
                     fölvirrad rátok a megváltás napja...
               </p>
				<p>
                  És, mielőtt Viola többet mondhatott volna, épp oly hirtelen
                     eltünt, mint amily hirtelen jött.
               </p>
				<milestone n="4" unit="endSubChapter"/>
				<p rend="head">
                  V.
               </p>
				<p>
                  Történt aztán, hogy Tankréd herceg, amikor már teljesen
                     meggyógyult, egy szép hajnalon fogta a nyilát és puzdráját, hogy vadászni megy
                     az erdőbe. Gyönyörű májusi reggel volt, - a levegő tele verőfénnyel, balzsamos
                     virágillattal és édes madárdallal. Ahogy a herceg fölhúzott nyíllal ballagott,
                     az egyik bokorban valami mozgolódást hall. Megáll és vár... A bokorban ismét
                     megmozdul valami és látszik is, hogy nagyobb vad forgolódik a lombok közt... A
                     herceg gondosan céloz - a húr fölugrik - a nyíl elröppen - és a bokorban
                     fájdalmasan fölsikolt az áldozat:
               </p>
				<p>
                  - Jaaaj!...
               </p>
				<p>
                  A herceg odaugrik. Elvadult külsejű, sápadt, kiéhezett fiatalember
                     vergődik a lábainál. És arca mintha ismerős lenne...
               </p>
				<p>
                  - Kegyelem, herceg úr! - nyögi a szerencsétlen.
               </p>
				<p>
                  A karjába fúródott nyilvessző még ott reng, rezeg a sebben.
               </p>
				<p>
                  - Ki vagy?... Bocsáss meg! - kiáltja a herceg bűnbánóan és
                     letérdel a sebesült mellé, hogy kihúzza karjából a nyilat.
               </p>
				<p>
                  - Megérdemeltem, - sóhajtja zokogva a sebesült: - Aramis lovag
                     vagyok...
               </p>
				<p>
                  És elmondja, hogy amikor az a végzetes eset történt...
               </p>
				<p>
                  - Micsoda végzetes eset? - szakítja félbe a herceg hevesen.
               </p>
				<p>
                  És mindent megtud: - hogy az igazi Százszorszép hercegnő, abban a
                     pillanatban szarvassá változott, amikor őt megpillantotta. És ő nem mert
                     visszamenni a királyi palotába, mivel ezt a szerencsétlenséget ő okozta, hanem
                     elbujdosott, - míg most elérte a végzet és urának kezétől várja a
                     halált...
               </p>
				<p>
                  - Nem, nem érdemelsz büntetést - vígasztalja őt a herceg: - amikor
                     Százszorszép segítségért kiáltott, neked szent kötelességed volt, hogy a
                     segítségére siess. Nem vagy hát felelős azért, ami később történt... És én
                     éppen úgy jó barátomnak tartlak most is, mint azelőtt.
               </p>
				<p>
                  Talpra segítette a lovagot és karonfogva vezette a szűk erdei
                     ösvényen, emberi lakást keresve - szénégető kunyhót vagy erdészházat, ahol
                     beköthetné barátja sebét.
               </p>
				<p>
                  Ahogy mennek, mendegélnek, egyszerre csak átnyargal előttük a
                     tisztáson egy délceg szarvas. Karcsú, hibátlan, nemes állat, a fejét
                     hátraszegve, öles ugrásokkal menekül, majd hirtelen megáll, mintha földbe
                     gyökerezne a lába, merően néz rájuk és lassan, tétova lépésekkel közeledik
                     feléjük...
               </p>
				<p>
                  Tankréd herceg lekapja válláról az íjjat, fölhúzza, ráteszi a
                     nyílvesszőt és céloz...
               </p>
				<p>
                  - Ne lőjj! - sikoltja most Aramis lovag és éppen az utolsó
                     pillanatban félre rántja a herceg kezét, hogy a nyílvessző célt tévesztve
                     röppen a magasba, a lombok közé.
               </p>
				<p>
                  Sikoltozva rohant ki most a sűrűből Viola, aki elmaradt szeretett
                     úrnőjétől és kezeit tördelve kiabált messziről:
               </p>
				<p>
                  - Ne lőjjetek!... Elvarázsolt királykisasszony az!
               </p>
				<p>
                  És a szarvas egyre közelebb jött. Szép barna szemeiben reménység,
                     aggodalom és szeretet tükröződött fölváltva.
               </p>
				<p>
                  - Százszorszép, én drága menyasszonyom! - jajdult föl mélységes
                     bánattal Tankréd herceg és térdre roskadt a szarvas előtt, átölelve karcsú
                     lábait...
               </p>
				<p>
                  A szarvas szelíden ráhajtotta fejét Tankréd herceg vállára és
                     bánatosan búgott, nyögött, mint a szerelmes gerle-madár.
               </p>
				<p>
                  - Ne sírjatok! - hangzott fülükbe váratlanul a biztató
                     szózat.
               </p>
				<p>
                  Mind arra néztek. Prémes kucsmájában, vastag bundában, magas-szárú
                     rámás csizmában a havasok tündére állt előttük és jóságosan mosolygott
                     rájuk.
               </p>
				<p>
                  - Ne sírjatok! - ismételte. - Kibékítettem a forrás tündérét, aki
                     hajlandó föloldani a varázst, ha Tankréd herceg teljesíti az ő
                     föltételeit.
               </p>
				<p>
                  - Kívánja bár az életemet!...
               </p>
				<p>
                  - Nem azt nem kívánja! - legyintett mosolyogva az öreg. - Csak azt
                     kívánja, hogy haladéktalanul bocsássátok szabadon Guludda szerecsen
                     királyleányt és Gólyahírt meg az édesanyját. Rávettem a darfuri fejedelmet,
                     hogy vegye feleségül Guludda hercegnőt: - ők egymásnak valók, mert mind a
                     ketten négerek. Ha tehát beleegyezel, abban a pillanatban, amelyben megnyílnak
                     előttük a Kerek-torony kapui: Százszorszép hercegnő visszanyeri eredeti
                     alakját, - felelte az öreg.
               </p>
				<p>
                  - És... nem fogja üldözni azután is? - kérdezte a herceg
                     aggódva.
               </p>
				<p>
                  - Nem lesz rá módja, - rázta fejét az öreg. - És pedig azért nem,
                     mert akiről egyszer levették a varázst, azt többé elvarázsolni nem lehet.
               </p>
				<p>
                  - Akkor sietek haza, hogy kibocsássuk a foglyokat! - kiáltott föl
                     Tankréd herceg. - Addig vigyázz a menyasszonyomra, Aramis: de jobban vigyázz
                     rá, kérlek, mint...
               </p>
				<p>
                  Tankréd herceg gyöngéden megölelte a gyönyörű szarvast és, ahogy a
                     lábai bírták: szaladt haza. Déltájban már otthon is volt és azonnal
                     kibocsátották a három foglyot. Ugyanabban a pillanatban megszünt a varázslat
                     Százszorszép hercegnő fölött is és ettől fogva „Százszorszép&quot; valóban
                     megérdemelte a nevét, mert százszor szebb volt, mint a földkerekség
                     leggyönyörűbb leánya.
               </p>
				<p>
                  *
               </p>
				<p>
                  Egy hét mulva kettős lakodalmat ült a nép Bergengócia fővárosában.
                     Tankréd herceg vezette oltárhoz Százszorszép hercegnőt és ugyanakkor Aramis
                     lovag is örök hűséget esküdött Viola kisasszonynak.
               </p>
				<p>
                  - Hogy meddig tartott a lakodalom?... azt bizony nem tudom, mert
                     úgy örült és oly boldog volt mindenki, hogy még talán most is tart a vigasság,
                     ha meg nem unták.
               </p>
			</div>
		</body>
	</text>
</TEI>