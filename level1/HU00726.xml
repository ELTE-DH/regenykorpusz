<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU00726" xml:lang="hu">
   <teiHeader>
      <fileDesc>
         <titleStmt>
            <title>Bácsmegyeinek gyötrelmei : ELTeC edition</title>
            <author ref="viaf:9867747">Kazinczy Ferenc (1759-1831)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">20772</measure>
            <measure unit="pages">45</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Bácsmegyeinek gyötrelmei</title>
               <date>2000-11-15</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/00700/00726"/>
               <respStmt>
                  <resp>Original Electronic Edition</resp>
                  <name>Labádi Gergely</name>
                  <name>Szabolcsi József</name>
                  <name>Kiss András</name>
               </respStmt>
           
                  <bibl type="digitalSource">
                     <title>Bácsmegyeinek gyötrelmei</title>
                     <date>2000-11-15</date>
                     <ref target="http://mars.arts.u-szeged.hu/~labadig/nyba1814.htm"/>
                  </bibl>
               
         
                  <bibl type="printSource">
                     <title>Bácsmegyeinek gyötrelmei</title>
                     <author>Kazinczy Ferenc</author>
                     <pubPlace>Budapest</pubPlace>
                     <publisher>Franklin-Társulat</publisher>
                     <date>1878</date>
                     <ref target="http://mek.oszk.hu/00700/00726/00726.pdf"/>
                  </bibl>
               
            </bibl>
            <bibl type="firstEdition">
               <title>Bácsmegyeinek gyötrelmei</title>
               <author>Kazinczy Ferenc</author>
               <date>1814</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="short"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T2"/>
         </textDesc>
      </profileDesc>
      <revisionDesc>
         <change when="2020-07-21"/>
      </revisionDesc>
   </teiHeader>
  <text>
      <body>
			<div type="chapter">
            <head>BÁCSMEGYEI SURÁNYI NINCSIHEZ</head>
            <p>Soprony, jan. 18.</p>
            <p>Mintha csak álmodnám, szép és jó Nincsi, hogy eljöttem tőled. Tőled lenni elválva -
               nem fogom meg e gondolatot; pedig minden pillantatban, minden érütésben érzem
               híjodat, érzem, hogy távol vagyok tőled. Lyánykák, lyánykák, mikké nem tesztek ti
               mibennünket! ti szíveink­kel együtt vészitek el azt az erőt is, mely minket éltet; s
               akkor osztán lehelletetek nekünk enyhülés, pillantástok nekünk táplálat. Ha
               elgondolom, kedves Nincsi, mint vala az midőn estvénként együtt sétálánk a bástyán,
               vagy alól a hídon - a hold reszketve csillámlott a lassan zuhogó Duna habjain, s egy
               ablakban véletlenül megszóllamlott a guitarr, sírt, nyögdelt, panaszkodott; továbbad
               vígabb hangzatokra fakadt, s utoljára örvendő csattogásokkal szaladt fel és ismét alá
               a húrokon - ó Nincsi! mint hajtottam fel olyankor az örömpoharat, melyet nekem a
               végezés nyujta, miként mentem melletted a legédesebb szendergésben, s te engem miként
               ébresztél fel édes csókod által álmaimból, s angyaltekinteted mint ragadott el, hogy
               rólad, magamról, s az egész világról magam körül elfeledkezém! - Ha ezt így elnézem,
               jó Nincsi, s elképzelem, hogy ez az oly nyugtalanul várt idő majd megint itt leszen,
               hogy én majd megint nálad leszek, majd megint boldog leszek - oh! akkor nem bírok
               hevemmel, ki kell mennem a szabadba, s ott neki eresztem szivemet, hadd érezze a szép
               téli nap kecseit, hogy az űr, melyet szívemben emlékezeted támaszta, elteljen. S
               mikor osztán három négy órát a hidegen töltök, s az éj a szerelmes andalgót ott éri,
               s haza jövök, s megállok ablakomnál, s elnézem mint megyen itt egy szerelmes pár, s
               amott a második, a harmadik, a hold szép fényében, s az az érzés, hogy együtt vannak,
               miként melengeti őket mint a tavasz melege, hogy nem gondolnak a hideg csípősségével
               - ha e boldogokat látom, s elgondolom minden örömeiket, mind azt az ő szent hűségeket
               egymás iránt - Nincsi! akkor egyszerre előttem terem angyalképed, s szent csókokra
               szóllít karjaid közzé. Felszököm, néked eredek, meg akarlak ölelni, kiterjesztem
               utánad karjaimat, - az árny elenyész, a reszkető karok elhullanak, s magamat szorítom
               által. Olyankor nagy csepp esik ki a megcsalatkozott szemekből, s vigasztalhatlan
               sírok. Nincsi! én nem most jövék el tőled először mióta egymást szeretjük, de ez
               aggást szívem még soha nem érzette. - Ha ez előérzés volna! - Irtózatos gondolat!
               Minden tetemem reszket belé. - - Abba kell hagynom; nem irhatok tovább; pedig szívem
               oly igen tele van. - Élj boldogul, kedves leány! s szeress oly kimondhatlanul mint én
               téged.</p>
            <p> </p>
         </div>
         <div type="chapter">
            <head>NINCSIHEZ BÁCSMEGYEI</head>
            <p>Soprony, jan. 21.</p>
            <p>Nincsi, nekem te vagy minden gondolatom. Napról napra, óráról órára inkább érzem,
               hogy nélküled nem élhetek. Reád emlékeztet minden kicsinység. Ha dolgaim mindentől
               elvonszanak, ha a legnagyobb figyelemmel neki állok írásomnak, huss, papirosomon
               képed! s midőn sétálni indulok, vezérem leszen s kalauzom, előttem megyen, mint a
               világosság felhője ment a pusztában bujdosóknak. - Tegnap egy patak szélén
               őgyelegtem, s veled töltött boldog napjaimra gondolkozám, s abban kerestem, abban
               találtam vigasztalást, hogy majd ismét veled leszek, hogy majd ismét boldog leszek
               karjaid között. - De hát ha Nincsidet másnak kellene látnod karjai között? e gondolat
               szökött keresztűl fejemen. Hát ha a szerint kellene eltöltened nélküle napjaidat mint
               ím ezeket töltöd most? Ha ezt ki fognám e állhatni? kérdém, s azon pillanatban egy
               fiatal nyár ötlött a víz szélén szemeimbe. A patak megáradott vala, s az egyik hab a
               másika után csapkodá a fiatalt. Ez elhajlék, s ha a víz kevés ideig elcsendesedett,
               uj erőt látszott gyűjteni. Míg még törzsöködben velő vagyon, mondám; míg még erősen
               állasz, nem tarthatsz a víz dühétől: de ha gyökereid közül el lészen kapva a föld, ha
               éltető nedvedet a férgek kiszívják, s a patak úgy kezd ismét ingatni, óh, akkor oda
               lészesz! - Az emberi sors képe mindenben és mindenhol, kedves leány! - Élj boldogul!
               Írj hamar! Nyugtalan várom leveledet.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Soprony, jan. 24.</p>
            <p>Megengedj kedves, hogy leveleim után sokáig hagylak várni, noha már nagy az ideje,
               hogy itt vagyok; annyifelé kapkodtak, hogy lehetetlen vala reá érnem; ez a sok
               látogatás, viszontlátogatás, ez a sok ebédre, ozsonára hívás, a sok vacsorák,
               kocsizások, melylyel vendég urat régi ismerősei egymással vetekedve gyötrik,
               kínozzák… - Osztán - szólljunk valót! a dolognak vagyon egy más titkos oka is, - a
               szerencsétlen nem feledheti az elhagyott lyánykát, s a leglármásb mulatságnak
               közepette is pityergőre áll szája.</p>
            <p>Valóban barátom, szégyenlem, hogy egy rövid elválás így elbúsít, ily alkalmatlanná
               tészen mindenre. De ha a Nincsimnek portréja szemembe ötöl, oda vagyok. Úgy teszek
               mint a kis leány, kinek új ruháját elzárá az anyja, és a ki minden órát számlál az
               óhajtott vasárnapig.</p>
            <p> </p>
         </div>
         <div type="chapter">
            <head>NINCSIHEZ BÁCSMEGYEI</head>
            <p>Soprony, jan. 27.</p>
            <p>Bálból jövök, lelkemnek kedves barátnéja, melyet tegnap egy szánozás előze meg. Mely
               napom vala, ha azt együtt tölthettem volna veled! De lehetek e én tenélküled boldog?
               Lehet-e az lélek nélkül a test? Nézd mint olvaszt fel bennem a te emlékezeted minden
               érzést, mint melegíti fel szívemet, mely egész nap zárva volt minden örömnek. -
               Egyedül a bátyám tizenhárom esztendős leánykája tudott édes enyelgései s ártatlan
               lelkének kilövellései által egyszer-kétszer felderíteni. Szívemet még most is zárva
               tartja az a homályos aggás, melyet neked minden levelem panaszol, s nem örömest
               engednék neki itt újabb kiömlést; és így csak egy rövid történetét az én kis Tónim
               felől, mely téged a gyermeknek szép lelkével megismértessen, s azzal jó éjszakát,
               imádott leány!</p>
            <p>Tóni az én szánomban ült. A mint a faluba kiérénk, figyelmessé tevém, hogy nézze
               mennyi nép tolakodik látásunkra, s szántam őtet, hogy a sok köszöngetés kifárasztja.
               Mit tészen az, felelé szívének mindenkori nyájasságával; ki ne tűrne inkább bármely
               alkalmatlanságot, mint hogy azt a gyanút vonja magára, hogy elhívén magát azon, hogy
               ő a szán királynéja, szégyelli isméret­ségeket; a kevély lélek mindég romlott lélek.
               - E szívből eredő felelet a maga melegségében, könyűket gyűjtött szemeimbe.
               Emlékezzél azon nyomorultakra, kik születések, pénzek, titulusok, s óh hányszor nem!
               azon gunya miatt, mely hátukon fityeg, nem akarnak ismerni némely érdemes emberre, ki
               ezerszerte többet ér mint ők, minden gunyájokkal. - A nevetséges bohók!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Soprony, febr. 2.</p>
            <p>Oh barátom! hogy az ember a maga érzéseit annyira megtagadhatja, s utána vetheti a
               haszonnak a bevett balgatagságoknak! Emlékezel mint örvendénk tavalyi ittléttünk
               alatt, midőn Halasit és Veszprémi Mariet egymást oly híven szeretni látánk? Nem
               esküdt volna-e meg a város két harmada, hogy ők egyek lesznek? nem megkészültnek
               nézte e a dolgot minden; s íme a szerencsétlen Marie ma consiliárius Nagyfalvi úrhoz
               eskettetett! - Hogy az a teremtés, melynek a természet, kedvében-e vagy haragjában?
               legtöbb érzést ada, ily érzéketlen tud lenni! Ime most világosodék ki, hogy az öregek
               soha nem akarták, hogy gyermekek Halasiné legyen, azon minden tekintetet lenyomó ok
               miatt, mert Halasinak nincs sokja. Hogy a fiatal pár szereti egymást, azt elnézték;
               annak mondának, úgy is vége leend, ha Mariet máshoz adjuk. - Gyönyörű kor, melyben az
               ily esetek mindennapiak! Rettenetes látni, hogy az emberek oly reményeket táplálnak,
               melyeket nem tudnak, s gyakran nem is akarnak teljesíteni. Esztelenek! nincs-e
               különben is elég ínsége az életnek, s ti még akarva szaporítjátok azoknak számokat?
               Az ily eseteket össze kellene szedni tanúlságul, hogy a tapasztalatlan készülne el jó
               korán, s kerülné az örvényeket, melyekben nyugalma, s gyakran egész életebeli
               szerencséje hajótörést szenved. - De hagyd beszélnem a történetet.</p>
            <p>Halasi kényére él Mariejának szerelmében, nem tart semmitől és senkitől; azonban
               consiliárius Nagyfalvi, egy rettenetes formájú vén, de gazdag ember, belé szeret a
               leányba, s azt szüléitől megkéri. Mit gondolsz? Egy oly valami a mit méltóságnak
               tituláznak, ha merő törzsök is - ez a szerencse nagyobb vala, mint hogy egy óráig is
               elmélkedni kellessék Veszpréminek és Veszpréminének. Hadd billenjen a ház! S íme a
               gyermekek boldogságát értő s óhajtó szülék szerencsének tartják, hogy házok egy ily
               tekintetű uraság által megtiszteltetett, s a leányt oda ígérik. Hogy egy dologhoz,
               mely gyermekeket egészen boldoggá vagy egészen boldogtalanná teheti, magának neki is
               van szóllója, az nekik eszekbe nem jutott, mert azt édes atyámuramtól s édes
               anyámasszonytól megtanúlánk, hogy gyermeknek nem szabad akarni, hogy annak
               engedelmeskednie illik. Előhívatják Mariet, s Veszprémi úr atyai egész hatalmát
               éreztető tekintetével vezeti jövendő férje felé. Consiliárius úr maga sem mulasztja
               el, vérrel befutott ábrázzal jelenteni, hogy huga asszonya szépsége, derék
               magaviselése nem kerülheték el figyelmét, s ő kedves hugaasszonyát elvenni
               szándékozik. A szegény gyermek, ki ezt meg sem álmodá, elijed, reszket minden teteme,
               Halasinak emlékezete általszök fején, s a szerelem azt a vétket követteti el vele,
               hogy ellenkezzék szüléivel. Sír, tördeli kezét, kéri, szánnák meg, ő csak Halasival
               lehet szerencsés. Bolondságok! a hol a gyermek vak, ott a szüléknek illik szemeseknek
               lenni. Consiliárius úr eléggé szemtelen és pogány, látni hogy a szerencsétlen gyermek
               miatta kínoztatik; s Veszprémi él hatalmával, a midőn a fejes gyermek engedni
               teljességgel nem akar, kitagadást, elkergetést harsog. Marie gyenge volt s megadta
               magát. - Én mind ezekről semmit nem tudtam valamig Halasi megértvén, hogy itt vagyok,
               bejöve hozzám s szerencsétlenségét elpanaszlá. Szóllani akartam Veszprémivel, kihez
               bíztam, hogy más gondolatra fogom vehetni, csak az a csuda mondana le erőszakosan
               szerzett jusáról, de már késő vala ajánlásom; öszvekelések harmad napra rendeltetett,
               s Halasi megígérteté velem magának, hogy a lakodalomtól, melyre bizonyosan meg leszek
               híva, magamat el nem vonom, mert azon ő neki is meg kell jelenni, s szüksége lészen
               bátorításomra. E szerént tanúja valék egy lépésnek, mely két ember életét örök
               nyomorúsággá tevé. Hideg borzadás futott végig rajtam, midőn Marie az eltaposott
               szerelemnek minden kínjaival a pap elébe lépett; s midőn a pap az esketéshez hozzá
               fogott, s e kérdés alatt: Szereted-e? az ajtó megnyílt, Halasi belépett, s Marie őtet
               meglátta, elhalványult, s szíve a szerelemnek minden dühével riada a “szeretem”
               kimondása ellen, s kegyetlen atyja, általellenben állván vele, értette hallgatását, s
               elkeményedett tekintettel a szerencsétlen szót belőle kicsikarta s Marie azt a
               kétségbeesésnek minden kínjai közt nyögte ki, - a szerént állottam ott mintha ég föld
               rajtam feküdt volna. Oh barátom, mely hang vala az! még most is hallom. Irtózatos! a
               megfojtott természetnek halotti hörgése volt. E hangja szerencsétlenségbe taszított
               gyermekednek, embertelen atya, melyet csábulásodban most nem hallál, e hang, majd
               midőn világosabban látó szemekkel tekintesz azon jövendőbe, mely téged elfogadni
               készül, csengeni fog füleidben, s jaj akkor neked! Halasi meggyőzte fájdalmát, s
               nagyságban álla ott, melyet annak érzése ád a szerencsétlennek, hogy nem érdemli
               esetét. Kevéssel az esketés után eltünt, s egy barátja által menteté ki magát, hogy
               viceispánjától siető parancsolatjai érkeztenek. Mariet kellett volna látnod, midőn
               ezt hallotta. Szíve megsugá neki miért távozott légyen el Halasi, s minden mozdultán
               látszott, mely szertelenül boldogtalan. - Miért ád néktek a törvény, miért maga a
               vallás annyi hatalmat szülék, ha ti azzal oly kárhozatosan éltek vissza!
               Gyermekeiteknek szívekbe ütni a kést véteknek tartjátok, de őket oly rabságba vetni,
               melyből nincs szabadulás, látni, miként vesznek óráról órára, az előttetek véteknek
               nem tetszik. Mi jót szülhet az emberi társaságban a víg kedv, a szabad lélek, az
               egészséges testi és mennyi rosszat az ellenkezők! Magzatjaitok, kiket ti hidegen
               taszítátok nyomorúságba, betegeskedve vonják egy napról más napra szánást érdemlő
               élteket; kínjaikat minden óra öregbíti, s őket használhatlanabbakká teszi a köznek
               szolgálatjára. - Hah! nem elég tövis van-e éltünk ösvényein? önmagunknak kell e a
               magunk napjaikat pokolbeli szenvedésekkel öldösni?</p>
         </div>
         <div type="chapter">
            <head>NINCSIHEZ BÁCSMEGYEI</head>
            <p>Soprony, febr. 12.</p>
            <p>Tegnapi rettenetes napomat rettenetes éj követte - Ismét egy áldozatot láttam az
               oltár előtt. De arról szóval. - Nincsi! ha való találna lenni ez éji álmom! Ugy
               látszott, hogy valamely ismeretlen kiterjesztett karral közelíte feléd, hogy téged
               megcsókola, s hogy te édes mosolygással tekintettél neki szemeibe, s én egy szögben,
               távol tőletek, hosszú fehér lepelbe öltözve állottam, s reszkettem. Az idegen
               másodízben is megcsókola, s te neki kibeszélhetetlen bájjal simultál mellére. Ki
               akarálak tépni karjaiból, feléd szaladtam, de ah! csak árny valék mely körülted
               szélylyelfolyt, s nem vala erőm elrántani. Kiáltani akarék, s nem vala hangom. E
               rettenetes csüggedésben lábaidhoz rogytam, s álmom eloszlott. - Nincsi! ha ez az álom
               előérzés volna! - Ezer gondolatok tolakodnak lelkemre; nem tudom mit mondjak. Ah,
               vedd elő képemet, s emlékezzél rólam, midőn azt nézelled, s mondd magadnak, hogy
               nincs ember, aki téged oly híven, oly valón, oly forróan szerethessen, mint én.
               Emlékezzél vissza együttélt boldog óráinkra, s érezd, hogy mi egymásért vagyunk
               teremtve, érezd hogy ha boldog akarsz lenni, enyémnek kell lenned. Ne tépd el
               csábulásodban a köteléket, mely lelkeinket összekapcsolva tartá még minekelőtte
               testbe költöztenek. Ha te engem elhagynál, Nincsi, magányosan sóhajtoznám utánad,
               elfonnyadnék, s ideje előtt lépnék sírba; mert nékem csak egy szívem van, s az tiéd;
               csak egy életem, s az néked van szentelve. Én ama boldog este néked áldoztam
               szívemnek minden érzéseit, minden indulatját, s meg nem szegem hitemet. - Te nékem
               nem írsz. Nem tűrhetem tovább hallgatásodat. Kérlek, szóllj, mi lelt? mi
               tartóztathat, hogy írj? Ha elhidegültél irántam, engedd tudnom. Ne hidd, hogy téged
               azért vádolni foglak. Birtokod engem eddig oly felette boldoggá teve; szerelmed
               felébreszté szunnyadó indulataimat, szivemet érzékenynyé tette mind az iránt a mi
               szép, nagy és nemes. Neked köszönöm ezt, s neked fogom köszönni örökké, neked
               köszönném, ha szívemben irántad nem égne is szerelem, forró, kibeszélhetetlen
               szerelem. Korán kóstolám meg azon boldogságot, melyet ember kóstolhat; s íme mind
               éltem azzal a mit az ég a maga legkedveltebb szülöttjeinek engedhet. Örömeimnek
               mértéke teljes vala: hadd teljen meg tehát poharam keserüséggel is. Engem kevés napok
               megérlelhetnek a halálra. - Halálra? Nincsi! halálra? Nem ez ragadja-e ki az embert a
               társaság közül, mely nekem kedves, oly igen kedves volt, mert benne találtalak
               tégedet? nem keskeny sírba veti-e a szívet, mely szerelemmel akarná általfogni az
               egész világot? - Halál! - Nincsi, hagyd félbe szakasztanom e gondolatot! Alatta
               meghűl az érzék, s minden enyész szemeim előtt.</p>
            <p>Fogjad e levelet, Nincsi! Ezer könyűk mennek vele, e név nélkül való érzés. Olvasd
               meg másodszor, s harmadszor, s tollhoz hamar!</p>
         </div>
         <div type="chapter">
            <head>NINCSIHEZ BÁCSMEGYEI</head>
            <p>Soprony, febr. 15.</p>
            <p>Posta nap ismét s - ismét nincs levél! - Nincsi! Nincsi! szólj, kérlek; mi lelt? mi
               lelhetett? - Oh, ha érzenéd mint gyötör e hasztalan várás! Nem kívánnék neked ily
               kínt, ha megváltoztál volna, ha hitedet megszegted volna is. - Hitedet megszegted
               volna? S lehet azt megszegni, kedves Nincsi? Lehet-e azt megszegni két oly szívnek,
               mint a miénk? - S íme képed egész kedvességében jelene meg ismét előttem. - Ha azon
               édes pillantatokra emlékezem, Nincsi, melyeket szép szemeid löveltenek reám, ha azon
               édes hangot hallom, mely engem visszakiálta a kertbe, midőn harántsípomon
               ömledeztetém phantasieimet, s mentem, mert a szerelem felolvadt érzéseivel nem bírtam
               tovább, és még sem mertem neked megvallani, mely kibeszélhetetlenül szeretlek - ha
               mind ez örömekre, boldogságokra emlékezem, az a gondolat, hogy elhagysz, mint
               valamely rettentő hegy áll vala szemeim előtt, semmivé lohad el, s szent szerelmed
               képzelte ismét felvidítja elszomorodott elmémet, s a világ előttem ujólag elysiummá
               változik el. De az édes álom nem tart sokáig, s megint gyötör hitszegésed. Ma még
               kettőkor nézettem a postát, ha vannak-e leveleim. Már a sobák kezében valának. El nem
               tudék távozni az ablak mellől, valamíg megláttam, hogy jő. Két levél, Nincsi, utánuk
               kapék, nézem az írást borítékjaikon, s egyike sem tiéd? Nincsi! Mi lelt? kérlek az ég
               szerelméért! Beteg nem vagy; azt nékem megírta volna Endrédi. Oh írj! írj, mihelyt
               ezt veended, s tudasd velem honnan eredhet e gyötrő, magyarázhatatlan némaság. Az én
               leveleim kezedhez mentek; Endrédi maga adta meg őket. Nem olvastad talán? Ah, úgy nem
               láttad cseppjeimet, melyek papirosomra csorogtanak! Ha olvastad volna, nem maradtak
               volna válasz nélkül; vagy már nem volnál Nincsi. - Áldd meg a kötést, melyet a
               szerelem előtt esküvénk! Emlékezel? mint búva a hold felhői mögé azon szent este, s
               mint jöve elő ismét teljes fényében, s mint mosolyga reánk, midőn a bonthatatlan
               hitet esküvénk. Emlékezzél rá azon szent esküvésre, s maradj enyém! légy ismét enyém!
               örökre enyém! Ezer közt sincs egy, a ki kedvesét úgy szeresse, mint én szeretlek
               téged; s épen ez nekem az az egy érdemem, mely miatt engem te szeretsz. Más több
               fényt, több ragyogást, több bőséget fogna neked adhatni; de nem adhatna oly szívet,
               mint ím ez itt, mely csak teérted ver, melynek csak egy akaratja van, a te akaratod!
               Oh, nem repülhetek hozzád! Még nehány nap itt kell mulatnom, s úgy kell tennem, a mi
               nehezebbé teszi késtemet, mintha örömest mulatnék. Midőn szívem bánatjában csaknem
               meghasad, elmétlen csevegéseket kell oly társaságokban, melyeket gyűlölök,
               hallgatnom. … Oh, ha repülnöm lehetne, hogy bánatomat kebeledben sírhatnám ki!
               Csókold fel e cseppet, kedves leány! Drágább az, mintha annyi nagyságú gyémántot
               vennél; mert ez a legforróbb szerelemnek, a leghűbb epedésnek cseppje.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Soprony, febr. 18.</p>
            <p>Oly kínok, oly hánykódások közt folynak napjaim, kedves, melyeknek nincs mása.
               Szívemben ezer indulat zúdul fel, de nem lelek szót, a mivel kiadjam. - Nincsi ötödik
               levelemre nem felel, s most veszem Endrédinek tudósítását, hogy Nincsivel valaminek
               kell esni, mert kerüli a velelételt, s házoknál holmi készületeket sejt. - Marosi,
               mit teszen az? Én őtet másnak nem engedem. Ugy térek vissza Budára, mint az az
               oroszlán, kinek elszedték kölykeit; s jaj annak, a ki, ha elébe adom jusaimat, tőle
               félre nem áll!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Soprony, febr. 19.</p>
            <p>Alig méne el tegnapi levelem, midőn egy barátom által egy csomó levelem érkezék.
               Felbontám, s legelébb azt vevém elő, melyen Endrédimnek kezére ismertem. Halljad mit
               ir: - Szentpéteri, az én közbenjárásom által az országbiró előtt, secretáriussá lett
               a helytartó tanácsnál, megérkezett Budára, s megkérte Nincsit. Megkérte, s Surányi
               kedvezve felelt, s kívánsz hallani még egy és-t? - s Nincsi hozzá ment. - Nem
               illene-e ez románba? - Te nem nevetsz? Én nevetek. - Indúl a posta. Isten hozzád!</p>
            <p> </p>
         </div>
         <div type="chapter">
            <head>ENDRÉDY BÁCSMEGYEIHEZ</head>
            <p>Buda, febr. 25.</p>
            <p>Legújabb hír gyanánt jelenthetem, hogy Szentpéteri megérkezett. Örvendve írnám ezt
               neked, barátom, hahogy a toldalék, mely mellé lesz vetve, minden örömeimet s
               örömeidet kétszeresen el nem mérgesítené. Barátom, légy férfi, s készülj egy váratlan
               történet értéséhez - az Nincsit illeti. Tegnap érettem külde. Megjelentem. Egy csomó
               írással jött ki hozzám. Én, úgymond, íme e leveleket az úr barátjától vettem.
               Környülményeim úgy kívánják, hogy válasz nélkül adjam által az urnak. Jelentse neki
               szíves tiszteletemet, s tegye bizonyossá hálás s állandó barátságom felől. Kővé
               váltam előtte, s meg nem foghatám, mi ok által indíttatik. - A lépés, melyet tevék,
               felele tetszetes zavarodással, ezt úgy kívánja. - Nem értettem. - S az úr nem tudná,
               kérdé, hogy mátka vagyok? Mire való itt e tettetés? - Elhitte állításomat, hogy
               semmit nem tudok, s jelentette, hogy Szentpéterivel jegyben vagyon. - Az Istenért!
               mondám, mit követett el nagysád? s mit Szentpéteri, ki talán nem is tudja, hogy e
               kincstől barátját, jóltevőjét fosztotta meg? Atyja belépett, s Nincsi eltünt,
               minekelőtte kérdéseimre felelhetett volna. Jónak láttam tartalék nélkül szólani
               Surányival, s kimondám neki, hogy cselekedetén eléggé álmélkodni nem tudok. Szándékod
               előtte tudva volt, ismeri charakteredet, bízhatott hozzád, s leányát mégis
               Szentpéterihez adá, holott az elsőség bármely oldalról tekintsük, a tiéd. Vállat
               vonított, s azt felelé, hogy a leány destinatiója a házasság; az erkölcsöknek
               megromlásában, midőn ifjaink nőtelen szeretnek maradni, az a tiszte minden gyermekeit
               szerető s bölcs atyának, hogy leányát, mihelyt érette magát oly ifju jelenti, a kivel
               neki boldog életet igérhet, kiadja; volt egy idő, melyben mind tulajdon érdemeidre
               nézve mind atyád emlékezetéért óhajtotta és remélte is, hogy te lészesz veje, de te
               magadat soha nem jelentetted, s ő a bizonyost a bizonytalanért el nem szalaszthatá;
               Szentpéterinek személyes érdemein s ifjuságán kivül fényes születése s szép birtoka
               vagyon, s szerencséjét futni elkezdette: te a magadét, Isten tudja, mely különösségek
               miatt, elmulasztottad, s birtokodnak egy része onkelednek rendelésétől függ, mely
               annak csudálatosságai miatt kétséget szenved; s több ehhez hasonló dolgokat. Forrott
               vérem, látván, hogy egy köztiszteletü s különben valóban nagy ember ily kicsiny módra
               gondolkozik, kimondám neki, hogy te ismered a dolgok becsét, s alkalmasan tudod, mit
               ér az a titulus, melyben az üres főkkel együtt sokszor még a jók is oly sokat
               keresnek; s ha kedved volt volna szolgálatot venni, kegyelmében lévén a nemzet
               elsőjének, s nagyjaink által meg­külön­böztetvén oly könnyen boldogíthatád vala
               magadat, a hogyan már egynél több barátodat boldogítottad; örökséged pedig kérdést
               nem szenved. De ha te minden pénz és születési fény nélkül akarnál is valamely házhoz
               csatlattatni, azok által a kik reád méltók, nagy örömmel fogadtatnál. Azt felelte,
               hogy a dolgot úgy tekintem mint igen hív barát, s reám bízza, hogy már most tekintsem
               mint eszes atya; s érdemének azon érzésével, mely oly sok embert megzavart, és a mely
               másban dölyfnek fogna magyaráztathatni, elhallgatott. - A lépés, a mint látom,
               visszavonhatatlanul meg vagyon téve, s illő, hogy a mélt. úr szavát állja, noha
               kérdés, ha gyermeke a cserében nem veszt-e, mondám félig epével, félig megháborodva,
               s eljöttem.</p>
            <p>Mint viselé magát Nincsi, önként hajlott-e, vagy kényszerítetett? azt lehetetlen volt
               kitanulnom. Előttem az legcsudálatosabb, hogy Szentpéteri a te szerelmed felől semmit
               nem tudott, és mind ez ideig semmit nem is gyanít. Utálnám, ha tudná, mitől fosztotta
               meg barátját, jóltevőjét. Hogyha későnek nem látnám, szólnék vele; de nem szeretném
               azt hinni felőled, hogy neked ezáltal szolgálatot tehettem volna.</p>
            <p>Hitesd el magaddal, hogy parancsaidban, melyekkel barátságos bizodalmad megtisztelni
               akarand, híven eljárni fő tisztem s örömem lesz, és hogy esetedben nálamnál szívesebb
               részt nincs senki a ki vehessen.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Soprony, márcz. 9.</p>
            <p>Mégis itten vagyok, barátom, s tudják az egek mikor mehetek el. Már egy izben útnak
               valék készülve, de nem eresztének. Azt nekik a jó angyalok sugallák. Ha első tüzemben
               mehettem volna, most Szentpéterinek gyilkosa volnék. Egy esztelen lépést csakugyan
               tettem, s pirulok magam előtt mikor eszembe jut. Pénzt kértem az onkelemtől -
               hiszed-e, minek? - hogy rajta Nincsit megvehessem. - Álmodhatál-e ilyet felőlem? -
               Tudom én, hogy nekem elég volt volna csak egy szót szólani Szentpéterinek, s ő
               mátkájáról azonnal lemondott volna; szeretetből, barátságból, hálának érzéséből, és
               miért ne tegyem ezek mellé? széplelkűségből is. De az én örömeim el vannak mérgesítve
               örökre, s én nézzem e, hogy más szenvedje azt miattam, a mit én szenvedek most
               Szentpéteri miatt? Bírja békével a mit a sors neki ada, s legyen oly boldog
               Nincsimnek birtokában, mint én reméltem az lenni. De az onkelem! az onkelem!
               Megvetéssel fog tekinteni reám szemtelenségemért, elmétlenségemért. Pedig a megvetés
               nehezet nyom, mint a szegénység.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Soprony, márcz. 16.</p>
            <p>Köszönöm barátságodat, hogy elmétlen lépésemet mentegeted, s miatta egyedül a magával
               tehetetlen szerelem hevét vádlod. Bár mások is ugyanezt tennék; úgy sok szeretetlen
               itéletek maradnának el, s a tettek a magok való színekben jelennének meg, holott
               mostan kiki a maga szíve s érzése szerint itél, s tulajdon hidegsége szerint mérsékli
               az idegen tántorodás grádicsait.</p>
            <p>Az én széplelkü onkelem nékem többet külde mint kértem, s egy levelet teve ajándéka
               mellé, egy levelet, barátom, a milyetént az atyám testvérétől, a milyetént az én
               második atyámtól lehetett várnom. Olvassd tulajdon szavait: “Te nékem, kedves Nevőm,
               oly kérést tevél, melyen talán minden fel fogott volna akadni, de nem én. Nekem az
               fölötte kedves, mert meggyőzött a felől a mit mindenkor vártam, óhajtottam, hogy
               szeretsz, s hogy bennem határtalan bizodalmad vagyon. Imhol a mit kértél, s túl azon
               még annyi, egyéb szükségeidre. Az én kedves emlékezetű bátyám fia, kinek minden
               cselekedetein nemesség tündöklött, nem élhet azzal nem szép czélra; s ez okból nem
               kivánom tudni mire fordítatott.”</p>
            <p>E levél engem annyira megaláza, s cselekedetemnek alacsonyságát velem annyira
               érezteté, hogy tisztemnek érzém megvallani neki válaszomban, hogy mind kegyére, mind
               jó ítéletére érdemetlen vagyok, mert kevésbe mult, hogy az ifjúság tüze azt velem
               fölötte nemtelen módon nem vesztegetteté el. Kértem őtet, a legszívesbb esdekléssel
               kértem, ne vonja meg tőlem szeretetét, mivel ugy is eléggé szerencsétlen vagyok.
               Mostan ismét várom levelét, s kibeszélhetetlen a nyugtalanság, melyben élek.</p>
            <p>Körültem szomorú minden. Ha elfonnyadott ábrázt látok, azt hiszem, hogy azt
               szerencsétlen szerelem fonnyasztja, s magányomban gyakorta kesergem az emberek
               inségeit. Puszta előttem a világ, mióta nincs nekem ő, a szeretett! Befutok minden
               kertet, minden társaságot, hogy bajomat elszórhassam, de szívem bár mely nyilva volt
               is, míg egyedül valék, ismét bezáródik, mihelyt emberre akadok. Hasztalan keresek itt
               barátot, kinek keblében kínjaimat kiönthessem. Egy-két jó embert itt is találtam
               ugyan, de ők nem ínyem szerint valók; sugorgó gonddal élnek egy napról más napra, s a
               mi idegeiket meg nem rándítja, a mi őket meg nem rázza, azt nem érzik. Nincs érzékek
               a szerencsétlen szerelem kínjai iránt. Ti, egyedűl ti vagytok, kedveseim, a kik nekem
               mind azt, a mit elvesztettem, kipótolhatjátok, - az egész világot! Nincsit! - Írj
               kérlek, ne hagyj sokáig várnom leveled után. Úgy vagyok mint a ki térdig érő
               homokpusztán sippadoz, s szomjúzom a vigasztalást, mint az elalélt bujdosó a forrás
               vizét. Írj minél elébb, barátom! Tudod mely bér várja azt, a ki epedő barátjának egy
               ital vizet nyújt.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Soprony, márcz. 21.</p>
            <p>Elnézem, mi lesz mind ebből. A mai postával vevém Szentpéterinek levelét. A szerelem
               száll belőle. El vagyon részegülve édjeitől, s nékem, ó Marosi, az ő leveleiből kell
               olvasnom, az én Nincsim mint pazarolja reá nyájasságait, s jobbja és szeretete által
               mint teszen mást, és nem engemet boldoggá. - De még ez nem a legnagyobb; képzeld a mi
               következik: Szentpéteri úgy akarja, hogy régi barátságunk szerént és azon jótét
               tetézéséül, melyet iránta hivatalának elnyerésében is bizonyítottam, legyek; vőfélye.
               - Hogy a román ugyancsak érdeklő légyen, el kellene fogadnom kérését. - Az én agyam
               nem arra való, hogy megfontolja, mit illik és mit kell; te fontold meg tehát, s írd
               meg mit tegyek; levele addig válasz nélkül fog hagyatni. - Boldogtalan ember! ime az
               a csalfa, ki most igéző mosolygásai, édes kék szemei által téged elysiumba bájol,
               épen az ezelőtt kevés hónapokkal nekem esküvék örökös bonthatatlan hűséget. Jaj
               neked; ha a hitszegés büntetése, melyet ő érdemel, tereád is szálland! - Már fekvő
               beteg voltam. Marosimon és Endrédimen kívül még vagyon egy barátom. Az segíthetne
               rajtam, az könnyíthetne roskasztó terhemen - az orvosa, barátja, szabadítója a
               szerencsétleneknek! Az engem mind azon kínjaimtól, melyek most gyötrenek és a melyek
               utánam bujdosásom hátra való útján ólálkodni fognak, egyszerre megmenthetne. Oh jőne,
               jőne bár a szabadító! Úgy nyújtanám felé karjaimat, mint még kevéssel ezelőtt Nincsi
               után nyújtottam volt.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Soprony, márcz. 28.</p>
            <p>Úgy kivánja az országbiró, hogy siessek vissza Budára. Holnap tehát itt hagyom
               Sopronyt. De más útat veszek, hogy a régibben nem látott vidék elszórhasson. -
               Marosim! mely rettenetessé nem tette nekem egyetlen percz ez utat! Egy hónappal
               ezelőtt, mely kedves volt volna nekem Buda felé indulni! s íme most, hogy oda Nincsi.
               - Oh, bár ne kellene soha többé látnom Budát! - Mit csinálok majd ha vele összejövök,
               miként állom ki látását! Mert, kerüljem a hogyan akarom, végre össze kell jönünk, s
               az az egy pillantat - - Hagyj véget vetnem!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, april. 7.</p>
            <p>Fogadd el köszönetemet baráti leveledért. Az neked melegen ömlött szívedből.
               Tanácsodat követni fogom. Okaid, melyekkel engemet a Szentpéteri kérésének
               teljesítésére buzdítasz, megegyeznek ön gondolkozásommal.</p>
            <p>Harmad napja, hogy megérkezém. Az országbiró szokott kegyével fogada, s nagy
               megelégedést bizonyíta reám bízott dolgainak végrehajtásával, s a kőszegi tábla egyé
               székével, mely most kiürült, kínála meg. Kegyét azon hálás tisztelettel vettem,
               melyet egy valóban nagy ember érdemel; de nem fogadtam el az ajánlást. Soha nem
               kaptam a hivatalok csillogásán, most pedig szolgálni teljesen alkalmatlan vagyok. -
               Egyéb időmet a látogatások fogták el, Kifáradva a görbedezésbe, alkonytájban kimentem
               a szőlők alá, hogy az első tavaszi szép napnak estét kényemre tölthessem. Ismered a
               kilátást: Budának egy része a Margitsziget szép lombú fáival, s az a messze terjedő
               gyönyörű lapály a kékellő szent-endrei s nógrádi hegyektől addig, hol a ráczkevi
               torony a vizek közül kinyúl, s Veszprém felé a hanyatló nap, krókusszínű királyi
               palástjában.</p>
            <p>Elrészegülve e minden leírást felülhaladó scéna nézésében, kisírt szemekkel sok ideig
               hanyatt fekvém a gyönge füvön, midőn véletlenül közel hozzám valamely mozdulást
               sejtettem meg. Fölrezzenve tekinték a mozdulat felé, s képzeld, oh képzeld, mit
               láttam! - a Nincsi kisded agarát! Ezt látni, elgondolni, hogy maga sem lehet messze,
               fölugrani és menni - egy vala. Szívem döbögve vert. Magam is szégyenlem, hogy ily
               gyönge vagyok. Nincs ember, a kinek szemébe nézni ne merjek, s ime reszketve futok
               egy lyány előtt. De ha bátortalanságom okát tekintem, érzem, hogy az nem félénkség;
               bízvást léphetek én őneki elébe, hanem kímélés; ez pedig oly istenség, melynek minden
               készen áldozik, ha érző szív ver mellyében. - Bár végét érhetném hamar! Nincsen rév
               hol menedéket leljek; hosszú fáradságos út nyúl el előttem, s legdühödtebb kísérők
               vevének körül, kik a legfenébb gyötrelmekkel fognak határig korbácsolni. </p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, april 11.</p>
            <p>Az onkelem parancsolja, hogy hozzá menjek ki. Fölakadt e kifejezésemen: “úgy is elég
               szerencsétlen vagyok,” s azt kívánja, hogy tudassam vele bajomat, s ő segíteni fog. -
               Mely határtalanul szeret engem ez a tiszteletet érdemlő ember! mint érzi, mintha
               egyenesen magát bántaná valami engem ér! - Mely derék portéka az emberi szív, ha az
               idétlen egyengetések által el nem rontatott! De ha erőltetni akarod, úgy jársz vele
               mint az érlelt gyümölcscsel. A természet nagy alkotója mind belé nyomta azt az
               anyagba, melybe ülteted a fát, a mi a gyümölcs megérlelésére szükséges s termése
               annál ízletesbb lesz, minél kevesebbé mesterkélsz körülte. Ám nézd a leányt, ki távol
               a városi sokaságtól, magának hagyva nevekedik falun, egy bölcs és gondos anya szemei
               előtt; mely ártatlanság, a mely szent fedtelenség s színetlen rény mosolyg neki
               szemeiből, mely természeti kellem vagyon mozdulatain, minden cselekedetén. -
               Szívünknek piperés formálása egy bizonyos és józan értelemben, gyakorta rontó féreggé
               vál, mely a legkecsegtetőbb virulmányt is elemészti, mely magát a legteljesbb
               gyümölcsbe is berágja.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, april 14.</p>
            <p>Oh barátom! láttam, láttam őtet! Túl vagyok azon veszélyes pillantaton, melytől
               annyit reszkettem. Sokba került, igen sokba! - hát még ennyit látni, ennyit várni! -
               E képzeletben egész pokol fekszik.</p>
            <p>Tegnap este ismét kimentem a szőlők alá. Melegen sütött a nap, s kedves tavaszi
               szellők lengettek. A feléledő természet elfogta szívemet és érzékeimnek mindenikét.
               Elveszve láttam magamat ezen megszámíthatatlan életben, s egy jobb világ reménye
               jóltevőleg folyt elmérgesült sebeimbe. Hirtelen Nincsinek szavát hallám. Menni
               akarék. Nem volt erőm. Őtet látni - e rövid boldogságtól meg nem foszthatám magamat.
               Egy leveles bokor mellé feküdtem, noha tartanom lehetett, hogy megsejtend.
               Szentpéterijének karjain jöve felém, mint mikor Flóra jő a holt vidéket
               mosolygásaival Tempévé varázslani - szótlan mentek el mellettem. Végre Nincsi
               lehajolt, tavaszi virágot szedett s a legbájosbb pillantással nyujtotta által boldog
               kedvesének. - Oh! mit nem szenvedtem! mint tola, mint taszíta valami, hogy keljek
               föl, hogy szökjem hozzá, hogy ragadjam ki Szentpéterinek karjaiból, s szorítsam e
               döbögő szerelemmel eltölt szívre. Ah! erő nélkül rogytam el a hanton, s kértem Istent
               - tudom, látta kínomat - kértem, ölne meg. A szellő, mely környüllebegé, az édes lég,
               melyet beszítt és kilihegett, szívemig hata el, s a tüzet, mely ott ég, lobogó lánggá
               gerjesztette. Nem láttam módot, melylyel elolthassam, melylyel magamon könnyíthessek,
               nem semmit mást csak - csak - oh Isten! szánj meg; adj könnyűt, hogy kisírhassam, s
               erőt, hogy terhem alatt le ne roskadjak.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, april 19.</p>
            <p>Holnap látnom kell őtet! látni fogom őtet. Az idősb Surányi bálba híva magához,
               melyet valamely idegenek kedvéért tart, s úgy kivánja, hogy jelenjek meg korábban. -
               Meg fogok jelenni; ő tőle semmit meg nem tagadhatok. Míg engem Nincsi még szeretett,
               míg még az az édes remény táplált, hogy ő enyém lészen, úgy néztem rokonait, mint
               tulajdon véreimet, s kivált e tisztelt öreget szívesen szerettem. S viszont ez a jó
               öreg is szeretett engemet, s óhajtotta, hogy Nincsi enyém legyen, örült volna, ha
               Nincsi enyém lett volna. Félek, nem ok nélkül hivat korábban, és hogy szóllani fog
               velem. El vagyok készülve, s elég erőm van azt tenni, a mit a becsület és - engedd
               mondanom - érdemem érezése kivánnak. A ki kedvesét elvesztette, kit oly igazán, oly
               szentül szeretett, az mindent hidegen fog tekinteni; s jobb életre kivánkozik, hol
               szívének enyhületet s nyugtot leljen, minthogy azt - itt nem lelhette. - Csak te,
               csak te volnál itt barátom! Valami körültem van, neveli keserűségemet. A te
               kebeledben nagy részét kisírnám bánatomnak.</p>
            <p>A hold búsan fénylik falamra, s alkonyodó világgal deríti szobámnak hátulját. Elől
               asztalomon szomorúan ég magányos gyertyám, s szerelmében beteg hugom a szomszéd sötét
               szobában kesereg fortepiánoja mellett utánad, a távol kedves után. - Oh barátom, mely
               boldog vagy te, mely boldog lészesz te, ha az én jó Klárim minden értelmében a szónak
               tiéd leend. Víg elméje s meg nem romlott szíve - szépségét el fogja hervasztani a kor
               - elméje, mondom és szíve kifogyhatatlan forrásai lesznek a te gyönyörjeidnek. És oh,
               mint szeret ő tégedet! szerelem tetőtől fogva talpig, s lángol érted. Látnád csak
               mint várja nyugtalanul a levélhordót, mint veszi el tőle leveleimet, mint hozza
               nekem, hogy minél elébb láthassa ha írtál-e neki; s ha osztán a te nevedben
               megölelem, ha hallja, hogy a vett csókot te küldöd neki, mely természeti ártatlan
               öröm terjed el képén, s szemeiben mint reszket a hála könyűje! Ha ezt látnád, térdre
               rogynál, s áldanád a napot, mely őtet tenéked szülé!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, april 21.</p>
            <p>Ma többet szenvedék mint képzelnem lehete; pedig megjövendölém, hogy sokat fogok! -
               Surányi a maga tipegő, szíves módjával jőve felém, s igen esdeklő hanggal
               megköszönte, hogy kérése iránt tekintettel voltam, ha sógora lenni nem akarok is.
               Elakadtam megszóllításán. Az nem az én vétkem, felelék, s a fájdalom úgy elfogta
               szavamat, hogy ennél többet nem mondhattam, s mélyen elsülyedtem mondásomnak
               igazságába. Hogyan? kérdé tűzbe jövén, s Nincsi adott volna okot az elhűlésre?
               Elijedtem dörgő szavaitól; mert ily hevületben őtet soha nem láttam. Nem! mondám,
               szavaiban szökvén; annyiban mondám, hogy az nem vétkem, mivel még szolgálat nélkül
               valék, s jobbommal Nincsit csak akkor akarám megkínálni, mikor characterben leendek.
               Ha falun laknám, erre szükség nem volna: társaságban élvén, a legphilosophusabb fej
               is kénytelen magát a rendhez s szokáshoz szabni. Hogy azonban míg én távol valék
               Budától, Szentpéteri megelőzött, az merő történet; hogy pedig a Nincsi szüléi őtet
               elfogadták, azért én őket nem vádolhatom; nem nevezetesen magát Nincsit, ki
               Szentpéteriben egy szeretetre méltó férjet választott, s ki tudja, talán csak
               vaktában vetette magát bölcs és őtet szerető szüléinek jobb megitélések alá. -
               Értelek, széplelkű ember! mondá az öreg könnyűbe lábbadván, s elfordult. - Barátom,
               ha elnézem, mint vala minden kész engem boldoggá tenni, ha elnézem mint örvendett
               volna ez a jó öreg, ha Nincsi nekem jutott volna, s az ő szives részvéte mint lett
               volna új forrásaivá örömeimnek, s a Nincsi onkele és az én onkelem mint örvendettek
               volna ők, hogy egykori barátságok bennünk megkoronáztatik - ah! akkor kivánnám, hogy
               halálos elbutulás fogna el, hogy elvesztvén eszméletemet, azon hóhérló emlékezetektől
               is megszabadulhatnék, melyek engemet szünet nélkül kínoznak. - A társaság alkalmasan
               együtt vala már, midőn a szála ajtajának két szárnyai egyszerre megnyilának, s Nincsi
               mátkájának karjain egész fényében belépe. Ily szépen, ily pompával kél elő a
               hajnalcsillagnak karjain a hegyek megől a nap. - Úgy tetszett, hogy minden az ő
               tekintetétől, az ő megjelenésétől vett volna életet és melegülést. Tolongva
               közelített felé a társaság; de kivált az édeskés kis urak tarták szükségesnek, hogy a
               mindenféle illatok fulasztó atmoszpheráját vonják körülte; s ha veszteségem nem volt
               volna ily nagy, e bohó emberkék csuszamlásaikon, nyakgörbítéseiken, fejek rázásaikon
               s karok billengésein kaczagva tudtam volna nevetni. Én az én Endrédimmel egy ablakban
               állék, s pislongó szemekkel messziről s csenddel nézém mi történt. Surányi, a ki
               midőn társaság van házánál, mindenütt terem, nekünk jöve. Nincsinek szemei nyomban
               követték onkelét, s ezen alkalommal szemébe tűntem. Eléggé kegyes vala, mihelyt
               megsejtett, ott hagyni imádóinak csillogó seregét s nekem jöve. Képzelheted, hogy
               útját megrövidítettem. Az úr fölötte barátságtalan, mondá zavarodott képpel és
               hanggal, de kimagyarázhatatlanúl bájos mosolygással; mióta Budáról eltávozott, régi
               barátjait egészen feledi, s ha a történet harmadik helyt nem hozná össze, egészen meg
               volnának fosztva látásának örömeitől, - Barátom! mint vere szívem, midőn magamat
               ismét ily közel látám hozzája, midőn ismét hallám szavának musikális zengését,
               melynek ő oly kibeszélhetetlenül csapodár hajlongást tud adni. Azt hittem, hogy lábai
               előtt dőlök el. Fölpillantottam, szemébe tekintettem, lestem, ha lelnék-e ottan s
               szép arczának vonásai közt valamely szerelmet, valamely elejteni akart szíves
               érzeményt irántam, - s ah! szerelmet, sok szerelmet leltem, de - más iránt! Szívem
               elborzadt e kémlés alatt, s egyszerre holt hideg leve. Mióta Budára érkezém, ez vala
               feleletem, szünet nélkül rosszul érzem magamat. Változásaim bússá, elsülyedté tesznek
               s sápadt arczczal, bús képpel nem örömest járok boldogok között. A beteg látása
               másokra általhat, s nem szeretném magamat azzal vádolhatni, hogy másoknak örömeiket a
               magam kényemnek föláldozám. Míg hosszú mentegetőzésem véget ére, az öreg Surányi
               csendesen állott, s hallgata; de a mint abba hagyám, hozzánk lépe, s így szóla
               nieszéhez: Igen is lányom, azt hittem, hogy valaha örömem lesz e derék ifjúval látni
               összekelni; az volt öreg napjaimnak minden óhajtása. Ő szeretett téged, s talán most
               is szeret. Te neki reményt nyújtottál, s meg van csalva. Ez a bánás fenyítést
               érdemelne; de azon nemesség miatt, melylyel ő maga költ mentségedre, megkíméllek;
               elég büntetés neked, hogy övé nem lészesz. Bácsmegyei, ekkor megfogá jobbomat, ezt én
               a hugom jelenlétében akarám mondani az úrnak; nekem nem tetszésem, és soha nem is
               volt az, soha nem is lészen az, hogy ő máshoz menjen. A dolog nekem hírem s akaratom
               nélkül készüle meg. Ő lássa mit csinál, de szüleinek meg van mondva, hogy küszöbömön
               belépni ne merjenek. - Oh! ha láttad volna, mint állék e gyilkoló scén alatt! Alig
               leltem lélegzetet. Nincsi nem vala kisebb szorongásban, s talán összerogyott volna,
               ha Szentpéteri, ki most új érkezőkkel lépe be s őket az öregnek akará bemutatni,
               közzénk nem jött volna. Azonban a muzsika megpendült, a tánczosok kiállának, s
               Szentpéteri kért, hogy viseljem képét s a tánczot kezdjem az ő kedves Nincsijével. -
               Hagyj itt megpihennem. Nincsi megértette tekintetemet, melyet reá, kezet adván a
               táncz kezdete alatt, vetettem volt, s azon csábulásba dőle vissza, melyből még föl
               nem eszmélt vala egészen. Vad kevélységgel nyultam keze után, s fölléptem vele a
               tánczosok sorában. A megbántott, elárúlt, megútált szerelem lekapta szemeimről a
               köteléket. Az angyal, kit ezelőtt kevés hetekkel még exaltált lélekkel imádék, most
               való alakjában, mint csalfa, mint hiteszegett leány álla előttem: én pedig még soha
               nem állék leány előtt kevélyebben mint most. Annak elgondolása, hogy az állhatatlant
               mint szerettem, hogy neki mint áldoztam föl mindenemet, életemet, nyugalmamat,
               legszebb kinézéseimet; annak érzése a mit érette régóta tűrök és szenvedek, följebb
               emele nálánál és magamnál. Becsemnek érezése bátorrá tett; érzette felsőbbségemet, s
               minden mozdultom, minden reá vetett tekintetem vádlója leve és bosszulóm. Nem tűrheté
               sokáig, reszketve tánczolt, s végre elgyöngült inai megtagadtak tőle minden lépést.
               Láttam elszégyenülését, zavarodását. Eleintén vad örömmel gyönyörködtem diadalomon -
               de mit érhet az? Kevés időig ura lehetsz magadnak, de a természet minden indulatot
               elaltat és megszelidít. Átteszi magát a töltésen, melyet gerjedezései ellen raktál, s
               annál nagyobb erővel hányja habjait, s minden érzékeidet, minden gondolatodat
               tartozhatatlanul hordja el árjain. Ki tudja? hát ha még szeret? Ezer meg ezer okok
               indíthaták így bánni! Ezer meg ezer okok cselekedheték, hogy irántad hűségtelenné
               legyen - e gyönge ellenvetés elégséges vala arra, hogy szívem az ezelőtt még kevéssel
               kárhoztatott leánynak heves mentőjévé tegye magát. A hiteszegettnek képe
               észrevétlenül az egykor szeretett és egykor még szerető leány képévé változott át, s
               azon útálatos színek, melyekkel őtet a megbántott kevélység festé előttem úgy tűntek
               el lelkem előtt, mint a szivárvány gyönge színei, midőn a horizonon ismét a maga
               királyi fényében kél ki a nap. Elalvék a mécs, melylyel nekem az ész csak perczekig
               világított vala. Karomra fűztem Nincsit, s a kanapéig vezettem el, hol csak hamar
               ugyanazon csábulásba esém mellette, melyben ő volt. A harsogó muzsika, annyi víg
               ábrázok szemlélése, az a szózatos néma pillantás, melylyel itt is, amott is a
               szeretett leány boldog kedvesének szemei közzé tekintgetett, s azon boldog órák
               emlékezete, melyeket én e szálában éltem, és a melyek most minden örömeikkel s minden
               kínjaikkal, mint valamely gyilkos, reám rohantak, mind ez még inkább eltüzesítette
               szívemnek már is elhevült érzékeny voltát. Épen közepében állék a szálának, s szemeim
               nyugtalanul repdestek mindenfelé. Véletlenül egy általellent függő tükrön akadtanak
               meg. Elrémültem. Tovább vivém tekintetemet, s minden tükörből az én képem, az
               elhagyott képe! a megvetetté! elhervadott arczom s a csüggedés pillantásai
               sugárlották vissza. Most pedig egyszerre, egészen egyszerre, annak emlékezete, hogy
               kevés hetek előtt itt repültem el a karjaim közzé zárt Nincsivel, e tükrök előtt, s
               hogy ezeket mind, úgy a mint itt sorban függenek, az egymást szerető két kedvesnek
               képe villámsebességgel végig lebegte; vagy midőn a pihenés órájában egyik előtt
               véletlenül megállánk, abban magunkat megpillantottuk, s én őtet csókoltam meg, s ő
               engemet, s mint lökdösénk ujjaink hegyén a tükör képeinek csókjainkat, s boldogságom
               kibeszélhetetlen édjeitől elrészegedve, mint dőltem el olykor Nincsimnek karjai
               közzé, mint csókolám meg újra, ismét a tükörbe tekintvén, s Nincsi mint mosolyga reám
               egy angyalnak mosolygásával, s mind gyönyörködénk mind ketten a képen, tanúján
               szerelmünknek - oh Marosi! e boldogságok emlékezete, melyek most oly újan, oly
               elevenen lebegtek lelkem előtt, egészen elragada, a hideg tompaságra sülyeszte el.
               Tántorogva léptem egy kanapéig, mely a szála mélyében állott, s szemeimet köd lepte
               el, hogy azokból a mik körültem történtek, semmit sem láthaték. Nincsi vette észre
               miért, s felém jött, s helyt foga mellettem. Nem tudtam, hogy mellettem ül s kezemet
               tartja, míg szájából nevem nem zengett. Az az édes lebegő hang, melylyel azt zengé,
               magamhoz hozott. Egy angyal szavának gondoltam, ki talán jobb életre szóllít.
               Fölvetettem szemeimet, s Nincsit mellettem, Nincsit karjaim közt láttam. - Nagysád
               itt? s már régen itt? kérdém. Ki ád nagysádnak hatalmat engem így kínozni?
               Föleszméltem s hallgattam. - Édes barátom, felele a neki tulajdon édes hanggal;
               kímélje magát, ne rontsa el akarva magát, ne ismérje félre barátjait, kik mind azon
               részt, szíves részt vesznek a mi az urat éri! Ha nagysádat a szerelem egészen vakká
               nem tevé vala, mondám, egy könnyed visszapillantás azokra, a mik többé nincsenek,
               megfejthetné, ha én vagyok-e a ki magamat rontom. Szemébe kell vala tekintenem, de
               hol veheték erre erőt? s el akarám előtte rejteni könyűimet, melyek szememet
               elfutották. A fájdalmat nyomban követte a csüggedés. Épen keringőt kezdettek.
               Hirtelen letörlöttem könyűimet, kiszaladtam s úgy tánczoltam, mint az őrült. Jótét
               gyanánt vala, hogy ez örvénytánczban föl és alá kerengheték. Már három tánczosnét
               fárasztottam vala ki, s már a negyedikhez kaptam, midőn Nincsi karjaim közzé rohant.
               Mit csinál? kérdé. Nem engedem tovább! Kedvezzen egészségének; az ily elhevülés
               halált hozhat. - Halált hozhat? kiálték, nem is tudván mit mondok; halált? Oh, annál
               jobb, annál kedvesebb! Nincs-e oda mindenem? - Nem akarám megadni magamat, kifejtőzém
               karjaiból, s táncznak eredék ismét. Nem! monda, s erősebben tartóztata. Nem eresztem.
               Megsiketülve hevem örvényében, másod izben próbáltam magamat kitépni karjai közzül.
               Menjen tehát! monda neheztelésének hangjával, s eltola; de ha magával nem gondol,
               gondoljon barátjaival, véreivel. - Ily jó! és ily hitetlen! Ez a négy szó vala
               egyetemben a mit mondhaték. Könyűim elfojtották szavaimat. Kiszöktem, s egy kocsiba
               vetém fel magamat.</p>
            <p>Most itt ülök lakó szobámban. Körültem éjféli csend uralkodik. Kevés órával ezelőtt
               egy világokkal ragyogó szálában valék, annyi szerencsésnek víg zsibongásai közt, hol
               vigadott, örvendett minden körültem; s ime most egyedül elhagyva, mindentől elhagyva!
               kis rejtekembe rekesztve, hol körültem minden néma, hideg, holt! - Képe a koporsóban
               nyugvónak, ki nem sokkal ezelőtt barátjainak víg körében élt, együtt mulata velek,
               most pedig kiszakasztva társaságokból, keskeny sírba zárattatik.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, máj. 5.</p>
            <p>Valamikor tegnap tollhoz nyulék, hogy hozzád írjak, el kelle löknöm azt. Isten tudja,
               mi érend még. A miben egykor gyönyörűségemet lelém, az most gyötrésemre vál.
               Könnyebben viselnék mindent, édes barátom, csak te volnál, te lehetnél itt. Míg még
               karjaid közzé vethetém magamat, ha belrészemet fájdalom és bánat dulá, be jól voltak
               akkor dolgaim! Könyűidnek mindenike enyhítő olaj volt a vert sebnek. De ez a szegény
               halandók sorsa, ha fellelik egymást, ha lelkeik, érzeményeik úgy összeforradnak, hogy
               egy lélek, és egy akarat leve a kettőből, nekik jő a történet, s a legszentebb,
               legédesebb lánczot kérlelhetetlenül eltépdeli, s íme útjok úgy hajol el, hogy össze
               soha többé nem tér, hogy ők egymást soha többé föl nem lelik. Így menénk jó darabig
               összeölelkezett karokkal mi is; viszontszeretet, barátság, természet és ártatlanság
               voltanak vezéreink; s íme el vagyunk szakasztva, és talán örökre el! Megborzadok e
               gondolatra; és még is - magányos estvéimben, midőn a mult idők emlékezete szívemet
               összeszorítja s rettegő tekintettel éltemnek jövendő napjain tekintek végig - és még
               is oly valón, oly bizonyosan áll lelkem előtt e gondolat: Nem látjuk meg soha, soha
               nem öleljük meg többé egymást! - Oh! most ismét szakadnak könyűim, s szorongásaim
               elmulának, magamat könnyebben érzem. Te tudod, mit nem szenvedek! Ezereket látok
               munkásan botorkázó léptekkel szédelegni körülöttem, meg megállok az ezer és ezer
               között, s körültekintek, ha láthatnék e egyet a ki nekem, úgy mint te, kezet
               nyújtson, s elkísérjen a koporsóig, melytől már nem vagyok messze. - Nincsi, Nincsi!
               ha nekem akkor, midőn téged először láttalak, midőn úgy tetszett, hogy föltaláltuk
               egymást, te elpirultál, én pedig téged mindjárt kimondhatatlan szeretettel
               szerettelek, s te azután azon este, azzal a tekintettel, nékem a szerelemnek első
               tüzes szent csókját adád úgy, hogy minden érzékem eltompult, minden eszméletem oda
               lett - ha nékem akkor Géniuszom megsugta volna, hogy te azon első szent csókoddal
               soha el nem oltható tüzet gyulasztasz szívembe, mely életem virágát megemészti s
               minden kivánságaimat örök szomjjá változtatja teutánad - borzadással fejtettem volna
               ki magamat karjaid közül, mintha ezek a karok a halál hideg karjai voltak volna, s
               szaladtam volna - - Most engemet az tesz nyomorúvá, a kit én a legboldogabbá
               óhajtottam tenni!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, máj. 8.</p>
            <p>El akarom szórni magamat, de sikeretlenek igyekezeteim. Valahová megyek, ott kínoz,
               ott gyötör a történet Nincsinek jelenlétével, mint valamely bosszús démon. Ha bálba
               megyek, ott van. Ha a játékszínben a leghomályosabb szögben vonom meg magamat, s az
               aktok közhézagjaik alatt a muzsika elszenderít, megszokott tekintetem a nélkül, hogy
               azt tudnám, felreppen a lózsiba s ott leli Nincsit, s úgy tetszik, mintha rám nézne s
               nekem mosolygana. Ha így álmodozom, s az időt említem, mikor ottan együtt ülék
               mellette, keze kezemben nyugodott, s tekintete - ah! az a tekintés! melylyel csak ő,
               csak ő tudott tekinteni! - inkább bájola el, mint Reháknénak közönségesen csudált
               actiója - mikor mindez elterjed szemeim előtt, oly eleven, oly csábító színekkel,
               mintha most is úgy volna: - megyek, futok, s néma cseppek jegyzik a helyet, hol a
               szerencsétlen álla.</p>
            <p>Hasztalanok valának mentegetőzéseim; el kellett mennem Megyerihez, ki, miért-miért
               nem ő tudja, alakbált adott. Szalainál reám köték magokat; mennem kellett. A jó
               emberek! látják mit szenvedek, s nem sejtik meg mint nevelik enyhítések által
               gyötrelmeimet. Az ángyom, ki spanyol donna-alakba öltözék s engemet tengeri-rabéba
               rejtett el, és én, mi ketten együtt menénk. Úgy véltem, senki nem fog reám ismerni, s
               minden reám ismert. Tedd a mit akarsz, a szerencsétlen szeretőt minden maszk alatt
               kiismerik. A lankadó lélek minden mozdulatban festi magát. Szavának zengése, állása,
               járása, minden felfedi belső kínjait. Kikötém vala az ángyomnál, hogy fel legyek
               szabadítva minden táncztól; s alig lépék fel, s egész reggeligre ki valának rendelve
               tánczosai; ekkor nyíltak meg szemeim, hogy a dolog kicsinált játék volt, s hogy neki
               reám nem vala szüksége. Kényére eresztém, s kifejtőzve nyügéből leülék egy szögben,
               hol magamat kesergésemnek nekiereszthetém háborítás nélkül. Minden kiholt víg érzés
               felélede bennem, minden Nincsire emlékeztete. A tág szálában nem vala hely, hol vele
               nem álltam, ültem, nem sétáltam, nem tánczoltam. Amott nyújtotta nekem szép kezét,
               midőn csendes elragadtatásban hosszan ültem mellette; ott törte kétfelé édes
               nyájassággal a piskótát, melyet tőlem vett, s maga tevé számba felét, hogy forró
               könyűim pajkosan elkapott szép kezére cseppenének. Forrók, mondá ilyenkor, ezek a te
               könnyűid; s én feléje hajlottam, s érzéseimnek teljét az ő szép karjain sírtam ki.
               Itt felszökött mellőlem, mikor elmerülék, s reám veté kendőjét, hogy nem tudám mi
               lel, s ezt kiáltván: Harag neked! karon ragadta a legelső tánczost, kit előkapa, hogy
               el nem érhetém; s ha látá, hogy táncza végét várom, oly hosszan tánczola, hogy
               kénytelen valék magam is tánczosnét kapni. S mikor sokára abba hagyánk, s ismét
               összeülheténk, oh! miket s mennyit nem tudtunk akkor mindketten mondani egymásnak! -
               Igy lesz ezer meg ezer aprólék a legvalóbb örömeknek forrásává a szerelem kelyhétől
               boldogult részeg ifjunak. A hidegvérű öreg neveti az ő örömeit; pedig ezek az örömek
               való örömek, s az életnek legtisztább, legédesebb örömei, s oly örömek, melyekre
               pályánknak vége felé is derült kedvvel tekinthetünk. Nevezzétek őket gyermekieknek,
               ízetleneknek, ti bölcsek, kik, a mit bennetek az eltelés és csömör, vagy a meghült
               vér szül, ész sugallatának akarjátok tartatni; mutassatok egyet örömeitek közül, mely
               ily tiszta forrásból fakad, a szívet ily jóvá, ily nemessé teszi, s mind azzal a mi
               alacsony és rút, ily ellenkezésben légyen, s megadom magamat s szánni foglak. - A
               boldogtalanok! mint szédelgenek akart csalódásaikban! - De ez igy tón, barátom! Mivel
               az ily öröm nem jól fér össze az ősz haju philosophusok bölcseségével, mert a
               természet minden kornak kiszabta a maga örömeit, tehát a grávis urak gőggel
               pillantanak alá az ifjak boldog örömeikre. S bár tudakozd meg bölcs uraságokat s
               asszonyságokat, élteknek melyik szakát vélik legszebbiknek, s azt fogják felelni,
               hogy ifju esztendeiket; s menj beljebb detailba, kérdd, mi tette ezen korokat oly
               széppé, s látni fogod, hogy épen e gyönyörűségek, melyeket most kaczagnak, gyaláznak,
               kárhoztatnak, tilalmaznak. Egy tekintetem, mely véletlenül Nincsimnek portréjára
               reppent - Nincsimnek-e?! - elzárja a szívet, mely oly hév ömledezésekre fakadott
               irántad.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, máj. 11.</p>
            <p>Nagy indiscretio bennem, magam is látom én azt, barátom, hogy én neked, boldog
               szeretőnek panaszlom azon kínokat, melyek szegény szívemet marczangolják, Ha szíved
               érzéketlen volna, kevesebb indiscretio volna panaszaimban. De midőn még a felkelő
               hajnal mindég kedves nappalt, s a lehanyatló nap mindig csendes éjt igére nékem,
               akkor, ha szívem szűk vala boldogságom teljének, te kedves, kiterjesztéd karjaidat, s
               megengedéd, hogy áradozó szívemnek habjait kebledbe öntsem ki. Marosi! mondám olykor,
               Marosi! nyitva lesznek-e nékem e karok, ha szerencsém elváltozik? s te azt szent
               szívreszorulással esküvéd nekem; s íme most, midőn eltépett szerelmemnek öldöklő
               gyötrelmeit többé nem hordhatom egyedül, megemlékezem fogadásodra, s szívem, midőn
               magamat vádlom, megnyugtatást talál. Érzem én, hogy nem sokára panaszaim ki lesznek
               sírva, ki lesznek panaszolva. Hagyd meg a viaskodó természetnek, mely enyhülést lel
               fakadozásaiban, kevés időre még jussit!</p>
            <p>Tovább a bál felől. - Az a szála ezer emlékezeteket ébreszt bennem; s oh! bár ne
               kellene látnom soha többször! mindjárt a hogy beléptem, annyi egy és más rohana reám,
               hogy csak nehezen tudtam vánszorogni a kanapéhoz. S mint rezzenék meg, midőn itt egy
               asszonyi alak megálla előttem, s azon kérdéssel riaszta fel andalgásomból, hogy miért
               nem tánczolok. Oda levék, midőn a legédesebb zengésű szózat azt mutatá, hogy a kérdő
               Nincsi volt. Az a szultánöltözet vala rajta, melyet tőlem kapott, midőn először
               együtt menénk alakos bálba, s én neki rózsalánczokba vert rabja, követém lépéseit.
               Ekképen játszik a szerelem! ekképen igyekszém neki ezer apróságok által bizonyítgatni
               szívem érzéseit, melyeket annál inkább nem fejezheték ki minél inkább nevekedtenek.
               Elakadtam a feleleten, s végre egy fonák mentséggel akartam megszabadulni tőle.
               Nincsi az erőszakig vitte tolakodását, s az útat ki nem hagyá mutatni magának. Ez még
               inkább megzavart. S tudja-e nagysád, kivel szól? kérdém erőltetett s csaknem
               elkeseredett hangon. Sklávommal! felele. Nincsi! mondám, nagysád kegyetlen! Mint az
               úr igazságtalan és kemény, úgy mond, s a maga hasonlíthatatlan természetes voltában
               hátravetette a hosszú szép fátyolt. - Ez kelle még! Ezt érzi a szerelmes ifjú, ki
               lyánykáját csak a szép estéken láthatja, midőn a sok esős éjjelek után ismét egész
               fényében látja a holdat a fellegtelen csillagos égen emelkedni. Ily név nélkül való
               érzés rezge végig egy pillantatban lelkemen. - Oh, ha karjaim közzé szoríthattam
               volna, ha megmondhattam volna neki, hogy hitszegését megbocsátom, ha e forró
               szívreszorítással mondhatnám neki még egyszer, hogy őtet szívem végtelenül szereti;
               vég nélkül fogja szeretni! És bizony, Marosi! bizony, ha kimondhatám vala a mit
               szívem e pillantatban érzett, Nincsi engemet ismét szeretett volna,
               elszakaszthatatlanul szeretett volna! - Egy egészen resignált vágyás az ő birtoka
               után! egy csak pillantatig tartó utána kívánkozás! őutána! egyedül csak őutána!
               szíves odaengedésével, megvetésével mindennek egyébnek, a világ minden csillogásának!
               - oh, nem mondhatom ki mit érzettem. - Ha nagysád kegyetlen s kegyetlenségében
               azonfelül még kevély nem volna, mondám a legmélyebb elkeseredés hangjával, úgy én
               most nem volnék nyomoru, s nagysád nem fogná nevethetni inségemet. - Elhagyott minden
               erő; ki kelle fujnom magamat, s így jónak láttam elfordúlni s hazajövék. Leszedtem
               rablánczaimat, melyeket egykor gyönyörködve, kevélykedve hordottam volt, széttéptem
               ízről-ízre s kiszórtam az ablakon. A szél felkapta őket, s egyenesen vitte a Dunának.
               Hah! kiáltám, bár minden örömeidnek emlékezetét, bár önmagadat szórhatna el így a
               szél, hogy ne maradna ittlétednek semmi nyoma, mint ím e rózsáknak nem maradt!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, máj. 13.</p>
            <p>Bezzeg, ha a rabláncz széjjeltépdelése jóvá tehetné a dolgot! Úgy minden jó volna, s
               én szabadon lélegzeném. De ah! a szerelem reám oly bilincseket vere, melyeket csak a
               halál erős keze téphet széjjel. Nem látok magam előtt semmi menekedést, semmi
               nyugtot. Egy mód van hátra - az, hogy távozzam. De most még nem távozhatom, még most
               nem kell távoznom.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, máj. 27.</p>
            <p>Mintegy tizennégy napra egy előttem egészen ismeretlen tájra megyek ki s próbát
               teszek, ha a feléledt természetnek szemlélte szívembe nem cseppentheti-e nehány
               cseppjeit a nyugalomnak; legalább nem szunnyaszthat-e szelídebb kesergésbe; mert e
               hánykódásai, e szélvésze határt nem ismerő gyulongásaimnak, végtére is elrontanak s
               óriási léptekkel rángatnak közelébbre a sírhoz. Talán, talán elaltatja kínjaimat,
               talán ad egy-két napi pihenést; s akkor oly csendes, oly bátor lélekkel vezetem
               Nincsit oltár elébe, hogy magad is csudálni fogod. Csengeri ezelőtt nehány nappal ide
               érkezett, meghallotta románomat, felkeresett, s addig kért, addig unszolt, hogy
               lehetetlen vala neki magamat meg nem adnom. Tornára mégyek vele; azaz, ő viszen
               magával Tornára; mert nekem nincs akarásom. Olyanná levék, mint a gépely, melyet
               minden felvonhat, a kinek tetszik, és a mely vaktában enged minden intézetnek.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jún. 3.</p>
            <p>A vidék itt gyönyörű; való honja a beteg szívnek s csüggedt szerelemnek. Iszonyú
               szirtmasszák emelkednek az ég felé, s agg fejek minden perczben összeomlással
               rettegtet. Mély és keskeny nyilások, melyek közt borzadozva teszi hangzó lépteit a
               bús vándor, labyrinthi kerengésben csaponganak végig a rengetegek égig halmozott
               derekaikon, s úgy néznek ki, mint kapui egy földalatti világnak. E repedéseknek
               keskeny fenekeikben a nap déli teljes ragyogása meredek falaimnak csak fekete
               homlokaikat vidítja; aljai közt setét éj lakozik. Csendes minden körültem, mint a
               sír; csak messziről hallani a keskeny partok közé szorult patak zuhanását. Itt járok
               szüntelen, s Petrarca a kisérőm. Panaszai mélyen hatnak rám. Kesergő sonettjeivel
               kalandozom be a mezőt és az erdőket, s a legsivatagabb, legmeredekebb bérczeket; s ha
               osztán kifáradva eldőlök egy köven, s a világ előttem elalkonyodik, s az összeszorult
               szívből Nincsimnek neve kireppen, utánam jajdulnak a szirtok. - Ő nekem mindenem
               vala! mindenem! határa minden kivánságaimnak, minden reményeimnek! S oly jó volt!
               Mikor neki szemébe pillantottam, mikor ő reám mosolygott, reá mertem volna tenni
               mindent, mindent, hogy az örökké így lesz, hogy ő örökké enyém marad, hogy ő senkit
               sem fog rajtam kívül szerethetni. S íme most - -</p>
            <p>Tegnap levelem érkezék a húgomtól. Az a gyermek el van telve szerelemmel. Irj neki, s
               írj minél előbb. Egyedül a te leveleid fogják enyhíthetni bánatját, melybe miattam
               sülyede.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jún. 5.</p>
            <p>Tudd te, kedves Sennuccióm! így kezdi Petrarca egyik szép sonettjét, miként bán velem
               a szerelem, s mely éltet élek. Kivánságaim nem enyhülnek, s szívem még olvadoz a
               megszokott lángban. - Igen is, Marosi te, én Sennuccióm és te, lelke Nincsinek! ki
               engemet, mint Petrarcát a Lauráé, mindenhova üldöz - tinéktek panaszlom e véget nem
               érő gyötrelmet, e meg nem számítható könyűket, melyek nem tudnak elfogyni, s új meg
               új emlékezetek által fakasztatnak. - Azt írod, hogy meg van téve a kötés, mely
               Nincsit másnak karjaiba vezetvén, kárhozatos vétekké teszen minden utánavágyást. S te
               Marosi vagy-e, hogy nekem ezt írhatd? Tartóztass fel egy omló folyamot, ha
               tartóztatni tudod.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jún. 13.</p>
            <p>Az ifjú Csengeri testvére Teréz, egy szeretetre méltó teremtés; lelke érzékeny és jó,
               s művelve van. Tudja okát szenvedéseimnek, s részvéte gyakor sírásra olvasztja. Ez a
               bére a legszebb érzésnek. De az ő könyűi részvevő érzésnek könyűi, s a fájdalom, mely
               ezeket fakasztgatja, nem lehet nem édes oly léleknek, mint a Terézé. Bár! Az ő
               társasága ír az én sebeimre. - Ha a hold a vacsoránál a gyertyák közt hozzám
               lopóskodik, s szelíd nyájassága úgy vonz maga felé mint a barátság kiterjesztett
               karjai, hogy sírjam ki fájdalmaimat - ha mikor így ellágyulok, s félre vonom magamat
               egy szögbe, Teréz utánam jő, s összeöltött karral addig járunk szent fénye alatt a
               kertnek tágas útjain, míg az éjjeli őr borzasztó ordításával reánk nem kiáltja, hogy
               az éjfél már elütötte rezzentő óráját.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jún. 16.</p>
            <p>Gyönyörű időnk van, s tiszták, szépek az éjjelek. Ura vagyok magamnak, a szerént
               élhetek a mint szivem kivánja; s ez néha oly homály nélkül való pillantatokat ad
               nekem, hogy nyugodt elmével nézhetek ez életre, mig más részről elragadott szent
               érzéseim a koporsókon túl jobb élettel biztatnak. De oh mely tündér az ily csendes
               pillantat! enyész előttem, mint az árny, midőn tartóztatni akarom. - Ha mikor Terézt
               felvezetem a kertből s ismét kiszököm a kapun, lemegyek a tóhoz, eloldom a csónakot,
               s a szép tengerkén a kastély alatt föl és alá evezek, midőn ilyenkor körültem minden
               hallgat, s lapátomnak loccsanásain kívül, mely egy csapással ezer ezüst szikrákat
               vet, fülem semmit nem hall - midőn hosszas kerengésem után végre fáradtan visszatérek
               öblömbe, s ott körülvéve a virággal elhalmozott bokroktól kikötök, s csónakomban
               végig nyúlok, s elnézem, hogy a hold és csillagok mint futnak el fölöttem, s a lenge
               tavaszi hév szellők, mint hozzák nekem mindenfelől a legkedvesebb illatokat - oh,
               mint óhajtom olyankor, hogy végre már hullana le szemeimről a fátyol, mely
               mindnyájunkat halandókat vakon tart, midőn rettegő kétségeink közt tévelygünk, s alig
               merünk félve pillantani a távol jövendőbe!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jún. 20.</p>
            <p>Az én onkelem nekem nevezetes ajándékot külde ismét. Parancsolja, hogy siessek hozzá,
               s én, kit a szerelem mint az árbocztalan hajót A szél, ide a tova ver, vágyok ugyan
               látni őtet, de az ezer szélvész, ezer inség szünetlenül hány és lökdös. Útamat
               csakugyan nem halasztom sokára, s mindjárt a lakodalom után kimegyek hozzá, s
               társaságában fogom keresni nyugtomat, melyet közel Nincsihez soha föl nem lelhetek.
               Ajándéka azonban nékem igen édes örömöket nyújt. Minap a helybeli szegények felől
               szólván Terézzel, jelentém néki, hogy követni akarom példáját, s valamit én is
               kiosztok közöttök. S ime most együtt járjuk az utczákat, s osztogatjuk a kisded
               alamizsnát. - Azt látni, hogy Teréz mely szeretetre méltó leereszkedéssel bátorítja a
               félénk és elszégyenült falusiakat, s mint ejti úgy dolgát, hogy a fölsegélteknek nem
               marad idejek megköszönni a jótétet, hanem a helyett árvíz módra szakadnak szemeikből
               a hála könyűi - ezt látni barátom, egyetlen öröm a maga nemében; és ha földi
               bújdosásom alatt még támogathat, éleszthet valami, úgy az minden bizonnyal azon
               pillantások, a melyekben a jó Teréz jobbján függve, embertársaimnak nyomorúságaikat
               enyhíthetem.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jún. 27.</p>
            <p>Ma egy rakáska levelem érkezék. A bátyámét ide zárom. Olyan az a milyent tőle várnom
               lehete; megelőzi kívánságaimat tiszteletet érdemlő jóságával. - Együtt vevém vele a
               tiédet is, melyben írod, hogy vármegyéd követnek választott. Felelj meg a benned
               vetett reményeknek, s azon légy, hogy neved hallására még késő maradékaid is
               kevélykedhessenek. Siketülj meg a sokaság elmétlen magaszalásai iránt; a ki az által
               engedi magát elcsábítatni, nem kevésbbé méltó az útálatra, mint a ki nyelvét árúba
               veti, s kövesd lelkiismereted szent szavát mindenben. Mi szép egy egész haza előtt
               tisztának, tántoríthatatlannak találtatni, s egyenesség s igaz hűség által nyerni meg
               az udvar kegyelmeit, s nem a sokaknak, hanem a jóknak becsűléseket, szereteteket!
               Ennél dicsőbb út nem nyílhat előtted. Lépj szent elszánással pályád megfutására, s
               légy szerencsés megfutásában. Így osztán térj meg borostyánnal Kláridnak karjai
               közzé; és ha reményeinket meg nem hazudtolod a szerelem minden áldásait öntse ki
               reád. Ha te is meghazudtolod, ha te is! - úgy - Reszketek gondolni a gondolatot.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jul. 1.</p>
            <p>Oda van dicsőséged hajnaltán támadott örömem is! Úgy fogy el, mint a leszálló napnak
               utolsó sugarai, midőn a tornyos borúlatok rajtok erőt vettenek. Visszarogyván
               bánatomba, fájdalmaim is visszatérnek. A szerelem, mely ezelőtt elkínzott s most
               tágulást engede, nem sokára, ah, érzem azt! kettőztetve fog reám rohanni, s tartok,
               igen, tartok tőle, hogy összeront.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jul. 4.</p>
            <p>Ez a szív telje, melylyel e vadonszép környet s e pillantatban az egész világot
               átfogom, hóhérom énnekem. - Mikor e nagy mindenben, e végtelen mindenben, mely
               előttem itt elnyult, széjjeltekintek, s szemem addig mered, míg végre elgyöngül,
               reszketni kezd s elvakul, hogy végre megdöbbenek a Mindenható, a megfoghatatlan
               előtt; - mikor ilyenkor karjaimat kiterjesztem egy valaki után, hogy azt a vég nélkül
               való, kimondhatatlan, megmagyarázhatatlan érzést kisírhassam az ő keblében - s előmbe
               lebben Nincsinek képe, s néki szaladok, s látom, hogy hasztalan vívok magammal- s
               mikor osztán az a gondolat, hogy őtet elvesztettem, hogy őtet örökre elvesztettem,
               minden remény nélkül, mint a mindent összetördelő villám, belém csap s eldőlök,
               mintha minden erőmet, minden velőmet megemésztette volna - Isten! te látod mint
               nyögök terhem elviselhetetlen súlya alatt, mint fetrengek a földön, mint a
               széjjeltaposott féreg, s mint kiáltok föl hozzád, hogy szánj meg, s hagyj
               vesznem.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jul. 6.</p>
            <p>Magamon kívül vagyok, midőn képzelem, mely nyugtalansággal számlál most Nincsi minden
               órát, minden perczet, mely lakadalmát késleli. Összetépek, összerontok mindent ha mi
               kezembe akad; s akkor osztán szégyellem elmétlenségemet s sírok. Mennék innen, de nem
               eresztenek, s tartok tőle, hogy szem alá fogtak, s Terézt nem ritkán sírva lelem. Ez
               részvétnek sírása. - Mit sír nagysád? mondám neki; tartsa továbbra könyűit. - Értenie
               kellett mit mondottam, mert az az “ah, mely nyilalás, mely szívszorulat, s a fejem!
               hideg kezem egészen áthevül tőle!” - Nincsi, Nincsi! S mind ez - Oh Marosi, mikor ér
               véget inségem, mikor hasad meg kínjaiban ez a beteg szegény szív. </p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jul. 8.</p>
            <p>Az éj, mely környülfogott vala, elmult fölöttem, s együtt tűntek el vele, mind azon
               káprázolatok, melyek kínzottanak. Úgy mondják, tegnap magamon kívül voltam. A jó
               emberek! nem akarják állapotomat való nevén nevezni. Elkövettek valamit
               használhatónak gondoltak; eret nyittatának rajtam, nem tudom hány ízben, s Teréz mind
               addig mulatott fekvésem körül, míg az illendőség engedé. - Kedves leány! mondám neki;
               az én nyomorúságom érdekli nagysádat? Amott, abban a jobb világban köszönöm meg
               jóságát; emberi nyelv nem mondhatja ki a mit akarnék. - Könyűim öszveelegyedtek
               csókommal, melyet reszkető ajakim szép kezére nyomtak. Teréz sírt. Félek, nehogy
               érzékeny szíve, mely valamit fölfog, makacs tapadással fog fel, utoljára
               szerencsétlenné tégye. De nincs-e elég éd minden kínjaim mellett azon gondolatban,
               hogy nyomorúságom oly sokakat meghatott? hogy inségemet oly sokaknak
               panaszolhatom?</p>
            <p>Ne légy gondban miattam. Egészségem helyre állott, csak hogy még néha gyöngélkedem. A
               hugommal változásom felől semmit ne tudass. Négy-öt nap mulva útnak indulok, oltár
               elébe vezetni Nincsit, s akkor osztán Isten veled, kedves Buda! - s örökre!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jul. 20.</p>
            <p>Midőn minapi levelemet épen berekeszteném, két idegen jelenteté be nálunk magát, s az
               öreg Csengeri által azon nyájassággal s örömmel fogadtatott, melyről ez a jó öreg
               országszerte isméretes. Mind ketten nem csak kedvelői, hanem értői is a mesterégnek,
               s ide őket leginkább az az oltártábla vonzá, melyet Csengeri bécsi prof. Maurer által
               festetett. Szepesből jönnek, hol a Magyar-Tyrólt akarák, magok a boldog alföld
               lakósai látni, s visszafelé Szomolnoknak és Jászónak vevék útjokat, hogy itt a
               Krakker festéseivel gazdag templomot, amott a Fűger szent Katalinját csudálhassák; s
               oly melegen, oly értelmességgel szóllanak arról, a mit láttak, hogy kedvem érkezék
               mindjárt a hogy ők elmentek, megtenni ez útat; s ez az oka szokatlan hallgatásomnak.
               - A mit Jászón és osztán Szomolnokon láték, hozzá járulván, hogy Csengeri a Museum
               Pio-Clementinumot, a Herculánumi régiségek köteteit, a Piranési Rómáját, s a Raphael,
               Hogarth s Dürer rezeit szobámban téteté le, - ki hitte volna, hogy ezeket s több
               efféléket, s ezeken kívűl, még két három gazdag portefeuillt itt lehessen találni? -
               fölébresztette egykori szenvedelmemet, s el van végezve nálam, hogyha egészségem
               újabb bomlást nem szenved, a jövő tavaszszal Olaszországot ismét meglátom, s a
               Belvedér eltávozott Isteneit fölkeresem a Louverben. - Mióta Nincsi e gyötrelmeket
               támasztotta lelkemben, noha még azt az enyhületet, melyet nekem nehány nap óta e
               mesterség műveinek csudálása nyújt, semmiben nem leltem. Oh, ha ez, mint egy itala a
               Lethének, kínjaimnak emlékezetét annyira elolthatná, hogy mintegy újjá szülve
               térhetnék meg onnan! Hogy azt szabad reményleni, te, ki a mesterség titkaiba föl vagy
               avatva, szint úgy érted mint én.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Torna, jul. 21.</p>
            <p>Oda vagyok, barátom! oda vagyok! Teréz - ah, képzelheted-e s nem dőlsz e el
               ijedtedben? Teréz ég érettem! Ég, és ennek tudásában mennyei boldogság s a pokolnak
               minden kínjai vannak elrejtve. Nem tölt-e meg egész mértéke kínjaimnak, hogy még
               ennek is reám kelle jönni? egy tiszteletre méltó leány nyugalmát kellett-e földulnom?
               egy tisztelt ősz atyán kellett-e, minden irántam mutatott kegyeiért s e szíves
               vendéglésért, épen ott ejtenem sebet, a hol az őtet leghalálosabban érdekli? kedves
               gyermekének szívébe kellett e halál és emésztő gyötrelem magvát hintenem? - És mind
               ezt mivel? egy boldogtalan érzéssel, mely leginkább a legjobb szíveket hatja meg! - E
               gondolat úgy hembereg érről érre, mint egy tűzpatak szívemben, s elégeti a remélt
               nyugalomnak minden fakadó csemetéjét.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Miskolcz, jul. 24.</p>
            <p>Ma nyugodtabb szívvel írhatok, s elbeszélem, miként vevék búcsút Teréztől. - Lévai
               Kassáról kiküldé lovait, melyeken eddig jöhessek. Teréz valahova kifordult volt. Én
               azalatt búcsút vevék az öreg Csengeritől, s épen a kertbe akarék lemenni, hogy míg
               Teréz haza jő ott mulassak; s midőn a grádicsra léptem, meghallám, mint kérdi kiéi a
               lovak, s mit akarna. Megértvén cselédemtől, hogy a bátyám Budára érkezett, s miatta
               kell sietve indulnom, elholt. Megfogá kezemet, s minden szó nélkül vive szobájába. -
               S az úr megyen? az úr elhágy? monda mély sóhajtással s elhalványodott képpel, melyen
               a szánakozás, a legszívesebb barátság és az elszakadás gyötrelmei valának festve. -
               Hogy talán szeret, ez a gondolat úgy lobbana föl lelkemben mint valamely láng az éj
               homályában, s egyszerre el is tűnt. De ismét újra reám rohana, s mindig valóbbá,
               bizonyosabbá, s egyszersmind mindig gyötrőbbé is vála; s midőn fortepianója mellé
               vetette le magát, s phantasiejének szárnyain az érzés mélyeibe hatott, felszöktem a
               székről; s elmerűlve jártam föl s alá a szobában. Az ő hajlandósága, az ő szerelme,
               bár mely kicsinynek akarám is azt képzelni, igen nagyon megilletett, s láttam, mely
               terhes leend az elválás. Teréz felkölt, s egy ablakba vonszott. A nap hanyatlani
               kezde, s az eget a legszebb est borította el. Szótlan állánk ottan sokáig. -
               Bácsmegyei! monda ekkor; ily szép leend-e életünknek is estéje? - Higyjük azt, jó
               Teréz, mondám neki, ajakimhoz vivén kezét. - Higyjük! monda hirtelen és a legmélyebb
               fájdalom kifejezésével, s ezt kérdé: hát az úr, édes barátom, hiszi-e, hogy bírni
               fogja Nincsijének jobbját? Szívemet valamely előttem ismeretlen s meg nem
               magyarázható vigasztalás ereje futotta el. Ha esténk ily tiszta nem lesz, ily szelíd
               nem lesz; annál szebb lesz az estvét követő reggel; s egy lélegzése annak a másik
               jobb életnek, annak az ott ragyogó napnak egy sugára, el fogják feledtetni ez inséget
               itt. - Elhallgatott. Láttam mint tusakodék magával. - Jőjjön kedves barátom! mondá;
               mindketten, el vagyunk keseredve; enyhítse bánatunkat im ez! s fortepianojára
               mutatott. Gondolat nélkűl látszott egy ideig némely hangot ütni rajta; de most
               egyszerre az epedésnek szívet olvasztó hangjaiba csapott, s el kezdé verni s dallani:
               Homályos bánat dulja lelkemet. - Ily indulattal, ily hajlékony csapodár édes hanggal
               még nem hallám énekelni. Az utolsó strophában kicsapott, a oly phantasiekben veszté
               el magát, hogy fortepianoja énekével együtt látszott elhalni. Végét érvén a dalnak,
               megfogá kezemet. Még nem tértem volt magamhoz andalgásomból, melybe indulatos éneke
               szenderíte. Bácsmegyei! úgy mond; az úr itt hágy engem. Mikor látjuk meg ismét
               egymást? s mit hagy nekem? Forró hálás tiszteletemet, barátságomat. - Az utolsó
               szónak hallására elfordítá fejét, s egy könyűt törle ki szemeiből. - Nékem ugyan
               nincs emlékeztetőre szükségem, ugy mond; de mégis, ne tagadjon tőlem meg egy kérést!
               - küldje meg nékem képét! Elijedék, mert tudom mennyit ártanak az effélék. De ki
               állhatott volna ellene azon tekintetnek, melylyel azt kívánta? Elővevém
               zsebkönyvemet, s kikerestem azt a festést, melylyel összekelésteknek napján a te
               Kláridat készültem megajándékozni. Ugy csókolja a jámbor zarándok az ereklyét, mint
               Teréz most az én portrémat. De ezt én csak néked mondom, s nekem ezt csak neked kell
               mondanom. - Azon pillantatban belépe a cseléd jelenteni, hogy minden kész. Teréz
               egész erejét összeszedé. Menj! úgy mond; de jusson eszedbe, hogy Tornán egy leányt
               hagyál, ki magányában kevély örömmel fog utánad siránkozni, - Teréz! mondám;
               nagysád-e énutánam? - Hogyan, nemesszívű férfi? monda felbátorodott hanggal; s te
               álmélkodhatol ezen? ennyi édeskeserü pillantás, ennyi szívetható scéna után nem
               kell-e tenéked az én szívem előtt kedvessé lenned? sokkal kedvesebbé, mint valamit
               valaha láttam, ismertem? - Elfásulva állék előtte, s érzéseimnek megfoghatatlan
               zavarjában meglepe a Nincsi emlékezete, ki engem ily mérték és határ nélkül teve
               szerencsétlenné, s Teréznek kék szemei, melyek mennyei pillantásokkal a Nincsi bájos
               szemeire emlékeztetének, megnyiták szívemet, hogy sírhaték. Teréz elővevé kendőjét, s
               felszárasztá ázott orczáimat. Kedven Bácsmegyei! monda: ennyi köny közül nincsen-e
               egy énérettem sírva? - Mind, mind! tisztelt Teréz! felelék. Jó; úgy tehát szívemen
               fogom hordani e nékem ezentúl oly igen kedves, ezt a te könyűid által megszentelt
               gyolcsot; monda. - Szívem tele volt; láttam a veszélyt, melyben lebegtem, megszorítám
               kezét, rányomtam forró csókomat, főm megszédült, átöleltem Terézt, s ajkaink egymáson
               pattantak széjjel. Már hallánk jőni az öreget. Menj, monda; e csók engem örökre
               összeszőtt veled. Az összetódult fájdalmak legindulatosabb zivatarjában rohantam
               fellépő atyjának karjai közzé, s egy néma ölelés után, mely bizony mind kinyomá azon
               hálát, melylyel ezen jó öreg iránt szívem örökre eltölt, lélegzet nélkül mentem a
               kocsi felé. - Már messze valék a helységtől, midőn magamhoz tértem. Teréz a bástya
               ablakán könyöklött, s kendőmmel ada jelt, hogy néz utánam. Én süvegemmel intettem
               néki, midőn hirtelen ő, a kastély s az egész hely eltűnt szemeim elől, s a lovak
               sebesen vivének le a dombon.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, jul. 29.</p>
            <p>Nem írok neked semmit azon öröm felől, melylyel a bátyámat megölelém. Az öröm nékem
               oly buborék, mely azon pillantatban enyész el, melyben támadott.</p>
            <p>Tisztelem a bátyám kegyét irántam, de ő nem érzi, hogy szerfelett gondoskodván
               fájdalmaimnak enyhítéseken ezen kevés idő alatt is sokat elgyötrött. El akar szórni,
               s mindég hord magával egy házból más házba. Különben, úgymond, sem én nem békélhetek
               meg a világgal, sem a világ nem velem. Önként vetem magamat vezérlésének alája: de
               ah! azok a ti együttléteitek nem nyugtathatják meg annak szívét, a ki hidegen borzad
               vissza, midőn az örök tolongásban embert keres s vázat lel. Estveli
               gyülekezeteitekből hányjátok ki a hiuság ürét, az elsőségenkapást, a birtok és
               születés büszkélkedését s több ezekhez hasonló nyavalyássá­gaitokat, melyek az arany
               és gyémánt alól is kitetszenek. Ha ezt nem tészitek, úgy hasztalan minden igyekezet,
               s annyira mentek, mintha egy vakonszülöttnek, ki előtt az emberi test alkotványa
               felől hosszasan prédikáltatok, egy-két pillantatig megnyitnátok szemét, s sántáknak
               és bénáknak csoportjokba vezetnétek. A kit álnokságtok szemessé teve, azt többé
               édeskés szóval meg nem fogjátok csalhatni, s inkább hagyjátok magára, hogy a
               természet szemléltében igya az élesztő poharat. Ha őtet ez nem vezeti vissza a
               világba, ha ez nem nyitja meg szívét, óh, úgy az örökre zárva marad! úgy neki
               használhatatlanok a ti csillogó együttléteztek csömört szül az néki s ásítozást.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, aug. 1.</p>
            <p>Soha nem szenvedek többet, mint esténként. Ilyenkor elképzelem, mely kénynyel pihen
               meg Szentpéteri egésznapi irkálásai után Nincsinek karjai között, s kedveskéjének
               nyájasságai mennyivel édesebben jutalmazzák unalmas fáradságait elöljáróinak minden
               megkülönböz­tetéseiknél. Akkor megyek, mintha űzőbe vettek volna a fúriák. De
               akárhová megyek, mindenütt nyakamon vagyok magam magamnak, s mit nyertem a
               szaladozással? - Ha tűz borítja el házadat s mindened hamuvá ég, ha földeidet ellepi
               az iszap, ha jószágodat az ellenség elrabolja, még gazdag vagy, mert nyitva előtted a
               világ s legalább nem vagy szív nélkül. De ha szíved oda van, ha annak vagy híjával,
               öltözzél aranyba, ha nemzetek buknak is meg lábaid előtt, nincs semmid, szegény vagy;
               szegényebb a koldusnál, ki mindennapi élelmét küszöbről-küszöbre keresi.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, aug. 3.</p>
            <p>Egy visszás történet ma sokat hagya szenvednem. - A bátyám tegnap este kérdést tétete
               nálam, ha nem lenne e ma kedvem kilovagolni vele; s én elfogadám hívását. Ő nem sokat
               gondos­kodott, melyik utczán ki lakik, én pedig merültebb voltam, mint hogy az olyas
               eszembe juthasson; s e szerint míg magunkat körűltekinténk, a Nincsi ablaka alatt
               valánk. Elijedtem rajta, kivált azt látván, hogy Nincsi ablakot nyita s alá
               tekintett. Kétséges valék ha fölpillantsak-e; de kétségemet elintézte a szív;
               fölpillantottam, s úgy hittem, hogy elsülyedek, látván hogy Nincsi visszakapá magát,
               s észrevétlenül elfordula. - Oly rettentő lettem-e én, hogy tőlem neki vissza kell
               vonulnia? - Jaj nekem ha azzá levék! de jaj, jaj neki is! neki, hogy lelkiismerete
               vádolja; nekem, hogy őtet szenvedni látom s kebelén nem sírhatom ki bocsánatomat. -
               Volt egy idő, mikor én kerestem őtet, s olykor ő is keresett engem. És ha csak egy
               negyedig mulathattam körülte, oh, mi boldog voltam én! S ha sokáig együtt nem
               leheténk, s végre a szerencse együvé hoza, mely föloldhatatlan beszédes némaságban
               ülénk együtt! mely szent vala nekünk minden percze az életnek! S mikor végre mennem
               kellett, de hevem még tartóztatott nála, fölkaptam valamijét, most egy virágot, majd
               egy fonadékját s azt elébb ajakihoz, orczájához illentém, s megkönnyedni érzettem
               szívemnek szorongását, hogy volt valami nálam, a mi őhozzá ért, a mi az ő lélegzete
               által megszenteltetett. S íme most - mint változott el most minden! Ha ezelőtt nap
               keltekor lovat nyergelteték, s átmentem Pestre, és Endrédit fölvertem, s az Orczi
               kertjébe vevénk magunkat s olvasgattunk; s mikor osztán elütötte a nyolczat, s
               tudtam, hogy Nincsi már felkölt, s látásom után vár ablakában - ah mint nyargalék
               Végig Pesten! mint rengett alattam a híd! mint nem bírtam magammal, ha a hídon vagy a
               vár dombján a szekerek megrekedtek s késnem kellett! S mikor végre a Nincsi utczájára
               értem, s ő meghallá lovam dobogását, ablakot nyita, s reggeli kedves pongyolájában
               lenéze, mint szökött akkor, miért ágaskodott alattam a paripa, hogy a szomszédok is
               mind az ablakhoz futottak; s ha ilyenkor a tajtékos lóról neki egy jóreggelt
               fölvethettem, s ő azt a legbájosbb mosolygással fogadta, oh! mint feledék akkor
               mindent! mely nagy valék magam előtt! Gyakran sem a ló, sem az ura nem tudta mint
               menjen tovább.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, aug. 5.</p>
            <p>Borzadás fut végig minden tetememen valamikor óraütést hallok, mert minden negyed
               közelebb vonz azon rettenetes pillantáshoz, melyben őtet örökre elvesztem, el kell
               vesztenem. Így számlál minden perczentést a halálra ítélt; maga előtt látja az élet
               végét, a hóhérpadot, a kirántott pallost; az élet szeretete reszket benne, s
               ellenkezésben ön magával azt kivánja, hogy bár ütne hamar az óra, mely véget vet
               kínjainak. Oh mint állom ki! Gyakorta az a gondolat száll meg, hogy hozzá futok,
               lábaihoz vetem magamat, s kérni fogom, ne tégye meg a rettenetes lépést. Midőn hevem
               így elragad, s a birtoka után vágyás minden ereimben annyira forr, hogy csaknem
               megpattanok, majd ismét szívemet összeszorítja, hogy alig vehetek lélegzetet, s úgy
               vagyok, mintha az Etna kénköves aknájába kellene fulnom - olykor engem is megszáll az
               a kivánság, hogy bár itt volna már az irtózatos percz, hogy esném által kínjaimon! De
               mikor ismét tágulást enged, mikor megkönnyedve érzem magamat, s elterjed szemem előtt
               az oltár, s az eltünt szerelem boldog ideje úgy lobog előttem mint egy hosszan
               elnyult kies táj - ah! olykor oda ismét előbbi hevületem, elcsüggedve dőlök el, hogy
               egészen összerogyok, ha a leggyöngébb szellő ér is, ha egy lassú zördület illeti is
               meg fülemet.</p>
            <p>Oh Marosi! mely iszonyú est vala ez! A bátyám elhitette magával, hogy nekem most nem
               tanácsos magamban maradnom, s egy bizonyos házhoz vive, hol két óráig nem hallék
               egyebet a legüresbb csevegésnél Nincsinek szépsége, cultúrája, nyájassága, jósága,
               gazdaasszonysága s a holnapi nap ragyogó pompája felől. S íme itt végre a csend régen
               óhajtott órája; de ah, én abból nem merítettem semmi enyhületet! Hasztalan ragyog
               fölöttem az ég szép boltozatja, elhintve csillagainak számtalan ezredeivel; hasztalan
               csalogat a legédesbb szendergésbe a szökő kút habjainak ömledezése - - - Mi ez? -
               Muzsikát hallok.</p>
            <p>Ennek valék még híjával! - a muzsika Nincsinek ablaka alatt volt. Ő félig vetkezve
               hallgatá fölülről mátkájának szerelemre olvadt oboáját. Elragadtatva közelítő
               boldogságának előérzései által, nem érté sóhajtozásaimat, melyek egy panaszos
               hárántsíp szólóját kísérték; nem hallá könyűimnek csöppenéseit, melyek az utcza
               köveire hullottanak. - Te ismeretlen barát, azzal a kesergő furuglyával! Te is
               szeretted-e őtet? Oh, úgy nekem testvérem vagy! Vagy talán Géniuszom sugdosá neked az
               elhagyott, kesergő, szerencsétlen szerelem accentjeit, hogy a hitetlen lyány
               szívében, elaltatott egykori érzéseinek életet adjanak ismét. - -</p>
            <p>A fuvalló istrumentek szólót játszának, s végre az egész orcheszter egy harsogó
               chórba csapott. Azt hittem összeroskadok. S midőn vége lett, s el kezdének oszlani, s
               Nincsi jó éjszakát kiálta le Szentpéterinek, mely az éji csendben úgy hangzott mint
               egy angyal lassú szózatja, lehetetlen vala megmozdulnom helyemből. Ő veszteg maradt
               az ablakban, fölpillan­tott az égre. Posztózatomban vonulva kémtekinteteket vetettem
               föl reá, s kilestem, melyiket nézi a csillagok közzül, s láttam, épen azt, a mely
               esküvésünk szent estéjén jött vala föl; tündér dísze egykori boldogságaimnak! Úgy
               tetszék mintha összeakadának vala tekinteteink; úgy tetszék mintha szép szemei
               szerelemmel, egykori édes szerelemmel pillantottak volna az enyéimbe. Ezek még azok a
               kik akkor voltanak: az övéi - - - Még egyszer pillanték az ablakra. Nincsi nem vala
               már.</p>
            <p>Mostan, Marosi, e kedves képzeléssel feküdt egyes ágyába: utolszor! - Holnap - mely
               boldogságokat foglal neki magában e szó! De hát nekem Marosi? hát nekem? Mi lesz
               belőlem? Nem, nem! enyém ő! egyedül enyém! És még is kénytelen leszek látni, hogy
               karjaim közzül kiragadják! - S ki fogja ezt? Ki fogja ezt merni? - Mihez fogjak? Mit
               kezdjek?</p>
            <p>Virrad, s könnyebben érzem magamat. Mint emelkednek a felhők, mintha őket a
               Mindenható ujjai vonnák föl. - Inkább inkább világosodik. Pacsirtám már nehány ízben
               hallatá kedves szózatját; énekel, mert érzi, hogy a természetre világ száll és élet.
               Hát galambjaim? Máskor a Nincsi ablaka körül lebdestek, mert érzették, hogy enyéimek
               lévén, neki is övéik; s ő értette nyögdeléseiket, s buzaszemeket hintegete nekik. De
               most - ah! ezután ne repüljetek ablakához! szárnyaitoknak csattogása fölrettenthetné
               Szentpéterinek karjai közzül, s reám emlékez­tet­hetné, eltaszított kedvesére. - -
               Jóltevő reggel, hányan óhajták velem együtt a te följöveteledet! Ime itt vagy, s
               nekem és sokaknak másoknak talán könnyebbedést hozol. - Már oly világos van, hogy
               kiláthatom a helyet, hol őtet először láttam. - Mennyi ismeretlen érzés hánykódtatá
               azóta szívemet! mennyi nem ismert, nem érzett érzést ismer ő, érez ő mostan!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, aug. 9. </p>
            <p>Nincsi már asszony. - Tekints körül a teremtésben, és ha tudsz rettenetesbbet, mondd
               ki, kérlek Istenért, hogy el ne csüggedjek egészen. Haszontalan a kérés! nem lelsz te
               rettenetesbbet, mint a mi alatt lelkem roskadoz. Nem vesztettem-e el mindent? az élet
               legfentebb boldogságait, kedvemet, nyugalmamat, egészségemet? nem vesztettem-e el
               Nincsit?</p>
            <p>Itt, Marosi, ez ernyőben, hol annyit ülék vele, hol te is annyit ülél velem, hol a
               hold alkonyló fényében együtt síránk, midőn mellyemen a jövendőnek előérzései
               reszkettenek végig, itt irok meg, és mostan, midőn már nyugodtabb vagyok, mindent
               tegnapról.</p>
            <p>Eltüzesült indulataimnak cseréik alatt mázgolt soraim fessék tenéked mintegy árnyban,
               miket szenvedék. Még minden ereimben ég a tűz, velőm még minden csontomban össze
               vagyon roncsolva. Ennyit küzdék őmiatta - s mi leve jutalmam? mi lészen jutalmam? -
               Minden óhajtásom a halál.</p>
            <p>Tegnap, midőn a legérzéketlenebb ájulgások között rogytam ágyamba, ez volt egyetlen
               gondolatom, melyet még teheték: bár soha fel ne ébredjek többé! A halál ölelése nekem
               szintoly kedves fogott volna lenni, mint egykor a Nincsié; én azt úgy fogadtam volna
               jutalom gyanánt, mint az állhatatos, lángoló szerelmesnek az a tántorodásból
               eszméletre térő leány keze; s ah ezen óhajtásom sem láthata teljesedést.
               Szenvedéseimnek egész mértéke még meg nem tölt; ma midőn felköltem, s a jövendő
               elsuhant szemeim előtt, mint egy vészthozó felleg, érzettem azt, s - Isten! te látád
               könyűimet. Szívem minden derülő felhőcskének emelkedésével megkönnyebbüle. Mihelyt
               annyira megvilágosodék, hogy gyertya nélkül látni lehetett, vevém kalapomat, s
               megmásztam a Gellérthegyet, hogy a kelő nap pompáját láthassam. Eléggé korán juték
               fel tetejére, s eltikkadva s csaknem lélektelenül nyultam el a harmatos hideg fűven.
               Gyönyörű nagy látvány! mint nyúla el végig a széles harsogó folyamon a fátyolforma
               köd, s mint borította el Pestet, hogy belőle csak a tornyok látszottanak ki. Némán
               feküdt körültem minden, s élet nélkül tetszett lenni, egy lassu tavaszi szellőn
               kívül, mely a szőlők felől nyögve suhogott: de minekutána a királyi napnak
               felkelésével élet és szellem ömle ki mindenre, miként fogtak a madarak sok seregei a
               szőlők között, s alattam a szirt repedéseiben a fecskék reggeli dalaikhoz, s új
               színre költ minden a legutolsó fűszálig. A megujuló természet csudálása két óráig
               tartott ottan a legboldogabb andalgásban, de végre ideje vala visszatérnem, mert
               megígértem vala a bátyámnak, hogy nála töltöm a reggelt. - Fájt nékem látni, hogy ez
               a jó ember mit szenved miattam, s érteni, hogy kimenésemet megtudván, gondokba
               sülyede, nehogy erőszakos halállal vessek véget szenvedéseimnek. Nem, barátom! míg
               csontjaimban lesz annyi erő, hogy a reámrakott teher alatt darabos útamon elébb
               tovább vánszoroghatok, míg agyamban marad valami eszmélet, addig tőlem az effélét nem
               retteghetitek. - Klárid már a bátyámnál vala midőn beléptem, s nem bírt elég erővel
               rámpillantani, félvén, hogy nem fogja elfojthatni könyűit. A bátyám is úgy teve,
               mintha meg nem sejtette volna szenvedéseimet s fogatni parancsolt, s kivitt magával
               oly tájakra, hol sok esztendők óta nem valék; azt itélvén, és igen bölcsen, hogy első
               ifjuságom boldog emlékezete, mely e vad helyekben lebeg, legtöbb erővel bírhat,
               fájdalmaimat, ha csak perczekig is, szétoszlathatni.</p>
            <p>Erőm annyira elfogyott vala, hogy mindjárt ebéd után kénytelen valék ágyba vetni
               magamat; s oly ólomalvás lepe meg, hogy ha bátyám fel nem keltetett volna, elalvám
               vala az esketést. Klári az ő Lolottjával méne, a Lolott szekerén, én pedig a bátyámén
               a bátyámmal. Csaknem későbben jelenénk meg mint illett, s elijedék, midőn a Nincsi
               utczájába érvén, oly sűrűn összetódult sokaságot lelénk a ház körül, melyen alig
               lehete baj nélkül a házig érni. Kiszállván itt a szekérből, jusson eszedbe, mondá a
               bátyám, hogy örökösem, egyetlen vigasztalásom, s öregségemnek gyámola vagy.
               Megcsókolám kezeit, s szememből egy forró csepp hullott a megcsókolt kézre.</p>
            <p>Szentpéteri a grádicson várt. Kiterjesztett karral jöve felém, s a legelevenebb
               örvendés tüze, mely minden erében lángolva égett a arczát ellepé, áthatott reám.
               Elborzadtam látására, de magamhoz térvén legottan, megölelém őtet tettetés nélkül,
               szíves kívánásaival mind annak, a mit önmaga óhajtott, s az ő karjain értem a szála
               ajtajáig, melynek szárnyai egyszerre rántattanak félre előttem, Marosi! oh miért nem
               nyele el engem a föld azon látás alatt, mely itten vára! - Nincsi a szála közepén,
               fehér öltözetben, violakék bodrokkal, s hosszú fekete haját virág és
               gyöngykötelékekbe aggatva - s megette az esketés oltára, mely már várá áldozatját!
               Szerencsém, hogy kevés pillantatokkal azelőtt hogy felléptem, mások érkeztek volt,
               kik még beszédben valának vele. E szerint időm maradt magamat összeszedni, s
               megszokott szemekkel nézem most őtet, az angyalszépségűt. Üdvözlésem egyszerű volt s
               rövid, de meleg. Hála tenéked, nagy Isten, hogy azt hamisság és neheztelés nélkül
               mondhattam; hogy feledhetém kínjaimat, melyekkel elgyötre, s szerencséjét való
               részvéttel nézhetém. Szülei kik soromban valának, és a kiket tornai utam óta még nem
               láték, nem tudták, miként közelítsenek felém. Látták képemen a bánatot és epedést,
               melybe engemet az ő alacsonyságok sülyeszte, s a szerint, hogy a vétkes lelkiismeret
               félénkséggé, hunyászkodássá, csapodársággá szokott változni, alkalmam vala látnom,
               mint igyekeztek előttem elfedni azon szemrehányásokat, melyekkel őket a lelkiismeret
               verdesé. Egy csoport vendég kiszabadíta kezeik közül. Unalmamban, sőt minek
               titkoljam? elkeseredve az egész emberi nemzet ellen, egy barátommal a legbelsőbb
               szobába mentem által, hol Nincsivel annyi boldog órákat töltögettem. A hely
               elevenebbé festé előmbe itten élt boldogságaimnak képeit. Benne nem nézém többé a
               Szentpéteri jegyesét, hanem azt a csapodár szerelmes leányt, a ki midőn a táncz után
               itt megpihentem, homlokomról le-letörölgette az izzadás cseppjeit, karját
               általvetette vállamon, megcsókolt; a kit én ilyenkor eltölt habzó szívemre szoktam
               vala szorítani, s ölelései közben a világot minden boldogságaival, minden kincseivel
               s ragyogásával semminek állítottam. Kérdém magamat, ha ez emlékezetek valóság
               voltanak-e vagy álom; és minél hatalmasabban ragada meg a bizonyosság, hogy az álom
               nem volt, annál mélyebben sülyedék el eltünt örömeimnek szemléletekben. - Azalatt
               minden hivatalosak fel valának gyülekezve, s egyedül én valék, a ki nem találtatott,
               én, kinek a menyasszonyt oltár elébe kellett vezetnem! Szentpéteri akada reám. Jer,
               barátom, mondá oly indulatosan esdeklő hangon, hogy beléborzadás futa végig minden
               tetemeimen; tégy a legboldogabb halandóvá a nap alatt! Elfojtám a kínt, s követtem a
               boldogot. Belépvén a szálába, s látván, hogy nemtaláltatásom zsibongást okoza, meg
               nem tudék mozdulni helyemből, míg Endrédi intve nem tekinte reám. Bátorrá lesz a
               leggyávább is, midőn az erősebbet, a ki neki barátja, maga mellett szemléli. Érzettem
               én, hogy Endrédi rajtam nem segíthet, de intése s jelenléte annyira megbátorított,
               hogy elég eltökélésem s erőm vala nyugodt képpel s elmével lépni Nincsi felé,
               megfogám karját, s oltár elébe állítám. Nekem vele általellent mutaták ki a helyet.
               Szívem nagy érütésekkel vert. Endrédi a fortepiano-orgona mellé üle, s azt az éneket
               játszá, melyet két énekes énekelt. A chorál előtt szabad ömlengést engede
               phantasiejének; eleinte oly lassan, oly epedve, továbbá oly erővel, oly való
               kinyomással, hogy észrevétlen lelkem is erőt kapott. Ennek, egyedül ennek köszönöm,
               hogy az esketés czeremoniája alatt csendesnek tetszhető elmével állék közöttök.
               Nincsi az ének utolsó stróphájáig mélyen el vala merülve, de ekkor egyszerre omlottak
               könyei. Azt hinni, hogy ezek érettem folytak, nem valék eléggé hiu, de mégis nagyon
               meg valék illetve, a kétszer-háromszor lankadni kezdettem, kivált, midőn a pap e
               rettenetes szókat mondá: Amit Isten összekötött, azt ember el ne tépje. - Vége lévén
               a czeremoniának, midőn mindenek az uj pár felé tolakodtanak, alkalmasan bírván
               magammal, én is feléjök menék. Nincsi épen gyönyörű könyűit szárasztotta fel. Bár
               ezek legyenek az utolsó könyűk, melyeket nagysádnak szemeiből fájdalmas érzés fog
               kifacsarni! mondám. Hevült képzelésem csalt-e meg, vagy talán valóság volt a mit
               láttam, nem tudom, s szorosan vizsgálni nem akarom: azt tudom, hogy e szép szemekről
               egy tekintet repüle reám, mely lelkemnek minden csendét örökre elölte volna, ha azt
               csak most veszthettem volna el. A vacsoránál Endrédi mellett fogtam helyet, jó távol
               Nincsitől. Megszállott a szesz borral ölni el bánatomat, de Endrédi nem engedte, s
               nem volt senki az asztalnál, a ki szenvedéseimet megsejthette volna. - Vacsora után
               Szentpéteri kért, hogy a tánczot nyissam meg a menyasszonynyal, s teljesítettem
               kérését. Elkeményedett szívvel, de tántorogva léptem Nincsihez, s kiállék vele az
               első helyre. A menüet első lépései alatt már alig bírtam magamat; midőn pedig
               elválánk, s Nincsi, elöntve minden kecscsel, melyeket a mai nap örömei még neveltek,
               de titkolni óhajtott háborodással, előttem és mellettem el-elsuhinta, midőn szép
               ujjairól a jegygyémánt rám lövelle, annyira összeháborodám, hogy egy taktot sem
               tudtam tenni, sőt azt is feledém, ha jobbra kell-e mennem, vagy balra. A nézők közt
               suttogások támadtanak, s Nincsi, a ki látá, hogy reszketek, siete véget érni.
               Színleltem, hogy egészségem nem engedi, hogy tovább tánczoljak, s a végszobába vonám
               magamat, honnan kiláthaték a tánczolók közé, s ott nekieresztém magamat az eltaposott
               szerelem s megcsalt remény kifakadásainak. Endrédi látta mit szenvedek, s nem
               távozott el mellőlem; s most annyira köszönöm alkalmatlan barátságát, a mennyire az
               által magamat akkor bántva, ingerelve érzém.</p>
            <p>Közel éjfélig e kínos állapotban valék, s Endrédi reá veve, hogy innánk puncsot, mely
               nekem kedvet fogna adni és erőt. Az ital annyira feléleszté szellememet, hogy
               egyszerre derült elmével lépheték a tánczolók közé, s most az önte másokba is
               vígasságot, a ki kevéssel elébb a közörömet el látszott fojtani akarni. A muzsika
               contredanszt szólaltata meg. Lelkemben egykori és hányszori boldogságaimnak
               emlékezete támada fel. Helyet fogék a tánczolók közt. Nincsinek ábráza ragyogott az
               örömtől, s oh mely könnyűséggel, milyetén kedves siklásokkal, repüle végig a
               tánczolók sorain! Ki valék forgatva magamból, s az elöltnek gondolt szerelem ismét
               magas lángokban ége keblemben. Ezen pillantatban engemet ére a tour, hogy Nincsivel
               alulról felig jőjek, s midőn ott el kellett vala eresztenem ujjait, hogy ő jobbra, én
               balra essünk, eltüzesedésemben oly erővel találám tartani, hogy el nem fordulhatott.
               Egy parancsoló neheztelő tekintetet vete reám. - Bocsánatot! kiálték, s szemeim ázva
               voltak. Midőn a tour ismét reánk jöve, oly tágan nyújtám neki kezemet, hogy bátran,
               rettegés nélkül fogadhatá el, s szerencsére a contredansznak vége vala. Négy felé
               széledni kezdének a vendégek, Szentpéteri intett, hogy álljon elő szekere. Reszketett
               minden tetemem. Nincsi azon öltözetben, melylyel már indult a szekér felé, tére
               hozzám bucsúzni. Ez oly véletlen történt, hogy sikoltva rogytam lábaihoz. Endrédi
               beszélé mit csináltak velem, mert én nem emlékezem továbbra, s hogy Nincsi
               betegeskedésimnek s az erőltetett tántznak tulajdonítá elgyengülésemet, s hogy egy
               szobába vitete által, s maga is igyekezett életre hozni. Látván, hogy eszmélni
               kezdek, jónak látta elveszni a tolongók között; és így csak Szentpéterinek és
               Endrédinek köszöném a segédet. Endrédire támaszkodva lemenék a grádicson, s épen azon
               pillantatban érék annak fordulójára, midőn Szentpéteri szekerébe emelte zsákmányát, s
               vele repülve ment. Én is hazajövék. De mint jövék haza, mint fektetének le, arról nem
               emlékezem. Vas alvás szálla reám, s adta volna, a ki teremtett, hogy az volt volna az
               utolsó! Ott jobb élet van! ott bennünket boldogabb lak vár! Mint szélesedik szívem
               ezen odavágyással! mint olvadnak minden kívánságaim, melyeknek kevéssel ezelőtt
               Nincsi vala egyetlen tárgyok, most, midőn ő éntőlem örökre el vagyon véve, azon
               szíves, azon nyugtalan kívánsággá, hogy halhassak meg! hogy kínjaimból te oldozz fel,
               halál! te feloldó, megkönnyítő! - Oh Nincsi! Nincsi!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, aug. 12.</p>
            <p>Vannak pillantatok, melyekben a leggondosabb vigyázat nélkül nem lehetsz ura
               magadnak. Ha pedig a körülmények veszedelmes pontba ütődnek, hágj által bár csak egy
               hajszálnyit, s oda vagy örökre. Ily pillantatot ada nékem próbául a gondviselés, s
               megbukám. Elragadtatva a legtüzesebb indulattól, részeg hevemben elvesztém
               bizodalmamat hozzá, s azt véltem, hogy én, a ki egy-két ízben magam is kisegélém
               magamat, minden árnak ellent fogok állhatni. Ezen magamelhivésével, ezen erőmbe
               vetett kevély bizakodással fogadám el a Nincsi szüléinek meghívásokat egy bálra.
               Megjelentem, s ez az elmenetel gyilkosom leve. Azt az elcsendesűlt tüzet, azt a
               szentelt gyönyör elcsendesült tüzét, mely most epedve s titkosan lángolt Nincsinek
               szemeiben, azt a - minek nevezzem? - azt a leányok viseleteket, mely nekik annyi bájt
               ad menyegzőjök napja után - nem tudtam azt kiállani; azt a kisugárzását a
               leghevesebb, legboldogabb érzéseknek, mely neki minden kecseiből hatott által reám.
               Le akarék roskadni az elviselhetetlen súly alatt. Nem bírván tovább magammal az
               őrülésig tánczolok. Szentpéteriné már nem cselekvé a mit Nincsi cselekedni kevés
               órával ezelőtt nem átallott; nem tartóztatá az esztelen ifjat; Endrédi nem vala
               jelen, mások reá nem ügyeltek, s - lásd e szilke vért előttem - ez annak
               következése.</p>
            <p>Ágyban vagyok, erő nélkül; s ez okozza, hogy idegen kéz írja e levelet. A bátyám nem
               lel vigasztalást, s ha látnád, mit szenved Klári!</p>
            <p>Siess elvinni őtet! neki ártására lehet, hogy szüntelen körültem van. - Orvosaim nagy
               tudo­mánynyal s széles, hosszas, bő beszéddel mutogatják, hogy ez nem halálos, hogy
               csak szavokat fogadjam, még ki fogok gyógyulhatni. Vigasztald tehát magadat, barátom,
               ha ebben vígasztalásodat lelheted. Én - készen vagyok.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, sept. 7.</p>
            <p>Magamhoz kezdek térni, de felette lassu lépésekkel, felette nehezen. Ennyit neked már
               magam is írhatok. Ne kérdd mint vagyon szívem. Kérdd a kinek egy órában minden öröme,
               reménye, kinézései füstté lettenek, mint van ő, s tudni fogod, mint vagyok.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, sept. 15.</p>
            <p>Klári ritkán távozik el ágyam mellől. Ki akarja élni velem magát, azt mondja, mert
               még történhetne, hogy egymást látni sok ideig nem fogjuk. - Tudakoztam mit vél,
               meddig nem. Ha útad el talál mulni, felele, megeshetnék, hogy fél esztendeig sem;
               mert Erdélynek széléről jönni Budára, nem könnyű, egészséged pedig neked nem engedi,
               hogy te jőjj hozzánk. - Jobban tudom én mint ő, meddig nem; de megszomorítani
               kegyetlenség volt volna. Midőn hosszasan ül mellettem, s szánva néz, miként
               fogyasztott meg a betegség, s nem bír magával; s eldől mellettem, s testvérének
               nyomorúságát vánkosaimon sirja ki, olyankor gyakran megkörnyékez a rettegés, hogy
               lelkében végre felébred annak sejtése, hogy egymást csak túl a síron látjuk meg.
               Ilyenkor fel akarom vidítgatni s felőled szólok vele, s azon boldogságokról, melyek
               őreá a te karjaid közt várnak. De e kép festegetései által magamnak veszedelmes
               mérget készítek, mert, ha elgondolom, hogy én is élhettem volna e boldogsággal, s
               hogy te, ő, Nincsi és én, mely szép napokat élheténk vala a bátyámnál; ilyenkor
               elmerülvén képzeleteim között, küzdenem kell, hogy Klárival ki ne találtassam, mi
               forog lelkemben, s sírásaim az ő sírásait ne igazolják.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, okt. 5.</p>
            <p>Halálnak érzései lepnek el bennünket, midőn azoktól maradunk el, a kikkel szoros
               egyességben éltünk. Mióta a bátyám és a te Klárid elhagytak, oly puszta előttem a
               ház, hogy magamat alig lelem benne; minden szögben érzem híjokat. Nem tűröm ki
               sokáig; útnak indulok - egyszer végre csak illő. S azok az orvosok! - Oh! tudom én
               mely keveset ér segédök, mily keveset árthat tilalmok.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, okt. 12.</p>
            <p>Eddig Sághon vagy, s öleled mindkettejöket, s a szerelem legtisztább forrásából
               örömet és boldogságokat iszol. Én pedig elzárva ülök azon helyt, mely annyi irtóztató
               emlékezetekkel kínoz.</p>
            <p>Még egyszernél többet nem voltam kinn. Kibeszélhetetlen rettegések közt kocsiztam ki,
               s kevésbe mult, hogy korán próbámért meg nem lakoltam. - Ha Nincsi most látna! ha
               látná mint viselem képemen az ő állhatatlansága következéseit! El fogna tőlem
               borzadni. És mégis sokért nem akarnám, hogy miattam egy bús órája legyen. - Nincsi,
               Nincsi? a te neved még mindig kimondhatatlan szerelemmel tölti el szívemet. -
               Elengedek neked minden kínt, minden bántást e szerelem kedvéért, mert ez nekem így is
               boldogságom. </p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, okt. 28.</p>
            <p>Ezer áldás, ezer szerencse összekeléstekre! szent nekem ez a nap reátok nézve és
               magamra. - Ma éjjel, midőn álmom az elmultak emlékezetébe szenderített, Nincsi, mint
               egy angyal, megjelent előttem. Nekem nyújtá jobbját, s esküdt, hogy örökre enyém
               lészen. S íme, te kedves, még kevés napot ide alant, hogy e földi virág
               letörettessék, meghervadjon, elhaljon, s enyém, enyém lészesz te, az új szép virág, a
               jobb hajlékokban! - Mely pillantat, ha majd menyei karjaival általfog, s édes
               lehellete vérző minden sebeimet begyógyítja, s a megdicsőült, gyötrelmeimnek
               feledésére, megmeríti a Lethéből poharát, s nekem nyújtja!</p>
            <p>Klárim! szeresd férjedet; légy hív iránta mindenben; légy oly jó, mint mindig valál.
               Oh ott, ama jobb életben, emlékezhetnünk az itt élt boldog óráinkra - mely kinézés
               az! Te pedig, barátom, - de minek mondjam én azt neked? neked, kivel, midőn a Duna
               szélén együtt sétálánk, s a víznek sebes mentében az élet sebes futását látánk
               ábrázolva, oly gyakran mondogatánk egymásnak, mely fontos pillantása az emberi
               életnek a halál, s miként eshetik, midőn a ködbe borult jövendő előttünk, a múlt
               pedig hátunk megett elterjed, s mely bátorító gondolat, midőn látjuk, hogy
               meghaladott útunkat semmi akarva tett rossz cselekedetnek, semmi megölt, megpiszkolt,
               segéd nélkül hagyott ártatlanságnak mocska nem fertőzteti: az a hév, melylyel
               olyankor szólánk, azok a könyűk, melyek olyankor elfutották szemeinket, nekünk azt a
               biztatást nyújtják, hogy egykor csendesen sülyedünk a halál hideg karjai közé. Oh,
               hogy az a tied még távol legyen, és hogy Kláriddal összefonva gyönyörűségek közt
               mehess végig hosszú útadon!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, nov. 4.</p>
            <p>Tegnap nálam vala a Nincsi bátyja. A szeretetre oly igen méltó öregnek könyűi, s
               némely emlékezet, mely lelkemben az ő meglátására új leve, elrontották éjemet, s most
               sokkal rosszabbul vagyok, mint jó idő óta valék - egy idegen éghajlat alá vitt
               palánt, melynek a legszelídebb fuvalat is árt s hervadást okoz.</p>
            <p>Plántálj csemetét, barátom, öntözzed, ápoljad, hogy nevekedjék, s virulmányra
               fakadjon, mikor én kihalandok. Az immár nincsen messze. A mi közanyánk, a föld,
               megnyitja kebelét, hogy engem abba béfogadjon. Véremet már ezer atóm szomjan várja,
               hogy belőle új élet serkedezzen. Oh, ha azon virágokat, melyek sírom felett fognak
               teremni, a szeretett leány szedegetné! Nincsinek mellyén ők elevenebb színnel,
               édesebb illattal ragyognának. S ha csüggő fővel hervadnának az ő mellyén, s kisdede
               parányi kezeivel játszanék velök, a hite szegett talán azt fogná mondani a
               gyermeknek: Ártatlan! s te örülsz nekik? reszkess; annak vérével híztak, a ki engem
               szeretett s miattam hala meg. - Oh barátom, ha látnád, mint gyötörnek engem halálig
               ezek a képzelmények! - Orvosom egy hosszú irást hagya asztalomon, s biztatott, hogy
               ha magamat rendeléseihez szabandom, nem sokára egészségem teljesen helyre fog állani.
               Helyreállani? kérdém, s az ég felé pillantottam. Ment, s búcsúja alatt érzékeny könyű
               reszkete szemében. Igy szalad előlem minden, valakinek mellyében emberi szív ver,
               hogy szánakozásra olvadott tekinteteiben, hogy elfojtani akart könyűiben nyomorúságom
               nagy voltát meg ne lássam. Ennekelőtte szerettek a gyermekek, most elborzadva futnak
               látásom elől. - Ártatlan lelkek, s ti érzitek, hogy meg vagyok érlelve a halálnak?
               Hah! mint hörbölöm fel e gondolatot mint életnek italát! s mint mosolygok neki,
               mintha a megint hív Nincsi egy szép tavaszeste nyujtaná kezét jobbomnak! - Ma reggel,
               egy álmatlanul töltött éj után, bágyadt álomba szendergettem, s arra ébredék fel,
               midőn ablakom alatt egy fiatal leány koporsóját vivék temetőbe. Sokáig néztem a
               sereget, mely azt kisérte. A zölddel bevont koporsón egy koszoru virított. Boldog,
               boldog gyermek! kiáltám, s a hang lehallatszék, úgy, hogy némelyek felpillantottak s
               tudni kívánták, honnan jött az. Korán fonnyada el a szép rózsa, s hiteszegett
               kezeknek nem lehete azt szélylyelfoszlathatni! - Követni fogod őtet, kiálta belőlem
               egy belszózat; s a gyengeség miatt, mely megujult hatalommal rohana reám, kénytelen
               valék ágyba menni - s álmomban Nincsit látám, hogy magányába zárkózva siratá a
               megholtat, kit ő öle meg.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, febr. 6.</p>
            <p>Hosszas betegeskedéseim után annyira magamhoz tértem, hogy nem sokára teljesithetni
               fogom a mit régen szándékozom - itt hagyom Budát. Nincsit - ah! nem Nincsit többé,
               hanem Szentpéterinét! mindennap látni, s nemsokára mint anyát látni, nem - arra nincs
               elég erőm. Engedjetek meg, ti, kiknek jusotok vagyon kívánhatni ittmaradásomat.</p>
            <p>Házam nekem még soha nem vala kedvesebb mint most, midőn el akarom hagyni. Vegyétek
               azt ajándékul tőlem, de oly kötés, alatt, hogy míg én élek, sem el nem adjátok, sem
               belé idegent nem szállítattok. Nem nézhetném, hogy annyi boldogságaimnak, örömeimnek,
               szenvedéseimnek helye érdemetlen lakók által profanáltatik. Leginkább azt a kisded
               szobát szeretem most, melyben mint gyermek laktam vala. Ha benne mulatok, elevenebben
               lep meg egykori gondatlan s boldog korom emlékezete. - Szenvedés és öröm, ők
               összefonva járnak mindenütt. - A gyermeki kor, ha ő e valóban a legboldogabb szaka
               életünknek? Ezt kérdem gyakorta, s látom, hogy az emberek e pontban is épen úgy
               csalják magokat, mint mindenben egyébben. Ha legény korodban volnának gyermeki
               gondjaid, igen is, úgy velök könnyen bánhatnál. De egészen másként vagyon a dolog: a
               gyermeki gondokhoz, szükségekhez, gyermeki erő vagyon adva. - Minden kornak tulajdon
               gondja és bánatja s tulajdon örömei vannak, s ha gyermek vagy, egy leomlott kártyavár
               úgy elkedvetlenít, mint megcsalatkozott reményeid érettebb esztendeidben. - Ha a
               gyermeki évnek van valamely elsősége, úgy azt nevezem annak, hogy ez kényére éli a
               jelenvalót s nem aggódik a jövendőn.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, márcz. 8.</p>
            <p>Egy fölötte kedvetlen szakmányon estem által. Azalatt míg betegen fekvém, sokan
               méltóz­tattak gondban lenni egészségem iránt, noha velem semminemű szövetkezésben nem
               állottak, s csaknem az alkalmatlanságig tudakoztatták mint vagyok. Tudni kell, hogy
               az effélék mint mennek azoknál, a kik azt hiszik, hogy tőlök minden kegyelem;
               elküldenek látatni, de midőn a cseléd a hírt meghozza, azt nekik, a mint mondják
               magok, oda engedik; s így világos, hogy a mit részvétnek kivánnak nézettetni, nem
               egyéb hiúságnál. A hideg városiság hasonló jutalmat érdemel, s hogy gorombának ne
               tartathassam - a hálátlanság itt szóban nem foroghat - megtevém köszönő
               látogatásaimat, de úgy ejtvén, hogy az ilyeneknél egy hátrahagyott czédula pótolja ki
               személyemet. Characteremben fekszik, s akarom, hogy fekszik, az ilyetén bohókat épen
               oly hidegen tekinteni s nevetni, mint a hogyan a jókat forrón szeretem; s képzelhetd
               miként járék némely képzelt barátomnál föllépvén, midőn egy meleg kézszorítás akará
               festeni szíves hálámat, az nekem egy lelketlen fagyos mosolygással s eszmélet nélkül
               elmondott formulával felelt. Alig vártam, hogy sarkomon megfordulhassak, s a lárvák
               közzül kiszabadul­ván, ismét emberek közzé léphessek.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, márcz. 14.</p>
            <p>Engedek Endrédim unszolásának; általláttam, hogy Budáról nem távozhatom el úgy, hogy
               Szentpéterinek még egyszer ne legyek látogatására, ki feleségestűl gyöngélkedésem
               alatt sokszor volt nálam, de a mit Endrédi velem mindig nem is tudatott, félvén, hogy
               az nekem árthat, és akik minden kigondolhatókban igyekeztek szenvedéseimet enyhíteni.
               Ugyan ezt hallom Nincsinek szüléi felől is. Oh Marosi! hogyan fogom kiállani
               látásokat? Reszketek.</p>
            <p> Megjövék tőlök. Szentpéteri kiment volt, Nincsije pedig, a mint cselédjei mondják,
               gyöngél­kedik s ágyban van. Eljöttem tehát a nélkül, hogy egyikét vagy másikát láttam
               volna.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, márcz. 15.</p>
            <p>Szentpéteri nálam volt, s kért, nagyon kért, hogy vele együtt menjek hozzá; felesége
               ugyan ágyban vagyon, de bízik, hogy azon föl nem akadok, s meg nem fosztom azon
               örömtől, hogy még láthasson elindulásom előtt; ha az ágyból kikelhetne, úgy mond,
               maga fogott volna hozzám jőni. Kereken megtagadám neki a kérést. Én Nincsit többé meg
               nem látom; erőre vagyon szükségem, s ezt az ő meglátása össze fogott volna rontani.
               Érzettem én, mely örömtől foszta meg makacsságom: ez vala azon egy pillantása hátra
               való egész életemnek, melyben az illendőségnek megsértése nélkül fájdalmaimat mellyén
               sírhattam volna; de kénytelen valék tenni a mit tettem. Akár szerelmet láttam volna
               szemeiben, akár meghidegülést, szívemben új fulánk fogott volna lenni mind ez, mind
               az.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, april 9.</p>
            <p>Ne csinálj nekem abból vétket, hogy a Nincsi képét kicsinyben hagyám festeni,
               minthogy az olajfestést útamra bajosan vihettem volna, s legyen gondod, hogy ez a kép
               együtt szálljon sírba velem. Ne mondd, hogy ez a kép csak ingerli gyötrelmeimet.
               Szólj ha a te Klárid meghalna, elvetnéd e képét, mivel egyike vagy másika a
               bölcseknek azt mondaná, hogy az sebedbe mérget önt? S Nincsi nem megholt e nekem?</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Buda, april 25.</p>
            <p>Tegnap az öreg Surányinál kelle vacsorálnom. - Nagy vigasztalás nekem látni, hogy
               némely jók ily érzékenyül szánnak. - Az öreg gondosan eltávoztata mindent, a mi
               bennünket Nincsire emlékeztethetett volna; de rettegtem a búcsút, s azt sokára
               húztam. Kalapomhoz nyúlván, sírni kezdénk mindketten, s nehéz volna megmondanom,
               melyikünk kezdette. Öcsém, monda mellyéhez szorítván, elfojtott zokogással, én tőled
               nehezen maradok el, s még nehezebben fognék - ekkor levonta süvegét s ősz hajához
               nyult - ha ez nem biztatna, hogy egymás nélkül nem leszünk sokáig. Ez a szíves, való
               kifejezés s az a forró kézszorítás, melylyel ezt mondotta, elnémítottak. Karjai közzé
               vetém magamat, s ott sírtam ki sűrű könyűimet, s szaladtam. - A ház kapujánál
               valamely láthatlan erő kapa meg; még egyszer akarám venni tőle búcsúmat, s
               visszatértem. De Marosi, egy látás, mely tiszteletet támasztott volna még az
               angyalokban is, elakaszta; némán néztem sokáig, s a nélkül, hogy ő engem látott
               volna, eljövék. A szoba közepén állott, levont süveggel, összefogott tenyérrel, égre
               szegzett szemekkel, - éretem könyörgött s oh! mely gondolat ez, oh Marosi!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Dorog, május 4.</p>
            <p>Az vala ám a keserves pillantás, midőn a szekér már készen várt, s én még egyszer
               végig mentem a szobákon, s mindent oly pusztán, az ablakokat mind nyitva láttam, s
               elgondolám, hogy őket most mindjárt be fogják tenni, s ki tudja, ki nyitja meg. Többé
               benne nem lakol! nem többé soha! soha! Elborzadtam, s mentem. - Az a szép remény,
               hogy e szobákban valaha boldog napokat fogok tölthetni Nincsimnek karjai közt; hogy
               valaha, ha majd kifáradva hivatalomnak dolgaiban azon örömmel vetem magamat neki, a
               szeretettnek karjai közzé, hogy nem éltem haszontalan, s amott egy ügyefogyottat
               védettem, itt egy elakadott érdemet elősegéltem, egy gonoszt visszatoltam, - ah
               Marosi! hová levének mind azok a ragyogó kilátások? - Oda minden! minden! és
               örökre!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Pozsony, máj. 14.</p>
            <p>Mikor az ő emlékezete kísér ágyamba, s elképzelem, mely boldog fogék lehetni, ha
               enyém lehetett volna ő, ő, a kedves! s így egyik szendergés a másiknak tol karjai
               közzé - s mikor így azt álmodozom, hogy egészséges vagyok, hogy ő nekem hitvesem, -
               oh ilyenkor fölsikoltozom örömemben, hogy álmom elfut sikoltásomra. S midőn csak most
               látom, hogy boldogságom álom vala, s boldogtalanságomnak érezése gyilkosan rohan az
               ál boldogság helyébe reám - oh hallgass meg akkor, te, a ki e mély gyötrelmet látod!
               hallgass meg! ölj meg!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Pozsony, máj. 16.</p>
            <p>Jaj nekem, hogy az a boldogság, hogy az az öröm, melyet nekem ő csinált, úgy futa el
               mint a sebes Duna vize, mely elfut és soha vissza nem tér! Csak egy, csak egy csöppet
               a te enyhületéidből, Mindenható! csak egy kézszorítást tőle! - - De mire kell ez a
               véget soha nem található kivánság? - S ha előjőne is, ha tőle megnyernéd is azt a
               kézszorítást, melyet ennyire óhajtasz, ha ezt mondaná is: Látom, mely nyomorulttá
               tevélek, s ezzel visszatérne Szentpéterijének karjai közzé. - Igen is; az enyhítő
               balzsamcsepp volna, de tüzes aczélra. - Marosi! mely boldogtalan az ember ez
               érzéssel, mely nélkül nem volna jobb mint a marha! - Vaktában tolongunk a lehető és a
               való között, s ön magunkban hordjuk a veszélyes ellenséget, mely minden örömeinket
               elöli!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Bécs, máj. 20.</p>
            <p>Itt vagyok; s óráimat a Belvederben töltöm és a művészek dolgozóiban. - Az is
               haszontalan! A boldog szerelem megnyitja a szívet mind annak érezésére a mi szép, a
               mi a nagy; a szerencsétlen azt összehúzza. - Hová levének az idők mikoron engem a
               Corregio szép Iója magamon kívül ragadott, úgy hogy szemem előtt eltűne a világ
               minden boldogságaival és bolondságaival! a midőn a vatikáni Apoll, s a szép
               Antinousz, a Medicsiszek Vénusza és mennyei kis Psyche a lepével, úgy elfogtak, hogy
               másoknak kelle emlékeztetni, hogy már ideje mennem. - Öröm és bánat, kedv és
               gyönyörködés, mind csak eseményeknek műve; s értsd a művész kifejezését! - egy
               ölelésnek gyümölcse.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Bécs, máj. 28.</p>
            <p>Tanácsod ingerlené fájdalmamat s elkeseríthetne ellened, ha nem látnám, hogy azt a
               legszívesebb szánakozás, a leghűbb barátság sugallotta. Megengedj, hogy el nem
               fogadhatom. Annak kívánása, hogy engemet szerencsésnek láthass, tégedet
               igazságtalanná teve.</p>
            <p>Teréz engem szeret, mondod: s én az ő birtokában boldog leendek. Úgy van, kedves
               barátom! ő irántam érez, s én Nincsin kívül nem találtam senkit, a kit szerethetnék,
               a ki hajlandóságomat inkább érdemlené. Characterben ő még felülhaladja Nincsit; de
               épen e két tekintet elég ok arra, hogy birtoka után ne vágyjak. A ki annyi érdemmel
               bír, mint Teréz, osztatlan szívet kívánhat. Mely hasonlatlan volna a mi egyességünk!
               Ő nekem a maga teljes gazdag szívét, ifjúságot s a szépségnek minden kecseit hozná;
               de hát én? nem semmit azon bizonytalan reménynél, hogy tiszteletem, szíves forró
               tiszteletem, idővel talán szeretetté fogna válhatni. Elhallgatom a mit beteg
               állapotom mondhatna; értsd meg, s vedd a mondottakhoz, hogy nekem alig van egy
               csöndes pillantatom, idegeim a rettenetes szenvedések által meg vannak rontva, s
               kedvetlen­sé­gem igen is gyakran föl nem derülhető komorsággá sülyedez. Oda van az
               egykori szelídségem, s annak helyébe most hajthatatlan fejesség, makacsság lépett. S
               ha mind ez nem volna is, előttem a képe mi voltam egykor, s most szerencsétlen
               vagyok. Ha ezekre azt mondanád, hogy Teréz engemet ismer, hogy tudja milyen vagyok;
               ezt kérdeném tőled: Ha látnád, hogy a gyermek késhez nyúl, elégnek tartanád e
               megszóllítani? vagy elkapnád előle akármint fityogna? S elménk mikor hasonlít inkább
               a gyermeki korhoz, mint midőn szeretünk?</p>
            <p>Hagyd el tanácsaidat, kedves! Elmult az idő, melyben nekem szabad volt reménylenem,
               hogy egy szeretetre méltó leány birtoka szerencséssé tehet engem és őtet az enyém.
               Egy zivatar korán felhozá reám az őszt. Hagyj engem! Én már fonnyadok. A ki engem
               élni s szenvedni hagya, meghallgatá kiáltásomat. Intésére előállott a halál, s
               kijegyzett azoknak jegyekkel, kik közel vannak a megszabaduláshoz, s arczomról
               letörlé az egészség és ifjúság színét.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Bécs, jun, 3.</p>
            <p>Ez órában veszem a hírt, mely téged is elrettente, mint engemet, s ez órában indulok
               Sághra. Oh, ha a szegény bátyámat már életben nem lelem, s azon édes örömtől is
               megfosztatom, hogy neki az ő sok kegyét, részvétét, szeretetét, barátságát
               meghálálhassam. - Jer te is, késedelem nélkűl.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Ipolyságh, jun. 8.</p>
            <p>Most csak azt, hogy a bátyámat életben lelém. Nagyon el vagyon gyöngülve; s mind az
               orvos mind én is attól rettegünk, hogy a szél, mely bal részét megsújtotta, egy újabb
               csapást adhat neki, s eloltja életét.</p>
            <p>Oly tikkadtan, oly elerőtlenedve érkezém ide ma reggel, hogy másnak karjára vala
               szükségem, midőn neki elébe léptem. Kibeszélhetetlen az az elgyöngülés, melylyel én
               néztem őtet, s ő viszont engemet. Lassadán meggyűltek könyűi, s mind a mit
               mondhatott, e két jelentős szóból álla: Szegény öcsém! - Láttam, hogy ez az
               ellágyulás neki ártalmas, s oly szín alatt, hogy álomra vala szükségem, engedelmet
               kértem tőle ágyba mehetni.</p>
            <p>Mihelyt a húgomat magára hagyhatod, kérlek, siess ezt a tiszteletünkre méltó öreget
               jelenléted által megvigasztalni. Csókold őtet nevemben, őtet, s a kedves most
               szülöttet!</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Ipolyságh, jun. 12. </p>
            <p>Megtörtént a mitől rettegék: a bátyám nincs többé. Egy másodszori kemény csapás
               egyszerre vete véget szép életének. Én ágya mellett voltam, s örvendek, hogy
               szemeinek befogásával én tehetém körülte az utolsó szolgálatot. Egy néma csók, melyet
               könyűk nélkül, de kővé vált szívvel nyomtam hideg kezére, volt szomorú tolmácsa
               hálámnak, tiszteletemnek.</p>
            <p>Holnapután fogjuk szent tetemeit általadni a földnek, a szerint, a hogy azt maga
               kívánta: nem kriptába, hanem azon diófa alá, melyet első ifjúságában ültetett, minden
               czifra emlék nélkül. - Az a közönséges szomorúság, mely itt mindent, cselédjeit s
               alattvalóit elfoglalta, szükségte­lenné teszen minden pompát, melylyel hiúságát az ál
               szomorúság szokta leplezni.</p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Ipolyságh, jun. 29.</p>
            <p>Endrédi azt tanácsolja, azt tanácsolja az orvos is, hogy menjek hozzátok. Szívem azt
               inkább tanácsolja, náloknál. Mihelyt egészségem, mely a siettetett út és ezen halál
               által oly sokat szenvedett, megengedendi, nálad leszek, s a ti karjaitokban fogok
               éledni új életre. </p>
            <p> </p>
         </div>
         <div type="chapter">
            <head>BÁCSMEGYEI MAROSIHOZ</head>
            <p>Ipolyságh, sept. 27.</p>
            <p>Nem sokára, te kedves, általesem szenvedéseimen, itt a hideg ősz; s ha a fáról leesni
               látok egy levelet, úgy tetszik, mintha az életnek új erejét veszteném el - s
               hiheted-e, hogy ez engem rettent? Kedves nekem, igen kedves e gondolat: Szélen állok!
               - Midőn a tavasz megint itt leszen, s virágot s új életet önt a földre, csöndes álmot
               fogok aludni a sírban. Akkor járulj te a boldoggá lettnek sírjához, s mondd magadnak,
               hogy én a te bánatodnak s e név nélkül való érzéseknek ezt a pillantását érzettem, s
               egy gyönge tavaszi szellő fújja el könycseppedet, hogy azt Klárid orczádon, midőn
               hozzája visszatérsz, meg ne sejtse.</p>
            <p> </p>
         </div>
         <div type="chapter">
            <head>ENDRÉDI MAROSIHOZ</head>
            <p>Buda, októb. 8.</p>
            <p>Hogy levelem nem egyenesen hozzád, hanem tiszttartódnak borítékja alatt megyen, már
               gyanítathatja veled, hogy a hír, melyet hoz, nem lehet örvendetes. Vigyázz, hogy azt
               hitvesed elkészülés nélkűl meg ne lássa; a hír bátyját illeti.</p>
            <p>Hasztalanok voltak igyekezeteim elvonni őtet budai útjától, hol be nem hegedett
               sebeit ezer emlékezeteknek kelle föltépni; oly makacsul ellene szegzé magát
               tartóztatásaimnak, hogy legjobbnak láttam neki magamat megadnom. Minden lépés, mely
               bennünket Budához közelebb juttatott, szemmel látható zavarodást szüle lelkében, s
               Dorogon, hol szekerünknek megigazí­tása miatt nem meheténk mindjárt tovább, oly
               szertelenül élessé leve, hogy reszketnem kelle egészségeért. Sokáig tartó
               kedvtelenségéből a postamester gyermekeinek nyájaskodásaik föl kezdék vala már
               vidítani, midőn kürtölést hallánk, s kevés pillantatok mulva - képzeld a történetet!
               - Szentpéteri s felesége a szobába lépének. A megháborodás ezekben csaknem oly nagy
               vala, mint a mi szegény barátunkban, de ezek csak első pillantattal voltak
               megzavarva; a váratlan látásból eredő megszeppenést a legszívesebb, legforróbb
               örvendés váltotta fel, s mind Szentpéteri, mind felesége nyájassággal, barátsággal
               üdvezlék Bácsmegyeinket. Ez renge egész testében. Nincsi mind azt a mit a legbarátibb
               indulat s egykori szerelmének emlékezete, férje, valamint a legszentebb hűség és a
               hála érzései mondathatnak, azon hévvel ömledezteték, melyet természetessé tehete
               annak érzése, hogy a Bácsmegyei inségének ők az okai. De ez a nyájasság, ezek a
               gondok még ingerlették a szenvedő gyötrelmeit, s Bácsmegyei az elkeseredésnek
               legmélyebb lépcsőjére sülyede. Nincsi próbát tett, ha fiának előmutatásával, kit
               cselédje karján tartott, szerencsétlen barátját fölvidíthatná e, s nevén szóllítá a
               gyermeket, kit a Bácsmegyei nevére s férjéére s onkeljéére Sándornak neveztetett, s
               fölnyújtotta azt a mi barátunk csókjára. Ennek lelke nem birta súlyát, s kénytelenek
               valánk őtet ágyba tenni. Szentpéteri éle az alkalommal, s magunkban hagya. Nincsi
               veszteg maradt, a legszívesebb részvéttel igyekezett barátja szenvedéseit enyhíteni;
               vigasztalta, hizelkedett gyöngeségeinek, s erőlködött titkolt reszketések alatt
               elfojtani könyűit, melyek egyszerre rohanának elő, s csöndes szenvedései jajgatássá
               váltak. Ez Bácsmegyeit magához hozta; felszökött ágyáról; régi erejét visszaadá a
               fölriadt szerelem; s Nincsinek lábaihoz rogyott. Ajkaik véletlenül összeforradtak, s
               Nincsi tartózhatlanul sírt. S te sírsz, örök barátnéja lelkemnek? kérdé Bácsmegyei,
               fölemelkedvén s karjai közzé fogván a szép sírót. Nincsi, te sírsz? Oh sírj! sírj!
               véremmel érdemeltem ez enyhítést. Ekkor újra megölelé őtet, s mindketten összerogytak
               volna, ha nem siettem volna segédjekre. - Ez életben el vagy rabolva tőlem, mondá
               most neki több eszmélettel, több erővel, nagyobb csenddel: de Nincsi, jön egy más
               élet, egy más jobb élet, s te ott nekem vissza lészesz adva. - Kocsisunk jelt adott,
               s én emlékeztetém Bácsmegyeit, hogy mennünk kell. Merően néze szemeimbe. Nincsi
               zsebkendőjébe rejtette el ázott arczát. Szentpéteri bejött. - Utolszor ez életben!
               monda Nincsihez, s együvé fogván őtet és férjét, megcsókolá mindkettőjöket, s
               eljövénk.</p>
            <p>Budáig eltiltott a beszédtől, s magába sülyedve ült a szekérben. Rettegtem életéért,
               mely ezen rázkodtatás által sokat szenvede. Az orvos újabbi vérindulástól tart. -
               Minden póstával fogod venni tudósításaimat.</p>
            <p> </p>
         </div>
         <div type="chapter">
            <head>ENDRÉDI MAROSIHOZ</head>
            <p>Buda, októb. 10.</p>
            <p>Az éjjel aludt, de keveset s hánykódással. - Képedet és feleségedét általhozatá fekvő
               szobájába. - Írd meg nekiek, monda, hogy szereteteket most meg nem köszönhetem; de
               lesz idő, melyben fogom.</p>
            <p>Dél után 2 órakor.</p>
            <p>Rendbe hozatá mindenét, s resignálva van. Csöndesen várja a gyógyulást, vagy
               kínjainak végét.</p>
            <p>Októb. 11. 2 órakor reggel.</p>
            <p>Rosszabbúl van. Nem szólhat. Szemei ázva vannak.</p>
            <p>4 órakor.</p>
            <p>Általesett rajta! - Írtóztató phantasieből tért magához. Érzette, hogy itt van vége,
               de attól nem rettegett. - Minek harangoznak? kérdé, midőn én épen kifordultam. Egy
               gondolatlan azt felelé, hogy valaki haldoklik. Én ezen pillantatban léptem be. Kezem
               után nyult. Köszönöm hűségedet! monda. Üdvözöld Nincsit, s az én kedves jó hugomat s
               férjét! s a halál alvása csöndesen vitte által az örökkévalóság hosszú éjébe.</p>
            <p> </p>
         </div>
         <div type="chapter">
            <head>TOLDALÉK SZALIE JÜLIEHEZ</head>
            <p>A bártfai feredőben.</p>
            <p>Harmadik és negyedik leveleimből, kedves barátném, eléggé érthetéd, mely boldog
               napokat élek itt, mely boldogokat nevezetesen a tiszteletre s szeretetre legméltóbb
               asszony csudá­lásában. Rajzolatomnak, melyet felőle e két levelemben tevék, felette
               szerencsétlennek kelle lenni, ha őtet az után alkalmasan nem ismered. De a mely
               történetet neked e mostani levelem viszen, az úgy kívánja, hogy az egyetlennek, a
               hasonlíthatatlannak, újabban s bővebben fessem képét, s még külsőjére is
               kiterjeszkedjem, hogy őtet mint tükörben szemlélhesd - mert őrajta nincs semmi, a mi
               az egészre szükségesképen ne tartozzék, nincs semmi, a mi az egésznek hatását ne
               segélje. Osztán - mert ki kell mondanom, kedves leány, - te őbenne egy régi
               ismerősödre találsz, s álmélkodni fogsz, ha majd való nevét hallandod, ki az, a kit
               én ennyire csudálok, ennyire szeretek. Oh miért, de miért nem fogadhatád el az anyám
               ajánlását, hogy velünk együtt jőjj el te is! mily nagy volt volna most örömed,
               megtestesülve látván azt az ideált, melyet az asszonyi rény és érdem felől magunknak
               mindketten csinálánk, és a melyet én itt, elveszve semmiségemnek mély érzésében,
               religiói tisztelettel látok és hallok reggel óta mind addig, míg a társaság
               szélylyeloszol s kiki nyugalomra tér.</p>
            <p>Consiliárius Belényesi egyike a szeretetre legméltóbb férfiaknak. Nagyon meg kellene
               csalnom magamat, ha közelébb nem volna a hatvanhoz, mint az ötvenhez; és mégis
               mindent, a mit rajta látunk, őszülni s ritkulni alig kezdő haja, színes és
               barázdátlan képe, ép egészsége, és kivált lelkének vidámsága s kelleme, valamint
               könnyű mozgása s ízletes öltözete, tíz esztendővel ifjabbnak akarják tartatni.
               Moralitása a legtisztább, elméje igen mívelt, s tónja olyan, hogy bizodalommal s
               szeretettel tölt el túl a tiszteleten maga iránt mindent, a ki körébe lép. S az én
               asszonyi ideálomnak ez a férfiideál leve férje! Soha Hymen két összeillőbb lelket még
               együvé nem szőtt. - De feledni kezdem, hogy itt nem az úr, hanem az asszony képe az,
               melyet elődbe tennem kell.</p>
            <p>Ha Belényesi első pillantással imponál, s felsőbbségét még a gondatlanokkal is
               érezteti, a consiliáriusnéban egynél több megtéved első látása alatt: de nincs oly
               gondatlan, elmétlen, hogy egy második pillantással magához ne térjen, és hogy kit
               lát, teljes mértékben ne érezze. Amaz a mint mondám, egy szép ábrázu, deli és lelkes
               férfi: ez egy szerény asszony, a ki semmivel sem csinál lármát, és a kinek bájoló
               hatalma kaczérságnak látszik; ha tudniillik a kaczérság többet nem talál tenni, mint
               a mit coquetterienek mondunk. - Bocsásson meg az igazság, hogy őfelőle szóllván, e
               gyalázatos nevezettel élni merészlettem; de az a báj, mely ezt a páratlan teremtést
               elfutja, ámbár ő merő természet és valóság, s ámbár benne nem lelni semmit abból, a
               mi façonnirozott, oly ellenállhatatlan erővel bír, hogy látója kisértetbe jő azt
               mesterkélésnek venni. Szavainak már csak hangzása is, maga az a szózat, mely ajakiról
               foly, olyan, hogy a hallót egészen megrázza, s belső részeig rezeg. Termete s
               testessége középszerű, hajai szögek, szine halvány, s az egész physionomie lankadást
               mutatna, ha rajta a legszebb két szem, kék mint az ég legtisztább azurja, életet nem
               öntene el. Valamit egy jószületésü személyben találni óhajtunk, mind azt neki teljes
               mértékben megadta a nevelés, s a természet a nevelésnek nagyon megkönnyítette
               munkáját: de ő bölcsebb és jobb, minthogy ez ajándékokkal s szerzeményekkel
               szükségtelen és helyén kivül élni akarjon; s nem affectálván semmit, minden
               mesterségeiket a ravaszkodóknak végtelenül maga megett hagyja.</p>
            <p>Te egyike vagy azoknak, édes barátném, a kik, engemet dicsérni szeretvén, felőlem azt
               mondják, hogy nekem épen azon mértékben tulajdonom a jóknak tisztelete, a mások
               érdemeiknek megismerése és az a heves vonszás irántuk, a mely mértékben sok társaink
               a nevetségest szokták hajhászni, s azoknak felfedezésekben mulatságot lelnek; s ha
               valaha, most érzem magam is, hogy e magasztalást, a leghízelkedőbbet, a mit
               képzelhetek, valamennyire érdemlem. Mert mióta ezt a nagy, ezt a jó asszonyt látom,
               bátortalanul forgok körülte, s minden szavát, minden intését lesegetem. Ugy hittem,
               hogy titkomra senki nem eszmél, s a figyelmet, melyre általa magamat méltóztatva
               látám, mennyei jóságának kezdettem tulajdonítani: de halld a scénát, melyet neked
               sírva beszélek. - Tegnapelőtt reggel az anyám későbben kele ki ferdeje után ágyából
               mint máskor szokott, s így a társaság már régen együtt vala, midőn mi is közéjök
               lépénk. - Egy lengyel asszonyság Belényesiné felé intézte szavait, s figyelmessé
               tevé, hogy az inséparable is jő. A társaság kegyesen itéle felőlem, s míg én,
               mindezek felől semmit sem sejdítve, közzéjek érék, mindnyájan kérék a
               consiliáriusnét, hogy a kis szerényt köszöntené leányának. Ez a mint az anyám és én
               fellépénk, elmondá nekem mi történt, s a legkegyesebb kifejezésekkel, hogy ezt
               másoknak súgallásokból ugyan, de tulajdon mozdulatából cselekszi, szívére szorított s
               megengedé, hogy anyjának szólítsam. Érzéseim nem leltenek szót, s minden eszmélet
               nélkül lerogytam lábaihoz, s itt fogadtam neki sírva gyermeki hív tiszteletet. A
               jelenvalók látták, hogy mélyen meg vagyok illetve, és hogy örömemben renge minden
               tetemem, s tapsolni kezdének, hogy magamhoz térhessek: de gróf Odolinszkyné
               megújította a scénát. Egy ily jó gyermeknek, mondá franczia nyelven, nem elég, anyát
               adnunk: nevezze atyjának a tiszteletre legméltóbb férfit is; s megfogván jobbomat,
               hetven esztendős generál Vasvárihoz vezete. Jer, kedves leány, úgy mondá a grófné, s
               emlékezzél róla, hogy e szerencsét nekem köszönheted. A tiszteletreméltó öreg azzal a
               nyájassággal fogadta a grófné kérését, mely senkinek nem lehet inkább tulajdona, s
               örülve fogadott, mintha az neki volt volna megtiszteltetése, gyermekének. Hagyj
               megpihennem, s úgy osztán a történetet, melyet beszélni akarok.</p>
            <p>Ma reggel consiliárius Belényesi, s az én, kedves anyám a consiliáriusné, és én -
               mert a gyermekké fogadás aktja óta vagyok igazán az elválhatatlan - kiindúlánk a
               széles alléen, s még távolról meglátánk a generált, hátradőlve egy gyepszéken, hogy
               egy könyvben elmerülve olvas. Ha meg nem pillantott volna, örömest vevénk vala más
               útat, de így többé őtet el nem mellőzheténk. Félre tette a könyvet, s szemüvegeit
               elrakván, nyájasan üdvözle. - Gyermekké teve ez a könyv, úgy monda, s egy gyönyörrel
               éltetett, mely előttem már sok esztendő óta ismeretlen - sírtam - s leányka! Jülie!
               találd mi vala a könyv? - A te Bácsmegyeid! - A consiliárius tudakozá, ha a generál a
               könyvet most olvassa-e először, vagy az talán azon olvasásai közé tartozik, melyet
               bizonyos situátiók közt megszerete, s most nem magáért a könyvért, hanem az általa
               megujított emlékezetek miatt olvas. Vasvári felelt, hogyha úgy volna, nem általlaná
               megvallani; az öreg kornak alig maradtak más örömei, mint a vissza­emlékezés, s ő az
               emberi tiszta érzésekért nem pirúl: de a könyv előtte tegnapig ismeretlen volt; egy
               fiatal ember tevé reá figyelmessé, kit gyönyörködve néze még a nap felkelte előtt
               olvasni és belőle az olvasás közben jegyzéseket tenni; megkedvelte az ifjú
               szorgalmát, látni akarta ki légyen, s szorgalma mely könyvet illet, szóba eredt vele,
               elszomorodott látván, hogy lelkét román által gyengíti, s megintette, hogy idejével
               bánjon eszesebben. De az ifju felelt, hogy a mint excerptái bizonyítják, ő a románban
               nem a románt olvassa, noha aestheticai s psychologiai tekintetekből azt is pirulás
               nélkül lehetne; s így, magam is kedvet kapék olvasására. - S generál úr messze
               haladott olvasásában? kérdé Belényesiné. Szintén a gyászos katasztrófig, mélt.
               asszony, felele Vasvári. - Én ismerem a könyvet, monda ez; szabad volna-e tudakoznom,
               mit itél generál úr a Nincsi charaktere felől? - Az, feletti Vasvári, kiméletlenül s
               terhelve van festve, de azon felakadni nem lehet; ha a leány és szülei hibásoknak nem
               volnának hagyva, Bácsmegyeit nem fogná szánhatni az olvasó, s a román eltévesztette
               volna a maga czélját. Az effélék költemények, s oly könnyedén kell vennünk, mint
               költeményeket venni illik. Az olvasó nem gondol vele, való történetet olvas-e vagy
               költeményt; néki elég, ha szíve az édes-keserű érzései közt kedvére gyötrettetik. -
               Belényesiné hallgatott: de nékem homályos előérzéseim voltak, hogy a kezdést valami
               komoly fogja felváltani, mely meg is lett. Belényesi kérdőleg és kérőleg tekintett
               hitvesének szemeibe s az asszony elpirult. - Generál urnak, monda rövid gondolkozás
               után Belényesi, nem lesz kedvetlen, ha kimondom, hogy az a Nincsi, a kit itten festve
               lát, senki nem egyéb mint az én kedves Cecilem, és hogy én a hűségtelen, hálátlan
               Szentpéteri vagyok, s ha generál úr időtöltést lelne történeteinknek
               végighallgatásában, az én barátném és én örvendeni fognánk, ha egy tisztelt
               barátunknak részvétét s mentségeit tapasztalhatnánk azon félreértéseknek jutalmául,
               melyeket reánk a Bácsmegyei leveleinek kiadója vont. - Belényesiné igy kezdte
               beszélni a történetet: </p>
            <p>Gondosabb, bölcsebb szüléket képzelni nem lehet, mint azok voltak a kiket nekem ada
               áldásul az ég, a gyermek soha inkább nem szerettetett, mint én. Belépvén azon
               koromba, midőn már elmélkedhetém, egészen magamnak hagyva érzettem magamat, de úgy,
               hogy szüléim szűntelen szemmel tartottak; s e látszatos szabadságban senki nem lehete
               kevésbbé szabad s inkább fogoly mint én valék. Atyám és anyám, legszebb példái a
               házassági egyességnek s barátságnak, jó eleve megismertetének azon pálya örömeivel s
               veszélyivel, mely reám vár; s midőn mások vezető nélkül taszítatnak ki az ifjúság
               örvényeire, nekem mindenkor a házasság tétetett ki tárgyképen, mely a mint az atyám
               előttem is szerette emlegetni, a mi nemünknek egyetlen ösvénye. Szüléimnek nagy
               gondja volt, hogy romlott ember, és nem kevésbbé, hogy romlott asszony, társaságomba
               ne lépjenek, hogy a köz veszettség árja által el ne kapattassam: de a jókat önmagok
               vezették felém, s ezekkel társalkodván, tökélletesen szabadon hagyva érném magamat.
               Az atyám szoros barátja volt a Bácsmegyei atyjának, s ez a barátság, az által, hogy
               mindketten consiliáriusok voltak a helytartó tanács mellett, s így őket a szív
               érzésein felül a hivatal is egyesítette, még szorosbb lett. Szót adtak egymásnak,
               hogy ha az az ifjú, kit a kiadó Bácsmegyeinek nevezett el, önmagától találna birtokom
               után vágyni, s ha én iránta hajlandó­ságot mutatandok, párok legyünk. Én tizenkét
               esztendős gyermek valék midőn ő, húsz eszten­dős korában, iskoláit elvégezte, s
               Göttingába, onnan pedig Ángol-, Franczia- és Olaszországba küldetett. Az atyám és az
               ő atyja, úgy szólván, egy házat csináltak; s én, még gyermek, az iskolából haza jött
               s kevés hónapok mulva elutazott ifjat úgy néztem mint testvéremet, s úgy fogadtam,
               midőn öt esztendő múlva útazásaiból haza jött. Igazságos valék iránta, megismertem
               érdemeit, s tiszteltem benne azt a szép lelket, mely véle az őrűltek útjaikat
               kerülteté, mely őtet a részegek nagy seregében józanon tartotta; de az a
               hajthatatlanság, mely igen is gyakorta a kevélységig s keménységig ment, eltola tőle,
               s őtet, a ki szeretetni kivánt, nekem félelmessé tevé. Mert hogy azok az épületes
               scének, melyeket e levelek emlegetnek, azok a hűség esküvései, azok a magányos
               sétálások, csak a kiadó czifrázmányai, arról senki nem kételkedik, ha engem félre
               érteni akarna is, a ki szüléimet az ő bölcsen sanyarú nevelésekben ismerte. - Az én
               barátom soha nem volt eléggé csendes, látni mint áll ő énnálam, s érezvén a maga
               becsét, s nem is képzelvén, hogy másként fogadtathatnék mint fogadtatni akart,
               barátságomat hajlandó­ság gyanánt vette; s innen eredtek panaszai, vádjai,
               szerencsétlensége, melyet makacsul ön maga ingerlett, és a melyben szertelen lelke
               még gyönyörűségeit találta.</p>
            <p>Azonközben Bácsmegyeinek atyja meghalt, s a nádor-ispán, s az ország bírája s mások
               nagyjaink közzül, s maga az atyám is, igyekeztek annak sok érdemeit a fiában
               megjutalmazni. Nem mehettek vele semmire; a különös útakat szerető nem engede az
               intésnek, s barátjai el kezdének hűlni iránta. Az atyám megsejté benne az erőt vevő
               hypochondrie jeleit, reszkete, hogy férjül találom választani, s kitapogatván
               hajlandóságaimat, intett, hogy társalkodásomban legyek szemes és magamat semmire ne
               kötelezzem. E rettegések közt a férjem, Bácsmegyeinek iskolai barátja, Budára jött,
               meglátott, megkedvelt s bizonyossá tévén magát hajlandóságom felől, bejelentést tett
               szüleimnél, kik őtet két kézzel fogadták. Így én magam s szüléim az állhatatlanság,
               hívtelenség, fortélyos bánás vétke alól alkalmasan mentek volnánk; mert bizony az
               élet nem román és a román nem élet; egyedül férjem terheltethetnék hálátlansággal,
               barátságtalansággal; mert, ha a kiadó azt világosan nem mondja is, ki nem érti, hogy
               a férjem, vagy a maga románi nevével Szentpéteri, tudta, hogy a leányt a kit ő
               veszen, bírni Bácsmegyei is óhajtotta? Az atyám valóbb characterű ember volt,
               minthogy ezt az előtt a ki jobbomra vágyott, elhallgathatta volna, s én úgy valék
               nevelve, hogy neki mindent elmondjak, készebb lévén vétkesnek ismertetni, mint
               hamisnak. De Szentpéterinek e részben nem kelle világosítás; ő ismerte barátjának
               különösségeit, s tudta, hogy az ily characterüekkel kimélések, utána járások által
               boldogulni nem lehet, s méltónak látta, hogy birtokomért a veszedelmes lépést
               megtegye, s annál inkább, mivel bizonyos volt az iránt, hogy sem én nem fogtam volna
               az ő ismeretsége nélkül is soha arra hajtatni, hogy Bácsmegyeinek jobbját elfogadjam,
               sem Bácsmegyei nem tudta volna magát soha arra juttatni, hogy jobbjával
               megkínáljon.</p>
            <p>Az öreg generál a consiliárusnénak utolsó szavai által a maga kedvelt ideáinak körébe
               löketett, s a katonai élet magasztalásába kezde ömledezni, mely, a mint mondá, a
               hypochondriásoknak legjobb gyógyító helyek. Soha nekem édes Jüliem, ez a kar
               tiszteletesbb alakban még meg nem jelent, mint mióta ezt az urat ismerem. Minden
               cselekedete, minden szava a rendhez szokott, rendben gyakorlott embert festi; s ha
               haza megyek, elbeszélem a bátyámnak, hogy végre láttam egy valakit a kinek élete a
               Kategorischer Imperativot bizonyítja. Nyaka körül függ a Tereziai kereszt pántlikája,
               de vitézsége felől még világosabban szól az a gyönyörű vágás, mely bal orczáján végig
               nyult. - Mi egy hét mulva itt hagyjuk e gyönyörű, s nékem ugyan feledhetetlen helyet,
               s így nem sokára szóval pótolom ki sietve tett írásom hézagjait. Élj boldogul kedves
               barátném, s várj, mint szoktál, kiterjesztett karokkal!</p>
            <p> </p>
            <p>.oOo.</p>
            <p> </p>
         </div>
      </body>
  </text>
</TEI>
