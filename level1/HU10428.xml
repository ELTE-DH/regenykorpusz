<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU10428" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>A csipkeverő leány : Regény : ELTeC edition</title>
				<author>
					<persName>
						<surname>Szomaházy</surname>
						<forename>István</forename>
					</persName>
					<date from="1864" to="1927">1864-1927</date>
					<idno type="VIAF">73382097</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">30933</measure>
				<measure unit="pages">65</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>A csipkeverő leány : Regény</title>
					<date>2012-03-02</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/10400/10428"/>
					<respStmt>
						<resp>Original Electronic Edition</resp>
						<name>Varjú Mária</name>
						<name>Varjú Mária</name>
					</respStmt>
					<bibl type="digitalSource">
						<title>A csipkeverő leány : Regény</title>
						<date>2012-03-02</date>
						<ref target="http://kindlevarazs.wordpress.com/kindle-teka/"/>
					</bibl>
					<bibl type="printSource">
						<title>A csipkeverő leány : regény </title>
						<author>Szomaházy István</author>
						<pubPlace>Budapest</pubPlace>
						<publisher>Singer - Wolfner</publisher>
						<date>1921</date>
						<ref target="http://mek.oszk.hu/10400/10428/pdf/"/>
					</bibl>
				</bibl>
				<bibl type="firstEdition">
					<title>A csipkeverő leány : Regény</title>
					<author>Szomaházy István</author>
					<date>1920</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T4"/>
			</ns1:eltec>
		</xenoData>
		<revisionDesc>
			<change when="2020-07-23"/>
			<change when="2020-11-13"/>
		</revisionDesc>
	</teiHeader>
	<text>
		<body>
			<div type="chapter">
				<head>
                  I.
               </head>
				<p>
                  A fiatalember, fényes cilinderét a kezében tartva, tanácstalanul
                     nézett körül a szinpadi folyosón, mely e pillanatban - felvonás vége lévén -
                     tele volt a házi főpróba személyzetével. Öltöztetőnők, kötéssel a kezükben, a
                     kar félmeztelen hölgyei, magánszereplők, akiknek festett arcbőre szinte
                     lilaszinü volt a borongós reggeli világosságban, ügyelők, tüzoltók, ujságírók,
                     rikácsoló színpadi mamák zsibongtak a keskeny folyosó félhomályában, ahonnan, a
                     színpadra vezető ajtón keresztül, most be lehetett látni a bretagnei piac
                     kopott díszleteire, melyek közt ingujjas munkások sürgölődtek. A fiatalemberre,
                     aki makulátlan eleganciájával épp a forgatag legközepére kerül, oly hatást tett
                     mindez, mintha a himzőrámára kifeszített vászon visszáját látná; de nem igen
                     ért rá, hogy hasonlata fölött tünődjék, mert egy sárgakabátos, züllöttnek
                     látszó férfi, aki óriási, nyitott könyvet tartott kezében, most kérdőleg feléje
                     fordult:
               </p>
				<p>
                  - Keres valakit?
               </p>
				<p>
                  A fiatalember, cilinderét félkörben tartva, udvariasan
                     meghajolt.
               </p>
				<p>
                  - Az igazgató urhoz jöttem, de nem találtam az irodájában. Ha
                     esetleg alkalmatlan időpontban jöttem volna...
               </p>
				<p>
                  - A direktor amott beszél a karmesterrel, - vágott közbe
                     türelmetlenül a sárgakabátos, míg borzas fejével, mely nem igen mutatta a fésü
                     és a hajkefe nyomait, a nézőtérre vezető vasajtó felé mutatott.
               </p>
				<p>
                  Az idegen elszántan átgázolt egy sereg rikácsoló, fiatal leányon,
                     akik láttára érdeklődve szétrebbentek, beleütődött néhány munkásba, akik
                     süketen és vakon rohantak feléje egy hatalmas oldalfallal, s udvarias
                     várakozással állt meg az igazgató háta mögött, aki gúnyos arcfintorítások
                     között beszélt a kecskeszakállas magyar Offenbachhal. Pár pillanatig szerény
                     visszavonultságban nézte a két élénken tárgyaló szinházi rókát: a komédiásarcu,
                     borotválatlan vén embert, aki kopasz fejebubján hetykén félrevágott kemény
                     kalappal, panyókára vetett felsőkabáttal, ravasz vércse-tekintettel himbálta
                     magát a féllábán, s a cingár, vörös, mefisztóarcu, cinikus muzsikust, aki a
                     tisztelet minden külső jele nélkül hallgatta, miközben a vörös kocsismellényén
                     fityegő óralánccal játszott.
               </p>
				<p>
                  Az igazgató most hirtelen visszafordult és megpillantotta a
                     hajadonfővel álldogáló idegent, aki még mindig udvarias türelemmel várakozott
                     az élénk eszmecsere végére.
               </p>
				<p>
                  - Oh, maga az Szebenyi úr! Miért nem üzente át az irodai
                     szolgával, hogy várakozik rám? Kérem, tegye föl a kalapját, mert olyan
                     léghuzamot kap, hogy egész életén át megérzi.
               </p>
				<p>
                  Karonfogta a fiatalembert és előzékenyen átkalauzolta a szereplők
                     és naplopók sokaságán, akik most már valamennyien feléje fordultak, hiszen a
                     nyersszavu és udvariatlan szinházi zsarnok nem igen szokott kitüntetni halandó
                     embert ilyen gyöngéd szavakkal. Száz pirosra festett női ajkon, száz
                     kifényesített pupillán lebegett a kiváncsi kérdés: ugyan ki lehet ez? Nem
                     inkognitóban levő uralkodó herceg? Pompás és divatos császárkabátja, diszkrét
                     écharpe-je, melyben egy szivárványos gyémántcsöpp ragyogott, francia lakkcipője
                     és angol államférfiakhoz se méltatlan sávos nadrágja épp úgy előkelő és más
                     világból való férfire vallott, mint ünnepiesen komoly arca, világosszőke,
                     angolos bajusza, s kezeinek arisztokratikus karcsusága, mely legbiztosabb jele
                     a származás előkelőségének. Nem, az már az első pillanatban is bizonyosnak
                     látszott, hogy a jövevény nem ebbe a világba tartozik; figyelmessége, mellyel a
                     vén komédiás szavait hallgatta, mozdulatainak ceremóniás szögletessége, félénk
                     és udvarias oldaltvonulása, nehogy a legutolsó kóristának is alkalmatlan
                     legyen, s lesütött szeme, mely a legtüzesebb, ifju pillantásokat is tudatosan
                     elkerülte, mind a jólnevelt idegenre vallott, aki egy más, ismeretlen világból
                     tévedt ide a gondtalan bohémség szigetére. A feszültség, mellyel inkognitóját
                     fellebbenteni próbálták, már-már veszedelmes arányokat öltött, mikor a nagy
                     művésznő, a szinház szerencsecsillaga, kandirozott mosolygásával hirtelen
                     kilebbent rózsaszinü babafészkéből, melyet rossz nyelvek az örök fiatalság
                     boszorkánykonyhájának neveztek.
               </p>
				<p>
                  - Tetszettem neked egy kicsit? - kérdezte valami egzaltált
                     élénkséggel, miközben forgószél módjára csimpaszkodott a cinikus, vén komédiás
                     nyakába, aki kedveskedve megcirógatta, mint a viháncoló paripákat szokás, de
                     közben óvatosan ügyelt, nehogy üdvöskéje arcáról a rózsás fiatalságot
                     letörölje.
               </p>
				<p>
                  A művésznő most egy oldalpillantást vetett a fiatalemberre, aki
                     vérvörös arccal meghajolt előtte, az igazgató pedig, panyókára vetett
                     télikabátját egy ügyes mozdulattal megigazítva, ünnepies pátosszal
                     szólott:
               </p>
				<p>
                  - Bemutatom neked Szebenyi Györgyöt, legközelebbi operettünk
                     komponistáját, akiről a világ eddig csak azt tudta, hogy milliomos, de aki, ha
                     most kezdené is, milliókat szerezne. Akarsz velem fogadni, hogy két hónap mulva
                     egész Budapest tele lesz a „Csipkeverő leány” melódiáival?
               </p>
				<p>
                  - És nekem fogja adni az operettje címszerepét? - kérdezte a
                     művésznő oly elragadtatással, mintha Szebenyi György e pillanatban egy párisi
                     palotát, egy cannesi villát, két autót és egy rue de Rivoli-i ékszeresboltot
                     helyezett volna hódolattal a lábaihoz.
               </p>
				<p>
                  - Óh, nagyságos kisasszony, boldog vagyok, ha játszik a
                     darabomban! - mondta Szebenyi György egy hálás és diszkrét csókkal, melyet a
                     művésznő agyonápolt kezére lehelt. De rögtön elpirult a felindulástól: a kis
                     kéz szinte szerelmesen belesimult az övébe, s oly friss erővel szorította meg
                     az ujjait, mintha a legédesebb titkot közölné vele.
               </p>
				<p>
                  - Szinpadra, szinpadra, kezdjük a második felvonást! - kiáltotta
                     most a folyosó végéből a sárgakabátos, mig a kar hölgyei hangos vihogás közt
                     özönlöttek be a színfalak közé, egy kövér öreg nő pedig, aki eddig a spanyolfal
                     árnyékában állott, sietve igazított még valamit a művésznő indiai övén, mely
                     karcsu derekát összefogta.
               </p>
				<p>
                  Az igazgató belekarolt Szebenyi Györgybe.
               </p>
				<p>
                  - Jöjjön, mert ha itt láb alatt vagyunk, hát kidobnak bennünket!
                     Különben is még ezer megbeszélni valónk van egymással!
                  Istennő, csókolom a kezedet, a harmadik felvonás után még
                     okvetlenül eljövök hozzád.
               </p>
				<p>
                  A primadonna arcullegyintette a vén uzsorást, édes pillantása most
                     a csúf szinházi Shylock vércseorrát simogatta végig, de aztán ujra visszatért a
                     szerzőhöz, aki még mindig lángoló arccal állt a színpadi folyosó
                     félhomályában.
               </p>
				<p>
                  - Kedvesem, megtenné nekem azt a szívességet, hogy operettje
                     zongorakivonatát eljátssza nekem? Nagyon terhesnek találná, hogy valamelyik
                     délután felnézzen hozzám? A telefonszámom 15-820, de írja föl, mert nincs benn
                     a könyvben, s értesítsen előző nap, hogy bizonyosan otthon legyek. Pá, kis
                     szerzőm, legyen jó és ne várasson soká, mert komolyan megharagszom magára!
               </p>
				<p>
                  Csókot intve, affektált tánclépésekkel tünt el a színpadra vezető
                     ajtó mögött, s Szebenyi György egy pillanatig ámulva tekintett utána, mert
                     eddig, rövid életében, nem találkozott hasonló asszonytipussal. Furcsa, de
                     csodamódon bájos volt ez a fiatal leány, aki a legelső percben úgy beszélt
                     vele, mintha sok év óta ismerték volna egymást. Mindeddig csak finom,
                     jólnevelt, könnyen piruló, etikettes fiatal lányokat ismert, akik szüziesen
                     egyszerü, divatos ruhákat viseltek, s félénk pillantásokat vetettek az
                     édesanyjukra, ha a látóhatáron házasulandó legény mutatkozott. Milyen más volt
                     ez a húszéves, öntudatos kis nő, aki az imént a kezét megszorította s
                     kedvesem
                  -nek, meg
                     kis szerzőm
                  -nek szólitotta! Szebenyi György előtt, bár a zajos színpad már
                     rég mögöttük maradt, még mindig ott lebegett új barátnőjének szőke parókája,
                     hófehér, mezitelen válla, a fölébe omló királynői hermelinnel, derekának merész
                     karcsusága, a libegő szalagcsokor, mely kicsike arany-szandálját ékesítette, s
                     mindenekfölött édes, meleg, abnormálisan csillogó szeme, amelyben sejtelmes,
                     alig titkolt szenvedélyek szunnyadtak. Csak akkor riadt fel tünődéséből, mikor
                     a vén színházi uzsorás, a nyelvével csettintve, így szólt hozzá:
               </p>
				<p>
                  - Csinos kis bestia, úgy-e, maga is annak találja? Elhiszi, hogy
                     ez ötvenezer koronát keres évenként?
               </p>
			</div>
			<div type="chapter">
				<head>
                  II.
               </head>
				<p>
                  Ismerkedjünk meg kissé részletesebben a figurákkal, akik a
                     szinházi szerelem e lázasan csillogó történetét a következő fejezetekben
                     eljátsszák előttünk.
               </p>
				<p>
                     Az igazgató
                  , Pergámen Sándornak hivják, mint vidéki színlaposztó kezdte
                     pályáját, s valószinüleg mint többszörös milliomos fogja végezni. Mindig
                     csapnivalóan rossz színész volt, de ész, ravaszság és emberismeret dolgában
                     bízvást fölvehetne a versenyt a legügyesebb diplomatákkal. Már gazdag ember,
                     sokkal gazdagabb, mint hiszik, de elvileg még mindig csak készen vett ruhát és
                     cugos cipőt visel, s gyalázatos éhbért fizet mindazoknak, akiket a kényszerüség
                     hozzá láncol. De királyian gavallér is tud lenni, mihelyt érdekei úgy kivánják.
                     A színpadi tudomány a kisujjában van, elméletben többet tud, mint a színészei,
                     a rendezője és a karmesterei együttvéve s csalhatatlan szimata van az igazi
                     tehetségek felfedezésében. A színház szerzőit becstelenül kiuzsorázza, amig
                     lehet, de a fejedelmi előlegektől se riad vissza, ha arról van szó, hogy egy
                     szenzációs darabot megszerezzen. Agglegény, jóval túl van a hatvanon, de még
                     mindig fiatalosan agilis, s akárhányan elhiszik azt a hazugságát, hogy tavaly
                     ünnepelte az ötvenkettedik születése napját. A nők még hatással vannak rá, de
                     elvileg nem kezd ki a saját színházi tagjaival; titokzatos és nagyon alsórendü
                     viszonyai vannak, melyekről azonban az utolsó díszletmunkás is tud. Két udvari
                     szobában lakik, olcsó külvárosi korcsmákban ebédel és közben négyemeletes
                     palotákat vesz, melyeknek házbérét, öt perccel a vétel perfektuálása után,
                     haladéktalanul fölemeli, ötkrajcáros szivarokat szí, s a gazdasszonyainak tíz
                     forintot fizet havonként.
               </p>
				<p>
                     A művésznő.
                   Tizenkilencévesnek mondja magát, de már huszonhárom, a
                     vetélytársai ellenben huszonhétnek mondják. Fiusan nyulánk, de már tul van a
                     süldőlányok esetlen soványságán, s az alakja jóformán a legszebb rajta.
                     Arcbőre, a sok festés ellenére, a legfinomabb pasztellképekre emlékeztet, orrán
                     nyoma sincs az úgynevezett primadonna-piszeségnek, a szeme bársonyosan meleg és
                     mély leányszem, mely néha visszafojtott könnyektől nedves, de néha oly
                     féktelenül és fölényesen jókedvü, hogy a legsavanyubb embergyülölők is
                     beszédesek lesznek láttára. Napsugarasan különös és kissé izléstelen neve -
                     Tavasz Klárinak hivják - már szinte legendás csengéssel bir az egész országban,
                     s győzedelmesen vetekedik a Kossuth Lajos vagy Petőfi Sándor nevével. Ez a név
                     a tehetség, a báj és az okosság szimboluma, - a fiatal leányok szívdobogást
                     kapnak, ha csak említeni hallják. Arcképeit - a legfantasztikusabb jelmezekben
                     - a pusztai úriházak ebédlőjében épp úgy fel lehet találni, mint a lipótvárosi
                     lakások szalonasztalán, s rajongó agglegények ágya fölött. Egyébként a büszke
                     megközelíthetetlenség hírében áll, - bár az ellenszínésznők azt híresztelik
                     róla, hogy erény dolgában még ügyesebb komédiás, mint a színpadon. Bölcsőjét -
                     ha ugyan volt bölcsője - egy józsefvárosi ház udvari szobájában ringatták, egy
                     siralmasan primitiv füszeres bolt mögött, melyben édesapja a környék
                     mindeneslányait kiszolgálta. Egyetlen gyermek volt, s ezért sok extravaganciát
                     megbocsátottak neki, melyért társnői keserves verést kaptak; nem pirongatták
                     meg, ha intőket hozott haza, nem zaklatták a kézimunkázással és sóhajtva
                     belenyugodtak abba is, hogy tizenhatéves korában a Jávor mester
                     sziniklinikájára beiratkozzék. Apja, az öreg szatócs és folyton siránkozó
                     édesanyja ezt különben csak múló szeszélynek nézték, mert a kis Klári
                     jelentéktelen, szeplős és szánalmasan sovány gyermek volt, akiről tíz
                     lépésnyire lerítt a penészszínü, pesti, külvárosi vérszegénység. A csúf hernyó
                     azonban büszke és ragyogóan szép pillangóvá fejlődött. Pergámen, aki még az
                     iskolában felfedezte és pár hitvány fillérért a színházához kötötte, később
                     keservesen megfizetett fukarságáért: a napsugarasszemű fiatal leány olyan
                     szerződést diktált neki, hogy a vén uzsorásnak még a fülei is kivörösödtek
                     ijedtében. De Pergámen, ha érdekei úgy kívánták, grandseigneurnek is bevált:
                     szó nélkül odairta hát nevét a szerződés alá, még pedig helyesírási hiba
                     nélkül, amit bizonyára nem lehetett elmondani azokról az írásműveiről, melyeken
                     a nevén kivül más szavak is szerepeltek. Tavasz Klári most már két év óta
                     korlátlan egyeduralkodója a színháznak, mely pompás és mindjobban fejlődő
                     vállain nyugszik.
               </p>
				<p>
                     A szerző.
                   Szebenyi György „A csipkeverő leány” komponistája, csak két hét
                     óta viseli ezt a nevet; voltaképp Sembach Györgynek hivják, a tekintélyes és
                     közbecsülésben álló patricius család után, melyhez elsőszülöttségi jogon
                     tartozik. A Sembach testvérek cég százhusz esztendő óta büszkesége a pesti
                     belvárosnak, s a Dunára néző ósdi palota, földszintes raktáraival és emeleti
                     szobasorával a keserü irigység érzéseit váltja ki a szegény járókelők ezreiből.
                     A nagy vaskereskedést még a Sembach György dédapja alapította. Sembach
                     Hermannak hivták és
                  II.
                  Lipót alatt tollasodott meg. A Sembachok konzervativ, óvatos,
                     tiszteletreméltóan vallásos, talpig becsületes polgárok voltak, akik meggondolt
                     higgadtsággal élték le földi napjaikat s később azzal az öntudattal nyugodtak
                     családi kriptájukban, hogy mindig betöltötték emberi hivatásukat.
               </p>
				<p>
                  Györgyöt tizennyolc éves koráig vidéken nevelték; a kis fiu a
                     jezsuiták templomtisztaságu konviktusában élte le gyermekkorát, szigoru
                     szentképek, kötelességtudó papok, rideg és egyszerü kolostori cellák
                     milieujében, mely veleszületett komolyságát majdnem az aszketizmusig fokozta.
                     Mikor a világba kilépett, hogy édesapja és agglegény-nagybátyjai mellett, a
                     nagy milliomos házban irodai székét elfoglalja, szinte más lény volt, mint
                     egykoru társainak legnagyobb része; kínos gondossággal öltözködött, reggel
                     misére járt, este minden imát elmondott melyre a konviktusban tanitották, s
                     borzongva keresztet vetett magára, ha orfeumokról, éjjeli mulatságokról és
                     korhelykedésekről hallott.
               </p>
				<p>
                  - Azt hiszem, jobban tettük volna, ha papnak adjuk ezt a kis szőke
                     szentet! - mondta róla az öreg Sembach a feleségének, mikor a fiu jövendő
                     életsorsát megvitatták.
               </p>
				<p>
                  György csakugyan inkább hasonlított volna kalendáriumi
                     névrokonához, mint egy huszadik századbeli fiatal urhoz, ha nem lett volna egy
                     diszharmonikus vonás a lelkében: a zene majdcsaknem ugy érdekelte, mint az
                     imádság. Szabad idejét otthon töltötte, a legénylakása csöndjében; s a komoly
                     harmonium-hangok órákon át ott zúgtak az előkelő lépcsőházban s a szőnyeges
                     folyosókon, finom, majdnem orgonaszerü hangulatokat varázsolva a diszkrét
                     csöndbe, mely a főúri palotához hasonló ház fölött lebegett. György szinte
                     átszellemülten játszotta a nagy mesterek munkáit, este, regények helyett,
                     partiturákat olvasott ágyában, s huszéves korában megpróbálkozott a
                     zeneszerzéssel is; suiteket meg szimfoniákat írt, vagy zenés misékről
                     álmodozott s gondolatban a vatikán egy termében látta önmagát, a Szentatya
                     lábainál, akinek világhirü, egyházi opusát átnyújtotta. Egy ideig kizárólag
                     csak ez a légkör érdekelte; de a vonósnégyes társaságot, mely lakásában
                     szerdánként összegyülni szokott, s mely rajta kivül még három komoly és
                     pápaszemes bácsiból állt, egy napon azzal a kijelentéssel lepte meg, hogy
                     operettet irt a Pergámen mester szinháza számára.
               </p>
				<p>
                  - Operettet? És az ön becsvágyát kielégíti ez a léha műfaj? -
                     kérdezte megdöbbenve az öreg Radlmayer, egy kopasz, hetvenesztendős budai
                     tanácsos, aki e földön csak a cellóját szerette.
               </p>
				<p>
                  György pirulva bólintott, s némileg az az érzése volt, hogy
                     jellemtelen dolgot cselekedett; de a három öreg úr rezignáltan hallgatott, s az
                     operettről, az intim estéken, nem esett szó többé. Egy váratlan epizód különben
                     végüket szakitotta a szerdai hangversenyeknek; Szebenyi György - bár
                     huszonötéves se volt még - hirtelen búcsút mondott legényéletének. Családjában
                     épp oly tradició volt a korai nősülés, mint a szülők beleszólása a házasságba;
                     a Sembach-fiuk talán évszázadok óta mindig azt a leányt vették el feleségül,
                     akit gondos és körültekintő édesapjuk kiválasztott a számukra. György egy napon
                     megtudta, hogy leendő felesége már érett hajadonná serdült s igy semmi akadálya
                     sincs többé annak, hogy ezt a kötelességét is teljesítse; engedelmesen
                     kezetcsókolt hát az édesapjának és késedelem nélkül elsietett a
                     virágkereskedésbe, hogy leendő hitvesének egy bokrétát vásároljon.
               </p>
				<p>
                  A házasság boldognak és harmonikusnak igérkezett; a fiatal leány
                     sápadt, finom és gazdag volt, tipusa a jólnevelt, ájtatos és szerény
                     gyermeknek, akit sohase birtak volna megszéditeni a milliók, melyeket
                     tiszteletreméltó ősei összegyűjtöttek számára. A kis Annus jóformán
                     gyermekszobájából költözött át illedelmes férje házába; s hirtelen jött
                     asszonyi életének multja mindössze néhány szentképecskéből, egy-két csinos
                     iszalagból, husz erkölcsös könyvből s ugyanannyi csöndes házimulatságból állt,
                     melynek egyike se tartott esti kilenc óránál tovább. Udvarlója csupán egy volt,
                     mióta a Sacré coeurből kikerült: ugyanaz a korrektül öltözött, kissé hallgatag
                     és szeliden beszélő fiatal úr, aki egy májusi délben az oltár elé vezette.
               </p>
			</div>
			<div type="chapter">
				<head>
                  III.
               </head>
				<p>
                  A szobaleány, aki ajtót nyitott, a művésznő-komornák bizalmas és
                     vesékig látó pillantásával nézte végig Szebenyi Györgyöt, aki drága városi
                     bundájában kissé zavartan állott az előszoba hófehér tükrös szekrényei között.
                     A szemle ugy látszik nem ütött ki nagyon jól, mert a fehérfőkötős leány
                     sajnálkozó arcot vágott.
               </p>
				<p>
                  - A nagysága próbán van és alig jön haza délután három előtt. Az
                     ilyen napokon ugyanis többnyire a városban ebédel. Akarja a nagyságos ur, hogy
                     valami üzenetet átadjak neki?
               </p>
				<p>
                  - De hiszen a nagyságos kisasszony telefonon rendelt ide tizenkét
                     órára! - mondta meglepetve a zeneszerző.
               </p>
				<p>
                  A csinos szobaleány arca e szavakra egyszerre földerült s most már
                     fürgén és szolgálatkészen nyult a fiatal vendég bundája után.
               </p>
				<p>
                  - Oh, hát miért nem tetszik mondani, hogy Szebenyi nagyságos úrhoz
                     van szerencsénk? A nagysága ugyanis senkit se fogad ilyenkor, de a nagyságos úr
                     számára, akármikor is tetszik jönni, mindig itthon van. Tessék csak befáradni a
                     szalonba, a nagysága pár percen belül végez a fürdővel...
               </p>
				<p>
                  - Fürdik? Nem volna jobb, ha akkor inkább egy más alkalommal
                     tisztelkedném?
               </p>
				<p>
                  - Dehogy, dehogy, hiszen éppen ez a legjobb idő! Csak tessék
                     helyet foglalni a szalonban, a nagyságát azonnal kikergetem a
                     fürdőkádból...
               </p>
				<p>
                  Szebenyi - bár kissé még mindig habozva - belépett a művésznő
                     szalonjába s mig a távoli fürdőszobából behallatszott hozzá a viz zuhogása,
                     kiváncsian és megilletődve nézett körül a meleg kis fészekben, ahol Budapest
                     kedvence az életét eltölti. Furcsa és fantasztikus világ volt ez; tarka,
                     szinekben pompázó szalagerdőkből száz és száz viruló leányfej nézett
                     farkasszemet vele komoly, szüzies, léha és hisztérikus leányfejek, melyekről a
                     könnyek, sovárgások, mosolyok és csábitó igéretek százfélesége dacára ugyanaz
                     az édes és egyéni bájosság sugárzott feléje, ami már a minap a szinház
                     folyosóján elkábította. Kolostoriasan öltözött, fátyolos gyermeklányok, büszke
                     és merevnyakú főrangu asszonyok, csupaszvállú cocotte-ok és szégyenkező,
                     feszesnadrágos fiúk, akiknek parókája alól rózsás leányarc mosolygott reája,
                     cilinderes, lovaglóruhás amazonok és dekolletált, ékszerektől csillogó
                     nagyvilági hölgyek, táskás zárdai növendékek és kurtarokolyás apacslányok,
                     pápaszemes, szigoruarcu angol nevelőnők és farsangi jelmezükben pompázó
                     Pierrettek néztek, mosolyogtak és kacsintgattak rá a megszámlálhatatlan koszoru
                     közül, mely a szalon összes falait beborította. És maguk a butorok is szinte
                     egy egészen más világból valók voltak, mint amelyek közt a puritán Sembachok
                     éltek: furcsa, filigrán asztalkák, aranylantos pianino, kokett üvegszekrények
                     és fantasztikus, régimódi vitrinek sárkányokkal és egyéb szörnyállatokkal
                     diszített japáni terítőcskék, dagadó selyemvánkosok és hófehérbe, meg aranyba
                     kötött könyvek, egy öreg miseruha és egy megfeketült templomi szék, egy
                     szőnyeges fülkében a Sevigné asszony iróasztalának remekbe készült kopiája,
                     mely körül égővörös selyemkárpitok égtek. Szebenyinek egy pillanatig ugy
                     tetszett, hogy a bálványimádók egy rajongó szektájának templomába tévedt, mely
                     fölött a hindu bálványok fényességével ragyog egy csábító istennő
                     gyémántszeme...
               </p>
				<p>
                  De egy függöny most halkan meglibbent és egy ezüstös hang hirtelen
                     megszólalt a fiatalember háta mögött:
               </p>
				<p>
                  - Oh drága, hát csakugyan beváltotta az igéretét? Jőjjön, hadd
                     csókolom meg, az ilyen szótartó ember megérdemli, hogy agyonra
                     kényeztessék...
               </p>
				<p>
                  A művésznő nem maradt az üres szavaknál, hanem a legvadabb
                     szélvészeket is megszégyenítő hevességgel borult a fiatalember nyakába és oly
                     forró csókot nyomott a fülére, mintha husz év óta távollevő édesapja tért volna
                     vissza az oceán tulsó partjáról.
               </p>
				<p>
                  - Igy, most üljön le ide mellém és meséljen nekem valamit az
                     életéről! Mindent mondjon el, ami gyerekkora óta történt magával, mert engem a
                     geniális emberekről még a legapróbb részletek is érdekelnek. De ne a fauteuilbe
                     üljön, hanem ide mellém a kanapéra, hogy komoly, kisfius szemét is
                     láthassam.
               </p>
				<p>
                  Szebenyi engedelmesen leült, - de voltaképpen nem igen tudta, hogy
                     mi történt vele. A szép, fiatal, idegen leány csókja ugy kihozta sodrából, hogy
                     a szeme előtt szinte füstkarikák táncoltak s a szive oly hevesen dobogott,
                     mintha élete egyik legnagyobb szenzációját élte volna át. Multjában eddig még
                     olyan leánnyal se találkozott, aki zavar nélkül beszélt volna vele; hiszen még
                     a félénk, jólnevelt felesége se borult a nyakába, mikor végre, hathónapos
                     jegyesség után, egyedül maradt vele a bécsi szállodában. Ha valamire
                     egyáltalában gondolni tudott, ugy legföljebb az járt az eszében, hogy ez a
                     bájos kis ördög a legelső látásra beleszeretett; az ilyesmi gyakran előfordult
                     még azokban az illedelmes regényekben is, melyeket a Sembach-családban a téli
                     estéken olvasgatni szoktak. De még ha igy is volt, - miképp szánhatja rá magát
                     egy finom uri kisasszony, hogy egy vadidegen férfit megcsókoljon? „A csipkeverő
                     leány” szerzője ezt a szituációt még az operettjében se tudta volna elképzelni;
                     - a valóság maga pedig annyira elkábította, hogy szinte megszédülten omlott le
                     a kis selyemvánkosok közé, melyek a halványkék kanapét elborították. Mit tudta
                     ő, hogy ebben a világban más törvények uralkodnak, mint a vaskereskedések
                     milieujében és hogy a művésznő csókja épp oly egyszerü udvariassági aktus, akár
                     az, hogy a polgári családoknál szivarral megkinálják.
               </p>
				<p>
                  A művésznő most széthányt és megint össze-vissza forgatott néhány
                     selyemvánkost, egy kamaszos mozdulattal, mely azonban csodálatosan graciózus
                     volt, maga is letelepedett a kanapéra s gyönyörü lábait egymásra vetve simult a
                     fiatal úr mellé, aki e pillanatban teljesen bizonyos volt benne, hogy a vére
                     harminckilenc fokos melegséggel száguld szerteszét az ereiben.
               </p>
				<p>
                  - Nos hát legyen kedves és meséljen el mindent, ami a
                     megismerkedésünk előtt történt magával! Hol élt, mit csinált, mielőtt az
                     operettjét megirta? Honnan bukkant föl egyszerre ilyen készen, - mert hogy
                     készen van, azzal rögtön tisztában voltam, mikor az a lelketlen uzsorás
                     tegnapelőtt bemutatta nekem. Ugyancsak legény legyen a talpán, akit Pergámen
                     mester karonfogva vezet végig a szinpadján! Látott már engem, tetszettem
                     magának egy kicsit, sohase volt, ha csak egy picurkát is, szerelmes belém?
                     Nőtlen ember, vagy urambocsáss, boldog férj, aki keresztet vet magára, ha
                     szinésznőkkel beszél? Vagy csak taktikából vág ilyen alamuszi arcot, mintha
                     tizig se tudna olvasni? És irt már azelőtt is valamit a szinpadnak, vagy „A
                     csipkeverő leány” a legelső műve?
               </p>
				<p>
                  Mindezt szinte egy lélekzettel kérdezte a szegény Szebenyitől, aki
                     hol elpirult, hol elsápadt zavarában, - mert arra, hogy pozitiv választ adjon
                     valamelyik kérdésre, e lázas csicsergés közepette amugy se lett volna fizikai
                     ideje. Inkább a kényelmesebb módot választotta tehát: tágranyilt szemmel,
                     majdnem fanatikus gyönyörüséggel nézte a mellette ülő leányt, akinek termete
                     karcsu volt, mint egy antik szobor, szeme fénylett és mosolygott és igéreteket
                     tett, s a hangja oly édesen és szivet melegitően duruzsolt körülötte, mint egy
                     drága dal, melyet valaha tavaszi álmainkban hallottunk.
               </p>
				<p>
                  - Mondja, gazdag ember maga, kis szerzőm? - kérdezte Tavasz Klári,
                     oly fesztelenséggel, mintha a vendége hogyléte felől tudakozódott volna.
               </p>
				<p>
                  Szebenyi most boldogan fellélekzett: végre itt volt tehát a téma,
                     melyről zavar és izgatottság nélkül beszélhetett, anélkül, hogy zeneszerzői
                     multját vagy a családi állapotát emlitenie kellene. És ekkor egyszerre
                     visszatért az önbizalma is és most már hosszan, bőbeszédüen irta le a Sembachok
                     ősrégi kereskedő-házát, az irodákat, ahol százhusz ember dolgozik, a bányákat,
                     melyeknek részvényei jobbára a családi trezorokban pihennek, az édesapja
                     fejedelmi bőkezüségét, anyja elkényeztetett háziszegényeit, s a hercegi
                     kényelmet, mely a saját fiatalkorát körülvette. A pénz, - oh a pénz sohase
                     számitott valami nagyon sokat a Sembachoknál, akiknek jövedelme szinte annyira
                     nő, amennyire saját maguk akarják, s akik mindig bőven kivették a részüket
                     azokból a kötelességekből is, melyekkel a kiváltságosok az élet nyomorultjainak
                     tartoznak.
               </p>
				<p>
                  - Oh kedvesem, hát maga tizenhárompróbás milliomos? - mondta
                     egzaltált pillantással a művésznő, aki hire, gazdagsága és megváltozott
                     életmódja ellenére is még mindig ott rejtegette magában a külvárosi kis
                     füszeres kisasszonyt, a piszkos bérházak penészvirágát, aki meggörbült szájjal
                     és ökölbe szorult kézzel gondol a gazdagokra és az előkelőkre.
               </p>
				<p>
                  Szebenyi bocsánatkérőleg mosolygott: igen, nem lehet tenni róla, a
                     földön ártatlan milliomosoknak is kell élniök, akik végre épp oly isten
                     teremtései, akár a szegények és az elhagyottak. De a milliók, nagyságos
                     kisasszony, nem érnek sokat: az ember csak akkor lehet boldog, ha a
                     kötelességeit teljesiti, s kötelességei minden halandónak vannak, akit egy
                     isteni hatalom a földre rendelt.
               </p>
				<p>
                  - Oh drága, kötelességtudó kis milliomosom, de édes vagy! - mondta
                     Tavasz Klára elragadtatva, s kicsiny szája csucsorítva szegeződött a komoly
                     fiatal urra, mintha egy apró pólyásbaba ült volna mellette a selyemkanapén, egy
                     drága kékszalagos kis pólyásbaba, akit anyai szeretettel kell körülvenniök a
                     komoly és érett művésznőknek.
               </p>
				<p>
                  - És huga nincs, maga az egyetlen gyerek a családban? És még
                     mindig nem házas ember? De igen, oh maga nagy kujon, hiszen a karikagyürü itt
                     fénylik a nagy ujján! Várjon, verést kap rossz fiu, amiért mindeddig
                     eltitkolta, hogy házas ember!
               </p>
				<p>
                  Szebenyi, aki most már végleg leküzdötte zavarát, elmesélte, hogy
                     van egy felnőtt huga: Ágnesnek hivják és kétéves asszony és a férje Seitz
                     Keresztély, a Vindobona gőzmalom vezérigazgatója, aki különben távoli
                     rokonságban áll a Sembach-családdal. És felesége is van, még pedig nagyon rövid
                     idő óta, sőt ha az isten ugy akarja, hát nemsokára kisgyereke is lesz, aki ő
                     utána majd át fogja venni idővel a Sembach-testvérek cég vezetését. Az
                     asszonyka most nem igen jár ki a házból, mert reggeltől estig a kis jövevény
                     kelengyéjével van elfoglalva.
               </p>
				<p>
                  A művésznő oly érdeklődéssel hallgatta fiatal vendégét, mintha
                     jövendője nagyrésze tőle függene, csodálkozott, bólintott, helyeselt, néha
                     rövid és kedves fölkiáltásokba tört ki, s oly élénk arcjátékkal kísért minden
                     előadott mondatot, mintha kétezer főnyi nézőközönség figyelte volna valami
                     láthatatlan nézőtérről. Mikor Szebenyi, kissé pirulva, elárulta, hogy nemsokára
                     a gólya látogatását várják a dunaparti családi házban, a leány boldog és
                     átszellemült tapsba tört ki.
               </p>
				<p>
                  - Oh, milyen kedves, ugy-e nem cserélne most akármelyik királlyal
                     se? Mondja, bele tudja már élni magát a komoly és körültekintő apa
                     szerepébe?
               </p>
				<p>
                  Szebenyi elárulta, hogy már külön folyószámlát nyitott a leendő
                     trónörökös számára, mire a művésznő elgondolkodva kijelentette, hogy maga is
                     így tenne, ha a jó Isten valaha gyermekkel megáldaná. Később a szobalány
                     behozta a teát s terítés közben résztvett a beszélgetésben is; ez a
                     fesztelenség bámulatba ejtette és elbájolta a zeneszerzőt, aki szüleinél
                     diszkrét és hajlongó komornákhoz szokott s ugyancsak nem tudott volna
                     elképzelni aféle rendkívüliséget, hogy az édesanyja, idegen vendég előtt,
                     szobalányát az intim ügyeibe beavassa. Mikor a művésznő beszélgetés közben,
                     konyakot akart önteni a teájába, Mari egy erélyes mozdulattal egyszerűen
                     kivette a kezéből a muranói üvegcsét.
               </p>
				<p>
                  - Még csak az kellene, hogy konyakot igyék, mikor este játszik!
                     Higyje meg a nagyságos úr, úgy kell vigyáznom rá, mint a gyermekre, mert
                     különben lépten-nyomon beteggé tenné magát!
               </p>
				<p>
                  A művésznő nem sértődött meg, csak megcsóválta szőke fejét és
                     komikus grimászt vágva mondta Szebenyinek:
               </p>
				<p>
                  - Lássa, így jár az ember, ha zsarnokot vesz a házába!
               </p>
				<p>
                  Mikor a teát megitták és egy cigarettát is elszívtak, Klári ismét
                     keresztbe vetette a lábát, igazított egyet a szellős peplumon, mely alól
                     kikandikált pirinyó aranytopánkája és így szólott az elfogult
                     komponistához:
               </p>
				<p>
                  - És most fiam, lássunk az után, amiből élünk! Most el fogja nekem
                     játszani a partiturája legszebb számait! Ne féljen, nem fogom megzavarni, - oly
                     csendes leszek, mint egy egér, akinek nyelvecskéjét kivágták.
               </p>
				<p>
                  Szebenyi, akinek a zongorázás szívből se okozott akkora munkát,
                     mint egy idegen nővel való beszélgetés, megkönnyebbülve odatelepedett a zongora
                     mellé, - Klárika pedig a jólnevelt gyermek udvariasságával húzódott be egy
                     sereg japáni selyemvánkos közé s láthatólag komoly kísérleteket tett, hogy még
                     a lélekzetét is visszafojtsa. Oly komikusan jól viselte magát, oly
                     megilletődött arcokat vágott, annyira más volt, mint amilyennek a szinpadon
                     megszokták, hogy Szebenyi egy percig meghatott csodálkozással nézett rá a
                     fekete Bechstein mellől. De aztán elszántan belevágott a billentyűkbe, s
                     egyszerre átengedte magát saját műve varázsának; melegen és meggyőződéssel
                     játszott, angolosan hideg arca szinte lángolt a boldog izgalomban, hogy
                     legdrágább titkait kiadhatja magából, s szemmelláthatólag megfeledkezett arról,
                     hogy egy vadidegen lakás zongorája mellett ül. Édes, dallamos és finom zene
                     akkordjai töltötték be a kicsike szalont, melynek nippjei már belevesztek az
                     alkonyi félhomályba; a levegőben nyírott fasorok, barokkstilusu királyi
                     paloták, szende hollandi szüzek, néma erdők hangulata úszott, melyet az
                     átszellemült fiatalember karcsú ujjai idéztek föl a rég bemohosult multak
                     ködéből. Egy szigorú kritikus alkalmasint összeráncolta volna némelykor a
                     homlokát s gyanakodva szimatolt volna ismerős motivumok után; de a szigorú
                     kritikus e pillanatban német ujságokat olvasott a szerkesztőségben, vagy a
                     klubja pincérével veszekedett az uzsonnakávéja hőfoka miatt. A kis szalonban
                     híre-hamva sem volt efféle kegyetlen szörnyetegnek; a selyemvánkosok közé ékelt
                     fészekben egy drága és fanatikus kis nőszemély ült, az ajtó függönyei mögött
                     pedig egy fehérbóbitás tündér leselkedett, akit egy csinos zeneszámmal
                     könnyüszerrel el lehetett volna csalni akár a purgatórium lángjaiba is.
               </p>
				<p>
                  A természettudósok még nem adtak eddig pontos leírást arról, hogy
                     egy nyelvétől megfosztott egérke hogyan viselkedik, de bizonyos, hogy Klárika
                     nem hasonlított rájuk. A művésznő, ünnepies igérete dacára, nem tartotta be a
                     szótlansági fogadalmát; előbb izgatottan forgolódott vánkosai között, aztán
                     csodálkozó, majdnem egzaltált pillantásokat vetett a vendégére, majd így
                     kiáltott föl.
               </p>
				<p>
                  - Drága és édes és óriási és mindenki meg fog bolondulni, aki
                     először hallja! Ez a keringő, amit most játszott, tébolyítóan szép! És a
                     menuette lázba fogja ejteni a pesti publikumot, a finálé után pedig öklükkel
                     fogják döngetni a vasfüggöny ajtaját. Mari, hallottál valaha bájosabb
                     melódiákat? Mered mondani, hogy énekeltem valaha szebb számokat, mint amiket ez
                     a nagy kamasz írt a számomra?
               </p>
				<p>
                  Mari, aki most már besompolygott a szobába, elbűvölten állt meg a
                     függöny előtt s kezét elragadtatva szorította fehér kötényének arra a részére,
                     mely mögött érzékeny szívét sejtette.
               </p>
				<p>
                  - A kisasszonyt nem fogják kiengedni a szinpadról, ha ezeket a
                     dalokat elénekli! Akar velem fogadni, hogy előadás után ki fogják a lovakat
                     kocsijából? El tetszik hinni nekem, hogy egyik-másik dalt már kívülről tudom?
                     Tessék csak meghallgatni azt a kis csengetyű-nótát, amit a nagyságos úr akkor
                     játszott, mikor a konyhából bejöttem!
               </p>
				<p>
                  Mari, csinos hangocskáján, fesztelenül eldudolta a „Csipkeverő
                     leány” vezérmotivumát, Szebenyi pedig a fáradtságtól és a bámulattól elkábulva
                     nézett maga körül az alacsony zongoraszéken. De nem igen volt rá ideje, hogy
                     hosszasabban tünődjék az események fölött, mert a művésznő, egy viharos
                     mozdulattal, most hirtelen odaröpült a nyakába.
               </p>
				<p>
                  - Olyan tehetség vagy, fiam, hogy az összes vén agyalágyultak meg
                     fognak pukkadni irigységükben! Hol voltál eddig, hogy egyszerre ilyen készen
                     tudsz megjelenni a nyilvánosság előtt? Én mondom neked, hogy kétszázszor fog
                     menni a „Csipkeverő leány”, már pedig egy kicsikét, ha megengeded, én is értek
                     a dologhoz.
               </p>
				<p>
                  Szebenyi még nem tért magához abból a meglepetéséből sem, hogy ez
                     a szép és virágzó fiatal hölgy minden további nélkül letegezi, már ujabb és még
                     talán kedvesebb meglepetés érte: a Klárika édes, forró, kivánatos ajkacskái
                     tüzesen odatapadtak a szájához, majd egy lázas hang ezt lihegte a fülébe:
               </p>
				<p>
                  - Drága vagy, kicsikém és két hónap mulva te leszel Pesten a
                     leghíresebb ember! Majd meglátod, milyen boldog lesz a feleséged, ha az
                     operettedet végignézi!
               </p>
				<p>
                  Ujra és ujra összecsókolta a fiatalembert és forró selyempepluma
                     lágyan simult tüzelő arcához, mintha valami szerelmi önkivület tolmácsolója
                     volna; pedig csak az ünnepelt szinésznő hisztérikus lelkesedése volt, mely
                     egyáltalában nem vonatkozott a férfira. Tavasz Klári talán a felesége előtt is
                     épp oly fesztelenül összecsókolta volna a fiatal mestert, mint ahogy a
                     szobalánya jelenlétében összecsókolta.
               </p>
				<p>
                  Mikor Szebenyi a kis aranykalitkából eltávozott, olyanféle
                     szédülést érzett, mintha édes és finom pezsgőtől becsipett volna. Sokáig
                     elgondolkodva sétált a Duna partján, s a könnyű szél, mely a folyamról feléje
                     suhant, végtelenül jól esett lázas fejének... Később hazament és vacsoráig
                     ugyanazokat a dalokat játszotta, melyek a szeszélyes kis művésznőt
                     elragadták.
               </p>
			</div>
			<div type="chapter">
				<head>
                  IV.
               </head>
				<p>
                  A „Csipkeverő leány” librettistája nem igen közelítette meg vagyon
                     dolgában a Sembachokat, de mint gavallér nemcsak rajtuk tett túl, hanem a
                     norfolki hercegen és az angol trónörökösön is. A neve - Laczfi Sándornak
                     hívták, egyszerű „i”-vel a szó végén - jóleső és kellemes derültséget keltett a
                     szerkesztőségekben és a bohémkávéházakban, ahol Budapest ifjú enerváltjai a
                     világ dolgait megbeszélték. Laczfi nem volt már nagyon fiatal ember -
                     harminchat felé járt - de az ujságíró-társadalom tengeréből jóformán csak akkor
                     emelkedett ki, mikor a „Csipkeverő leány” szövegét megírta. Mindaddig
                     nyomorúságos éhbérért dolgozott rendőri riportjain, vasárnaponként törvényszéki
                     krokikat írt lapjának, s a harmincadik évét is jócskán túllépte már, mikor a
                     parlamenti tudósítók szindikátusába fölvették. Laczfi sok különösségről volt
                     nevezetes könnyűvérü kollégái közt: elvileg züllött fehérnemüt hordott,
                     kézelőiből gyakran hiányzott a gomb, nyakkendőjét ujságírói pályája legelső
                     napja óta viselte s bizalmasai tanusága szerint szivarral a szájában aludt el,
                     ha reggel nyolckor, hosszabb lelki küzdelem után, nyugalomra tért. De
                     slendriánságának véghetetlen oceánjában néha virágos szigetek tüntek föl:
                     Laczfi vasalt nadrágban, kecsegeorrú lakkcipőben és nagyköveteket megszégyenítő
                     ingplasztronban jelent meg a törzskávéház asztala mellett s oly ijesztő
                     előkelőséget tanusított, hogy a főpincér, szokása ellenére, a lókupeceket
                     megillető hajlongással fogadta. Ilyenkor Laczfi forintos borravalókat
                     osztogatott, francia pezsgőt ivott a két lágytojáshoz, mellyel éjszakai
                     étvágyát csillapította s oly rideg nonsalánsszal forgatta a képeslapokat,
                     mintha egyenesen ősei birtokáról érkezett volna a bűnös és éhenkórász
                     nagyvárosba. Ezek az előkelőségi rohamok azonban épp oly gyorsan elmúltak, mint
                     ahogy keletkeztek: a vasalt nadrág, huszonnégy óra mulva, harmonikaalakúvá
                     lett, a vakító ingplasztron elzüllött, s a kecsegeorrú lakktopán helyét ismét
                     az a kitaposott cipő foglalta el, melyet a gondosabb megfigyelők már évek óta
                     ismertek.
               </p>
				<p>
                  A váratlan karriér, melyen az örökké elégedetlen kis riporter
                     élete nyarán megindult, voltaképp egy könnyelmű pillanat következménye volt:
                     Laczfi egy viharos éjszakán ötven korona kölcsönt fogadott el egy becsípett
                     zeneműkiadótól, aki egy zajos színházi bemutató után a bohémek éjjeli
                     kávéházába betévedt. A hazai pénzügyek ezidőtájt mostohábban alakultak, mint
                     várni lehetett, s Laczfi hetekig nem jutott abba a helyzetbe, hogy becsületbeli
                     adósságát megfizethesse. Más aligha csinált volna ebből lelkiismereti kérdést;
                     de a borzas ujságírót, akinek gőgös jelleme visszariadt attól, hogy idegen
                     ember a lekötelezettjének tekintse, szinte egészséges álmától is megfosztotta a
                     gondolat, hogy a pocakos agyvelő-uzsorás rosszat gondoljon róla. A tépelődésnek
                     az lett a vége, hogy Laczfi egy délelőtt - öt év óta nem kelt föl ily korán,
                     sőt a rossz nyelvek szerint, akkor kelt föl utoljára délelőtt, mikor a katonai
                     sorozó bizottság előtt megjelent - gyűrötten és rosszkedvűen állított be a
                     fényes belvárosi boltba, ahol hitelezője a gyanús üzleteit lebonyolította.
               </p>
				<p>
                  - Ráér? - kérdezte mogorván a kövér zeneműkiadótól, aki a
                     koránkelő emberek nyugalmával szivarozott szénaboglyához hasonló iróasztala
                     fölött.
               </p>
				<p>
                  - Kedves Laczfim, az ön számára akár éjjeli kettőkor is ráérek, -
                     felelte az édeskés üzletember, aki, gyógyíthatatlan reklámhős létére a
                     legkisebb ujságírót is nagyságos úrnak szólította.
               </p>
				<p>
                  Laczfi belenyúlt a télikabátja zsebébe s egy piszkos,
                     cukorspárgával összekötött kéziratcsomót szedett elő.
               </p>
				<p>
                  - Mivel nincs pénzem, hát arra gondoltam, hogy valami irodalmi
                     munkával fogom lekvittelni az adósságomat, s az utolsó tíz éjjel megfogalmaztam
                     egy operett-librettót. Silány munka és magam undorodom tőle a legjobban, de az
                     operettekben, ugyebár, az ostobaságok is szalonképesek? Mindenesetre vegyen
                     magának fáradságot és olvassa végig, - hátha fölfedezi, hogy engem is be lehet
                     sorozni a szinpadi agyalágyultak táborába. Mindenesetre figyelmeztetem, hogy a
                     kéziratom aligha ér meg ötven koronát...
               </p>
				<p>
                  A zeneműkiadó - mit tehetett egyebet? - kedves és jóakaró grimászt
                     vágott, s derűs elnézéssel tekintett a piszkos iratcsomóra, melyet a költő
                     időközben az íróasztalra helyezett.
               </p>
				<p>
                  - Kedves Laczfim, - mondta aztán bizonyos szeretettel, - ha az
                     ötven korona miatt vesződött, hát biztosítom róla, hogy fölösleges munkát
                     végzett. A viszonyok mindenesetre rosszak, de ez a kis pénz aligha fogja
                     megakasztani az üzleti forgalmamat. Vigye hát csak haza nyugodtan az
                     operettjét, - a pénzre én addig várok, amíg saját magának jól esik.
               </p>
				<p>
                  A riporter, aki e nyájas beszédben munkája lekicsinylését látta,
                     most egyszerre cézári gőggel tekintett a kövér uzsorás dupla tokájára.
               </p>
				<p>
                  - Édesem, - szólott aztán egy uralkodó herceg hűvösségével - ha én
                     azt mondtam az imént, hogy silány operettszöveget írtam, hát messzire
                     felülemelkedtem azon a szinvonalon, melyet a maga kiadványai képviselnek. Ha
                     két hónapig mindennap orvosságot vennék be az ötletek és a jóízlés ellen, még
                     mindig különb munkát tudnék írni, mint azok az idióták, akik mostanában az
                     operett-szinpadokon szerepelnek. A becses itéletét tehát mindenesetre jó lesz
                     felfüggeszteni mindaddig, amíg a „Csipkeverő leány” kéziratát elolvassa.
               </p>
				<p>
                  Major úr - így hívták a zeneműkiadót - a kitörést oly mennyei
                     szelídséggel hallgatta végig, mintha Laczfi a vaskoronarend második osztályát
                     nyujtotta volna át neki a miniszterelnök megbizásából.
               </p>
				<p>
                  - Drága barátom, maga sajnálatosan félreértett engem, hiszen a
                     talentumának én vagyok a legnagyobb méltánylója. Éppen mert bizonyos vagyok
                     benne, hogy remekművet írt, nem akarnám, hogy pár hitvány korona miatt
                     kényszerüzletet kössön velem. Az uzsoráskodás és a helyzet kihasználása sohase
                     volt a kenyerem. Ha azonban megtisztel azzal, hogy kéziratát nálam hagyja,
                     biztosítom róla, hogy én leszek a legbüszkébb.
               </p>
				<p>
                  Laczfi, egy fenhéjázó gesztus után, távozott az irodából, Major úr
                     pedig, mindenesetre a kellő gondossággal, kezébe vette a kéziratot s némi
                     habozás után kibogozta a cukorspárgát, mely a kirojtolt papirlapokat
                     összefüzte. Negyedóra mulva lekönyökölt az íróasztalra, s orrára illesztette a
                     fekete csontpápaszemet, melyet egyedüllétében használni szokott; és amikor
                     később egy lipótvárosi hölgy az üzletbe kérette, azt az utasítást adta, hogy
                     tagadják le, mert sürgős és halaszthatatlan munkája van.
               </p>
				<p>
                  Laczfit estefelé odahivatták a szerkesztőségi telefonhoz. Major úr
                     beszélt, még pedig oly édesen, mintha maga Mozart vagy Beethoven volna a drót
                     végén.
               </p>
				<p>
                  - Kedves Laczfim, tudna-e magának szakítani egy negyedórát? Ha
                     akarja, én keresem föl, de legjobban szeretném, ha megtisztelne vacsorára a
                     Ritzben, ahol kedvünk szerint kibeszélhetjük magunkat. Nem venné tolakodásnak,
                     ha kilenckor kocsit küldenék a szerkesztőség elé? Vagy tudja mit, mást mondok
                     magának: személyesen fogok eljönni, amint dolgaimmal végzek, nehogy valami
                     kifogással megszökjék előlem.
               </p>
				<p>
                  Laczfi, - akkor éppen előkelőségi rohama volt, mert a
                     kiadóhivatalban kifizették egy nyolcvankoronás költségszámláját - egy kis
                     kéretés után elfogadta a meghívást s egy órával később, őrgrófnak kiöltözködve,
                     várta a zeneműkiadót a szerkesztőségben. Szmokingot és fekete mellcsokrot
                     viselt, de a csokor alatt gyűrődött selyeming sárgállott, lábán pedig a
                     hétköznapi cugoscipő helyettesítette a francia lakktopánt. Laczfi azonban oly
                     méltósággal viselte formátlan saruját, mintha a Rue de Rivoli legdivatosabb
                     vargája szabta volna.
               </p>
				<p>
                  A kiadót automobil várta a szerkesztőség előtt, a Ritz
                     sarokasztalánál pedig tettvágytól lobogó pincérsereg szolgálta ki Major urat és
                     vendégét. Hercegi vacsora és kitünő italok után a zeneműkiadó nagy szivart
                     dugott a riporter ajkai közé s az emésztés és a szalonmuzsika kellemes
                     hangulatában dőlt hátra karosszékén, miközben megelégedett pillantásokat vetett
                     a gőgös nagybirtokost szimuláló Laczfira, aki - az esetlenségtől való
                     félelmében - ilyenkor az orosz nagyhercegeknél is előkelőbbnek
                     mutatkozott.
               </p>
				<p>
                  - Kedvesem - mondta Major úr, mialatt enyhén és boldogan szuszogni
                     kezdett - amint látja, elég gyorsan elolvastam a kéziratát, bár őszintén
                     szólva, még arra se volna időm, hogy lélegzetet vegyek. Azt is megvallom, hogy
                     csekély bizalommal fogtam a munkához, mert a kitünő riporter és a tűrhető
                     librettista két különböző dolog. De abból, hogy most itt vagyok, és magával
                     vacsorázom, már kitalálhatja, hogy a kételkedésem nem volt jogos sőt hogy:
                     egyenesen el vagyok ragadtatva „A csipkeverő leány”-tól. Nem árulná el, mi
                     tartotta vissza eddig a színpadtól, holott több a tehetsége, mint az összes
                     akkreditált társascégeknek? Nem érzi, hogy könnyelmüséget, sőt bűnt követett
                     el, mikor teljesen az ujságírásnak szentelte a talentumát? Bűnt a hírneve és az
                     erszénye ellen, hiszen maga is tudja, hogy érdemleges pénzt manapság csak a
                     színpadon lehet keresni...
               </p>
				<p>
                  Laczfi - a főpincér éppen a közelükben állt és merev
                     udvariassággal figyelte őket - körülbelül olyan arcot vágott, mint Napoleon,
                     mikor csapatai elvonultak előtte, - aztán egy fájdalmasan megbocsátó gesztussal
                     kijelentette, hogy ilyesmiket akár minden héten ki tudna rázni a
                     dolgozó-kabátja ujjából. Major urat ez a kijelentés apailag rosszaló
                     fejcsóválásra ösztönözte.
               </p>
				<p>
                  - Rossz fiú, megérdemelné, hogy valami kazamatába zárják, amiért
                     az érdekeit ennyire elhanyagolta. De szerencsére még nincs késő és hála isten
                     olyan ember kezébe került, aki ért valamicskét a csinos karriérek
                     megcsinálásához. Akar velem fogadni, hogy két év múlva villája lesz Bádenben s
                     hogy télire a cannesi kaszinóban fog bridge-et játszani az angol lordokkal és a
                     francia nagytőkésekkel?
               </p>
				<p>
                  A riporter - futólagos pillantást vetve sárga selyemingére, melyet
                     úgylátszik az igazi előkelőség szimbólumának tartott, - bágyadt mosollyal adott
                     kifejezést abbeli nézetének, hogy a librettó-írás nem tartozik az agymunkák
                     közé, s hogy a Knézics-utcai rablógyilkosságról írott riportját
                     hasonlíthatatlanul többre tartja tíz diadalmas szövegkönyvnél. Major úr nevetve
                     ütötte le a hamut vastag szivarjáról s egy szemhunyorítással intett a
                     pincérnek, hogy állítsa az asztalra az öreg Bols mester remekét.
               </p>
				<p>
                  - Kedvesem, maga nevetni fog, de én már a komponistát is
                     megtaláltam, aki szövegkönyvét megzenésíti. Nem valami közismert hülyét kap
                     tőlem, aki már az agyveleje utolsó rostját is kisajtolta, hanem egy fiatal
                     tehetséget, aki magával együtt meg fogja hódítani az egész világot. Egy fiatal
                     tehetséget, akinek köztünk szólva, az az előnye is megvan, hogy egy milliócskát
                     a mellényzsebéből is könnyüszerrel kirázhat.
               </p>
				<p>
                  Laczfi aszketikusan sovány arca láthatólag vonaglani kezdett a
                     megvetéstől.
               </p>
				<p>
                  - Milliomos? Azt akarja, hogy egy paralitikus pénzeszsákkal
                     szövetkezzem? Nem, drágám, annál már mégis csak gőgösebb vagyok egy kissé,
                     semhogy ilyen alávaló opportunizmusra kapható legyek!
               </p>
				<p>
                  Major úr most szeliden megrázta ismét a fejét és őszintén
                     elmondta, hogy kire gondol; egy szerény, jólnevelt és finom fiatalemberre, aki
                     szinte nőiesen disztingvált és ugyancsak különbözik azoktól a parvenüktől, akik
                     vagyonuk révén akarnak magukhoz hódítani minden sikert. Ez a fiatalember
                     betegesen írtózik minden feltünéstől, a millióit csak kénytelen ballasztnak
                     tekinti, de tehetség dolgában bízvást fölveheti a versenyt az összes
                     nagyképüekkel, akik most a divatos operett-színpadokat dominálják.
               </p>
				<p>
                  - Maga azt hiszi, hogy egy gazdag embernek nem lehet talentuma?
                     Összeférhetőnek találja a demokrata nézeteivel azt az álláspontot, hogy a
                     milliomos már okvetetlen agyalágyult?
               </p>
				<p>
                  A meggy vörös Sherry-brandy, mely Bols mester titokzatos
                     laboratóriumából az asztalra került, enyhített valamicskét a Laczfi gőgjén, s
                     mikor később kissé gőzölgő fejjel a Dunaparton végigmentek, a riporter
                     nagykegyesen beleegyezett, hogy a széplelkü vasgyárossal, - ahogy gúnyosan
                     kifejezte magát - találkozzék valahol. Major úr magára vállalta a közvetítést
                     és Laczfi, előkelősége tudatában, oly titokzatos arccal vonult be a
                     bohém-kávéházba, mintha tíz perccel ezelőtt az ország fejedelmével tanácskozott
                     volna a budai királyi palotában.
               </p>
				<p>
                  Másnap, estefelé, Major úr már ismét jelentkezett a szerkesztőségi
                     telefonnál.
               </p>
				<p>
                  - Fiacskám, beszéltem Szebenyi úrral, aki boldog, hogy magával
                     személyesen is megismerkedhetik. Volna rá ideje, hogy nála igya meg holnap az
                     ebédutáni feketéjét? Akarja, hogy ismét kocsin jöjjek a lakása elé? Vagy tud
                     annyi időt szakítani, hogy az irodámba eljöjjön értem?
               </p>
				<p>
                  Laczfi, aki most már ismét a szakadt munkazubbonyát viselte s így
                     természetszerüleg még gőgösebb volt, mint rendesen, élénk, sőt dühös
                     ellenszenvvel fogadta az udvarias zeneműkiadó ajánlatát.
               </p>
				<p>
                  - Nem, drágám, annál sokkal büszkébb fickó vagyok, semhogy a maga
                     éretlen milliomosa előtt apportirozzak. Ha az ócskavaskereskedője azt hiszi,
                     hogy kézcsókkal fogok eléje járulni, hát biztosítom, hogy ki fogom gyógyítani a
                     rögeszméjéből. Mennyivel van messzebb az én lakásom a majoreskó úrétól, mint az
                     övé az enyémtől? Ha beszélni akar velem, hát ő is elfáradhat a
                     Vörösmarty-utcába, biztosítom róla, hogy nem fogok elájulni a
                     megtiszteltetéstől, bár a doktor szerint ideges szívbajom van.
               </p>
				<p>
                  - De fiam, biztos maga abban, hogy van három szék a lakásán? -
                     mondta most már kissé idegesen a zeneműkiadó, aki rohamosan bele kezdett
                     fáradni a Laczfi úr ízetlenségeibe.
               </p>
				<p>
                  A telefonbeszélgetés, Laczfi egy félig lenyelt gorombasága után,
                     abbamaradt, de a hirlapirodalom fiatal Petur bánja pár nap mulva
                     bebizonyította, hogy haragját se szabták tartósabb anyagból, mint előkelőségét.
                     Az ujságíró, egy leereszkedő vállvonogatás után, mégis csalt hajlandónak
                     mutatkozott arra, hogy a Szebenyi úr feketekávéját elfogadja. A zeneműkiadó
                     azonban előbb férfias garanciát vállalt arra nézve, hogy a milliomosnak sincs
                     elvi kifogása egy Vörösmarty-utcai látogatás ellen.
               </p>
				<p>
                  Laczfi, aki e napon nem feküdt le, csakhogy a feketét el ne
                     mulassza, egyéni elegánciájának teljes ragyogásában állított be a dunaparti
                     Szebenyi-palotába: szmokingot, sávos nadrágot és füzőscipőt viselt, s turista
                     selyemingéhez csillagokkal díszített, halványkék levantier-csokor simult. Major
                     úr kissé megütődve nézte ezt az összeállítást, a fiatal Szebenyi azonban, aki a
                     lépcsőházban fogadta vendégeit, oly komoly nyugalommal siklott el a furcsa
                     elegáncia fölött, mintha a szmokinggal kombinált sávos nadrág mindennapos
                     látnivaló volna a főuri körök kastélyaiban.
               </p>
				<p>
                  Szebenyi majdnem alázatos udvariassággal fogadta vendégeit, de a
                     riporter, akit a nagy fényüzés látása mindig dölyfössé és zárkózottá tett,
                     körülbelül oly arcot vágott, mint
                  III.
                  Napoleon, mikor Bismarckot a versaillesi palotában
                     meglátogatta.
               </p>
				<p>
                  - Uraim, - mondotta Major, aki minden körben egyformán jól érezte
                     magát - uraim, ma február huszadika van, tehát a közhit szerint szürke és
                     jelentéktelen nap, melyet a kalendárium csak közönséges fekete számmal jelez.
                     És mégis azt mondom önöknek, hogy ez ünnepnap, mert a magyar Halévy és a magyar
                     Audran ma találkoznak először. Akarnak velem fogadni, hogy február huszadika
                     ezután jelentékeny dátum lesz a magyar operett történetében?
               </p>
				<p>
                  Szebenyi elpirult, mint a gimnazista, akit irásbeli dolgozataiért
                     megdicsérnek. Laczfi azonban ónszínü arccal szorította össze fogait, s oly
                     apatikus hidegséggel omlott le a dolgozószoba bőrfoteljébe, mintha a
                     zeneműkiadó egy tökéletesen idegen embert említett volna. Laczfi álmosnak,
                     kedvetlennek és megalázottnak érezte magát, a hosszu szobasor, mely a nyitott
                     ajtón át eléje tárult, a saját nyomoruságos hónapos szobáját juttatta az
                     eszébe, az enyhe és kellemes melegség elkábította, s a finom inas, a
                     cingulusoktól ragyogó dohányzóasztal, az angol karosszékek nyugodt méltósága, a
                     selymes szalon, mely a gazdag portière-ken keresztül idelátszott, az életnek
                     mind ez a csöndes és irigylésreméltó kényelme, mely itt épp oly magától
                     értetődőnek látszott, mint nála a pénztelenség és a fűtetlen lakás, mindez
                     annyira kihozta a sodrából, hogy még a legüresebb frázis kimondására is
                     képtelennek érezte magát. Ez a boldog paralitikus, nemcsak házakat,
                     latifundiumokat, asszonyokat és drágaságokat tud megvenni, de őt, a szabad élet
                     zabolátlan csikóját is megveheti...
               </p>
				<p>
                  A házigazda - szerencsére - semmit se gyanított abból, ami a
                     zabolátlan csikó lelkében történt, válogatott udvariasságokkal halmozta el
                     vendégeit, nagy szivarokat hozott, finom és drágakőként csillogó likőröket
                     bonttatott ki a kávé mellé, szerényen Major úrra hárította azt a merészséget,
                     hogy egy kitünő embert a kezdetleges kisérleteivel molesztál, aztán nagy
                     kérésre végül mégis csak odatelepedett a zongora mellé, hogy az operettje
                     nyitányát eljátssza. Mert a nyitánnyal - úgy-e nevetséges? - már akkor
                     elkészült, mikor még híre-hamva se volt nála semmiféle szövegnek. Major urat
                     már az első hangok lelkes eksztázisra ragadták, élénken bólintgatott,
                     félhangosan eldudolt egy-egy fülbemászó melódiácskát, a szemei ragyogtak, s oly
                     diadalmasan nézett a riporterre, mintha a fiatal Wagner Richárdot ragadta volna
                     ki e pillanatban az ismeretlenség homályából. De a lelkesedés, mely úgy
                     kivilágított a Major úr lényéből, mintha a belsejében villamos reflektor égett
                     volna, egyáltalában nem hatott a kis ujságiróra; Laczfi merev arccal, gúnyos
                     ajkbiggyesztéssel ült a helyén, lábait hanyagul egymásra vetette, szivarja
                     füstjét fitymálva fujta a levegőbe s oly unottan nézett szét a gyönyörü
                     dolgozószobában, mintha naponként egy archimilliomos családi palotájában inná
                     meg az ebédutáni feketekávéját.
               </p>
				<p>
                  Szebenyi még nem fejezte be a nyitányt, mikor a hosszu szobasorra
                     vezető ajtó függönye halkan meglibbent s egy nyulánk, láthatólag nagyon
                     elfogult fiatal asszony alakja jelent meg a dolgozószoba küszöbén. Nem látszott
                     többnek tizennyolc- vagy tizenkilencévesnél, sötét szoknyát és világos zubbonyt
                     viselt, haja oly simára volt fésülve, mint valami angol nevelőnőé, de az arca
                     égett és a szeme csillogott és hosszukás, fehér keze, melyen csak egy árva
                     karikagyürü fénylett, gyengén megrezzent az izgatottságtól, mikor a szivarozó
                     urakat megpillantotta.
               </p>
				<p>
                  Major úr, aki legközelebb ült az ajtóhoz, egy széles pózzal
                     felugrott a helyéről, Laczfi szertartásosan meghajolt, Szebenyi pedig egy
                     hirtelen futam után abbahagyta a zongorázást.
               </p>
				<p>
                  - Maga az, drága? - kérdezte a fiatal házas pirulásával, akit még
                     zavarba hoz, ha idegen férfiakat ismertet meg a feleségével. - Nézze, drágám,
                     bemutatom magának Major urat, akinek hirét bizonyosan jól ismeri a nehéz
                     kottákról, amikkel kislány korában megkinozták és Laczfi szerkesztő urat, aki -
                     mint tudja - Budapest leghiresebb hirlapiróinak egyike. Emlékszik a nagyszerü
                     cikkekre, amiket tőle a reggeliző asztal mellett olvasni szokott?
               </p>
				<p>
                  A fiatalasszony vérvörösen bólintott - látszott rajta, hogy a
                     nyilvános szereplés még eddig nem igen tartozott a mindennapi mulatságai közé -
                     aztán odanyujtotta finom kis kezét a két úrnak s szemmellátható boldog
                     csodálkozással tekintett a furcsán öltözött riporter szemébe.
               </p>
				<p>
                  - Oh, én régi olvasója vagyok a cikkeinek, hiszen apa házába is
                     kis gyermekkorom óta mindig a Hirlap járt. Már tizéves koromban is
                     végigolvastam a Hirlapot, mikor mama és az angolna egyedül hagytak, s
                     akárhányszor sírva fakadtam a tudósításokon, amiket a szegény, nyomorgó
                     emberekről írt. Tudja, hogy megint megríkatott a héten a Ranolder-utcai
                     széngázmérgezéssel? Elhiszi, hogy már a legelső sorok után is mindig bizonyos
                     vagyok benne, hogy a maga cikkét olvasom? Istenem, ha tudná, hányszor elfogott
                     a kísértés, hogy magának, egy-egy különösen szép cikke után, levelet írjak! De
                     nem mertem, gyáva voltam, meg aztán úgyis tudtam, hogy magát, egy-egy szép
                     cikke után, százan és százan is elhalmozzák a gratuláló leveleikkel. Tudtam,
                     hogy komolyabb dolga is van, semhogy egy csacsi kislány leveleit
                     elolvassa...
               </p>
				<p>
                  Laczfi elragadtatva bólintott: oh, most végre csakugyan akadt
                     valakire, aki az apátiájából életre keltette! Ez a tiszta, illatos, hófehér és
                     piruló fiatal asszony, aki azt a furcsa hatást tette rá, hogy öt perccel
                     ezelőtt szállt ki a fürdőjéből, ez a finom és drága embervirág, akinek lelkében
                     az ő silány cikkei visszhangot keltettek, egyszerre megváltoztatta egész
                     világfelfogását, embergyülölete elpárolgott, mint az eső a napfényben s
                     önérzete fellobogott, mint a pásztortűz, melyre friss venyigét vetettek. Nem
                     volt már mai legény, az életet a fenékig ismerte, de ezzel az asszonytipussal
                     még sohase találkozott. Hol látott volna hozzá hasonlót a rosszszagu
                     cirkuszban, ahol eddig sivár napjait eltöltötte? Laczfi e pillanatban a
                     vadember szédülését érezte, aki előtt, vakító fehérségében, jelenik meg
                     egyszerre a magasabb kultura asszonya...
               </p>
				<p>
                  Szebenyiné utóbb maga is leült az egyik karosszékbe - oly szerény
                     elfogódottsággal ült le, mintha csak különös jóindulatból engedték volna meg
                     neki, hogy a nagyok közt helyet foglaljon - Szebenyi pedig, a zeneműkiadó
                     ösztökélésére, ujra letelepedett a zongora mellé. Most már nemcsak a
                     jövendőbeli operettjéből játszott, hanem titokban készült, régebbi műveiből is,
                     melyek legénykori magányos estéin születtek elegáns dolgozószobája csöndjében:
                     hangulatos kis chansonokat, melyekben talán több volt a szív, mint az
                     eredetiség, egy románcot, mely valahol az ezüstfényü tenger partján született,
                     egy finom kis bölcsődalt, melynek hallatára a fiatal asszony hirtelen elpirult
                     (isten tudja, micsoda titokzatos kis jövevényre gondolt, akinek ágyacskája fölé
                     majd ezek a hangok hivják le nemsokára a pólyásbabák őrző angyalát), csupa
                     csillogó, kedves kis bijout, melyek egytől-egyig értékes drágaköveknek
                     látszottak, pedig talán csak művészi hamisítványok voltak, amiket csak az igazi
                     szakértő tud megkülönböztetni a valóságos brilliánsoktól. Major úr azonban vagy
                     nem volt igazi szakértő, vagy álnokul és opportunus módon hazudott; mert a
                     szemei most is szinte túlvilági fényben ragyogtak a lelkesedéstől, ősz fejét
                     boldogan megbólintotta a fiatalember felé, kezét elragadtatva a szívéhez
                     szoritotta, szóval oly feltünően viselkedett, mintha a késői korban neki jutott
                     volna a szerencse, hogy egy új Schubertet a világnak bemutathasson. De sokkal
                     érdekesebb volt, hogy most a hirlapirodalom ifjú lázongója is követte a ravasz
                     kotta-uzsorás példáját; Laczfi a székében előrehajolva, lázas érdeklődéssel
                     figyelt, szeméből eltünt az apatikus álmosság, fejét néha álmodozva hajtotta a
                     karosszék támlájára, s szinte anyailag gyöngéd pillantásokkal simogatta végig a
                     zongorázó milliomost, majd félhangosan, mintha csak önmagának mondaná, de
                     gondosan ügyelve, hogy a fiatal asszony is meghallja, így szólott:
               </p>
				<p>
                  - Pompás, pompás, - és szinte érthetetlen az a szerénység,
                     amellyel eddig a nyilvánosságtól visszavonult! Hiszen ez az ember az összes
                     reklámhősöknél nagyobb tehetség! Igen, ez jellemzi a magyar viszony okát: a
                     hivatottak elrejtőznek a homályba, a kontárok pedig, otromba falovaikon,
                     kürtszó mellett vonulnak be a sikerek hangos és kivilágított várába. Hát nem
                     kellene felrobbantani azt az országot, ahol az ilyesmi nap-nap után
                     megtörténhetik?
               </p>
				<p>
                  Elkeseredve rázta meg a fejét - e pillanatban, mint javíthatatlan
                     impresszionista kétségtelenül érezte is, amit mond - szemrehányó pillantásokat
                     vetett Major úrra, mintha kizárólag ő lenne az oka, hogy Szebenyi még nem
                     kergethette ki sasfészkeikből a méltatlan bitorlókat, de villámló pillantása
                     egyszerre megenyhült, mikor a fiatal asszony, leányosan félénk hangján, így
                     szólott hozzá:
               </p>
				<p>
                  - Oh, hát igazán azt hiszi, hogy van tehetség az uramban?
                     Gondolja, hogy lesz sikere a színpadon is? Nem kell attól tartanunk, hogy csak
                     széplelkü dilettánsnak nézik?
               </p>
				<p>
                  - Dilettánsnak? - kiáltott föl Laczfi és oly gúnyos nevetésbe tört
                     ki, mintha Beethovent vagy Mozartot illette volna valaki a dilettánsság
                     vádjával. - Dilettánsnak azt, aki ezt a pókhálóból szőtt bölcsődalocskát
                     megírta? Nem, kedves nagyságos asszonyom olyan elvetemedett gonosztevő talán
                     még se akad, aki Szebenyi urat dilettánsnak merné mondani. És ha akadna, én
                     lennék az első, aki az ilyen alattomos kigyónak a nyakát kitekerném!
               </p>
				<p>
                  Ez a kitörés oly hangos volt, hogy a zongora mellett ülő Szebenyi
                     is meghallotta, nemcsak meghallotta, de bele is pirult a mértéktelen dicséretbe
                     s egy halk akkorddal hirtelen abbahagyta a potpourrit, amit eddig válogatott
                     műveiből előadott. Ez volt az a pillanat, amit a furfangos zeneműkiadó már
                     régen várt: a kövér ember, egy termetét megszégyenítő lendülettel, egyszerre
                     felugrott a helyéből, viharosan átgázolt a szőnyegen, mely karosszékét a
                     zongorától elválasztotta, s önkivületet szimulálva borult a megdöbbent
                     komponista nyakába, akit majdnem székestül feldöntött.
               </p>
				<p>
                  - Édes fiam, - én az öreg és tapasztalt szakember mondom magának,
                     hogy két hónap mulva maga lesz itt a legnépszerübb ember! Akar velem fogadni,
                     hogy még az erzsébettéri verebek is a maga slágereit fogják csicseregni két
                     héttel a premiér után? Fiam, engedje meg, hogy egy bolond vén ember
                     megcsókolja, egy bolond vén ember, akinek mindig az volt a hibája, hogy
                     lelkesedését nem tudta véka alá rejteni...
               </p>
				<p>
                  Cuppanós és kissé nedves csókot nyomott a szegény fiatalember
                     mindkét orcájára - és Laczfi, aki a kávéházi legendákból jól tudta, hogy az
                     öreg gazember a legnagyobb tehetségeket is aprópénzzel fizeti, s magát
                     Csajkovszkyt is félóráig váratná a boltjában, nehogy túlságosan elbízza magát.
                     - Laczfi keserü és irónikus megvetéssel gyujtott rá egy egyiptomi cigarettára,
                     nehogy valami hatmázsás gorombaságra fakadjon. Major, mint a lelkesedés
                     őrültje, - ez a gondolat oly tébolyító volt, hogy csakugyan nem lehetett
                     hidegvérrel elviselni...
               </p>
				<p>
                  Szebenyi, miután szerencsésen meguszta a rohamot, melyet az
                     érzelmeitől megrészegedett uzsorás intézett ellene, kisfiús zavarral vette
                     tudomásul az ujságíró bókjait is, aztán - a szerény emberek önzetlenségével -
                     igyekezett más térre fordítani a beszélgetést. De Laczfi, aki most már
                     katolikusabb volt a római pápánál, nem engedte, hogy a lelkesedését beléje
                     fojtsák.
               </p>
				<p>
                  - Igen, most már szívesen beleegyezem, hogy a szövegemet
                     megzenésítse, sőt boldog vagyok, hagy én is eszköze lehetek a sikerének.
                     Bizonyos vagyok, hogy olyan szövegírót is kapna, amilyet megérdemel, - vérbeli
                     írót, nem pedig egy kóborló kis riportert, - de ha velem is megelégszik, hát
                     boldog vagyok, hogy rendelkezésére állhatok. Ha nincs terhére, olvassa el ezt a
                     kontármunkát, s ha kifogásol valamit, hát csak mondja meg őszintén, - mindent
                     megcsinálok, amit a zenéje érdekében szükségesnek tart. Ha kívánja, akár az
                     egész szöveget átdolgozom, - hiszen én tudom legjobban, hogy ez a silányság nem
                     méltó a magához való művészhez. Tudja kérem, hogy maga a legelső milliomos, aki
                     a podgyásza közt igazi tehetséget is hozott magával a világra?
               </p>
				<p>
                  Ez az utóbbi megjegyzés csupán a megpuhult anarkista vergődése
                     volt, - a lelkes csillogás, mellyel Laczfi a zeneszerzőt és feleségét nézte,
                     ugyancsak hiuvá tette azt a szánalmas kisérletet, hogy tovább is mint keserü
                     forradalmár szerepeljen. A riporter, aki mindig pillanatnyi benyomásainak
                     hatása alatt állt, most már végleg elhatározta, hogy a sors egy csodálatos
                     emberpárral hozta össze: a világ egyetlen szerény és szimpátikus milliomosával,
                     aki mellesleg a legnagyobb tehetségek egyike, s az asszonyi finomság és grácia;
                     egyetlen földi képviselőjével, aki a teremtés összes rossz nőiért kárpótolja a
                     csalódások és hazugságok tengerében evickélő modern embert. Laczfi eddig csak
                     az orfeumi nőket és kávéházi márványasztalok asszony-filisztereit
                     ismerte...
               </p>
				<p>
                  Mikor a Szebenyiék vendégei az alkonyodó utcán végigmentek, Laczfi
                     sokáig elgondolkozva ballagott a kövér zeneműkiadó mellett, akinek zsíros arca
                     csakugy ragyogott a belső megelégedéstől. Major úr utóbb vidáman vállon
                     veregette a barátját.
               </p>
				<p>
                  - Hát még most is azt hiszi, hogy a jó Major bácsi bolondot űzött
                     magából? Hazudtam, mikor tehetségnek mondtam a fiatal vaskereskedőt? Hiszi már,
                     hogy értek valamicskét a mesterségemhez, s hogy a
                     Csipkeverő leány
                   előtt tisztességes perspektiva áll?
               </p>
				<p>
                  Barátságosan belekarolt a hallgató riporterbe és ravaszul
                     csiptetve folytatta:
               </p>
				<p>
                  - És ami a fő: nem egy ifjú éhenkórásszal hoztam össze, aki csak
                     holdbeli birtokával henceg, hanem egy jóravaló kis nábobbal, aki tudja, hogy a
                     Krisztus koporsóját se ingyen őrizték. Major bácsi bőkezüen gondoskodik a
                     barátairól: holnapután, amilyen igaz, hogy ma szerda van, két darab újdonatúj
                     ezresbankócska fogja megpecsételni a legujabb operett-cég megalakulását.
               </p>
				<p>
                  - Azt akarja mondani, hogy Szebenyi úr pénzt ad nekem? - kérdezte
                     helyében megállva az ujságíró.
               </p>
				<p>
                  - Azt, fiacskám, azt, - ez olyan biztos, hogy akár ma este
                     adósságokat csinálhat rá. A milliomosoknak, még ha világrengető tehetségek is,
                     sohase árt, ha a szegény emberek eret vágnak rajtuk.
               </p>
				<p>
                  Laczfi most különös mozdulatot tett: mindkét kezét odahelyezte a
                     zenekiadó vállaira, s oly erővel rázta meg a kövér embert, hogy Major úrnak még
                     a cvikkere is leesett ijedtében.
               </p>
				<p>
                  - Édesem, - mondta - nagyon tisztelt emberkereskedő, maga téved,
                     ha azt hiszi, hogy magához hasonló uzsorás került az útjába! Nekem épp oly
                     kevéssé kell a Szebenyi pénze, mint a magáé, - s a szövegemet még Astornak és
                     Wanderbiltnek se adnám oda, ha a lelkem mélyén nem tartanám igazi tehetségnek.
                     Egy Laczfi még sohase fogadott el borravalót, - de ezt maga, a kurta kis
                     kalmáreszével, sohase fogja megérteni...
               </p>
				<p>
                  Major úr oly lekötelezőleg mosolygott, mintha az ujságíró a
                     legnagyobb bókot mondta volna neki, sőt a barátság kedvéért el is kísérte
                     Laczfit a szerkesztőség kapujáig, ahol erőteljes kézszorítással vett búcsút
                     tőle. Másnap, estefelé, - Laczfi éppen a Váltóbank sikkasztójának életrajzát
                     írta - a zeneműkiadó, mintha egy színpadi sülyesztőből bukkant volna föl,
                     egyszerre csak ott termett a riporter tintafoltos asztala mellett, s mielőtt
                     húsos ajkát beszédre nyitotta volna, hatalmas, pántlikás szivart vett elő
                     impozáns városi bundája zsebéből.
               </p>
				<p>
                  - Kedves Laczfi úr, nehogy gorombáskodjék velem, előbb óvatosan be
                     fogom dugni a száját egy igazi havannával. Ezt a szivart Berdol úrtól kaptam,
                     aki mint tudja a világ legelső impresszáriója, ő viszont a dán királytól kapta,
                     aki előtt a legújabb csodahegedüsét produkáltatta. Azt gondoltam, legjobb lesz,
                     ha maga szívja el, - hiszen a jó szivar szinte szentségtörés számba megy a
                     kocapipás szájában...
               </p>
				<p>
                  Laczfi, egy fejedelmi gesztussal, mely sehogyse illett összevissza
                     tépett munkakabátjához, elfogadta a zeneműkiadótól a dán király havannáját.
                     Major úr pedig most belenyúlt a kis kabátja zsebébe.
               </p>
				<p>
                  - Így fiacskám és most olvassa el a szerződést, amit a
                     Csipkeverő leány
                   dolgában készítettem, - azt hiszem, nem fog azzal vádolni, hogy
                     az érdekeit elhanyagoltam. Szebenyi úr már aláírta a nevét, - s ha magának is
                     úgy tetszik, semmi akadálya sincs többé, hogy a kis írás azonnal
                     életbelépjen...
               </p>
				<p>
                  Laczfi elolvasta az okiratot, de pár másodperc múlva fölszisszent,
                     mintha tüzes vasra lépett volna.
               </p>
				<p>
                  - Ember, - nem meg mondtam magának tegnap, hogy hallani se akarok
                     az előlegről!? Nem tud elképzelni olyan embert, aki abszolute nincs inklinálva
                     az uzsorás pályára? - kiáltott föl olyan megbotránkozott hangon, mintha Major
                     úr egy jól dotált bérgyilkosságra akarta volna rávenni a milliomos
                     bankjegyeivel.
               </p>
				<p>
                  A zeneműkiadót azonban ez erélyes fellépés nem hozta ki a
                     sodrából.
               </p>
				<p>
                  - Drága kis fiam, én nagyon is el tudok képzelni olyan embert, aki
                     nincs inklinálva az uzsorás pályára, - ez a pálya távolról se olyan könnyü,
                     amilyennek maga isteni naivitásában gondolja. Öreg és tehetséges uzsorás
                     létemre illetékesen kijelentettem, hogy maga fiacskám éhenhalna, ha erre a
                     pályára lépne. De az előleg elfogadása még nem kvalifikál az uzsorás-métier-re,
                     - kérdezze csak meg Krausz urat, a kiadóhivataluk főnökét. Az előleg csak annyi
                     az ujságírónak, mint a lókupecnek az áldomás, - bátran zsebregyűrheti tehát a
                     Szebenyi úr bankóit, ettől még épp olyan gentleman marad, akár az angol
                     trónörökös vagy a norfolki herceg. Mondja, nagyon megártana a maga nyomorult
                     szervezetének, ha egyszer megengedné magának azt a fényűzést, hogy két hetet a
                     Tátrában vagy a Semmeringen töltsön?
               </p>
				<p>
                  Laczfi csupán egy gyilkos pillantással felelt a kérdésre, de Major
                     úr nem reagált a szemjátékra, hanem egy kövér pénztárcát kotort elő a nadrágja
                     hátulsó zsebéből.
               </p>
				<p>
                  - Ime, aranyvirágom, a kétezer koronácska, tegye el és használja
                     föl egészséggel és ne haragudjék a szegény, agg uzsorásra, aki ezúttal
                     kizárólag csak a maga javát akarja. És ha szabad kérnem, írja ide a nevét a
                     szerződés alá, amit gondosan el fogok zárni a pénzszekrényembe és külön
                     végrendeleti codicillusban fogok az örököseimnek figyelmébe ajánlani, mert a
                     maga manupropriája, száz év múlva, jóval többet fog érni hitvány kétezer
                     koronánál. Nos, cicuskám, hát ne nyársaljon föl a szemeivel, hanem írja ide
                     szépen a becses nevét, mert Major bácsinak más dolga is van ám, mint hogy
                     vérszegény anarkistákkal tárgyaljon!
               </p>
				<p>
                  Laczfi most habozó pillantást vetett a gyufatartóra - nem tudta
                     hirtelen eldönteni, vajjon pofonüsse-e a perfid zeneműkiadót, vagy a masszív
                     gyufatartót vágja-e a fejéhez? - de egy hirtelen elhatározással mégis
                     megoldotta a problémát: tollat fogott s aláírta a szerződést és az undor egy
                     kifejezhetetlen fokával zsebrevágta a hitvány mammont, amiért a zene-Shylocknak
                     eladta magát.
               </p>
			</div>
			<div type="chapter">
				<head>
                  V.
               </head>
				<p>
                  Szebenyi nem sokat alkalmatlankodott a színháznál - betegesen félt
                     attól, hogy tolakodónak nézhetik, - de a színházdirektor egy délelőtt
                     föltelefonálta az édesapja dunaparti irodájában.
               </p>
				<p>
                  - Kedves szerzőm, magának orvosságot kéne szedni a szerénység
                     ellen, mert amit mível, az már egyenesen betegségszámba megy. Miért nem
                     láttatja magát hetek óta a színház körül? A
                     Csipkeverő leány
                  -nak holnap lesz az első zenekari próbája, - hát megparancsolom,
                     hogy pontban tíz órára jelentkezzék, ha azt nem akarja, hogy a színpadi
                     poroszlóimmal vezettessem elő.
               </p>
				<p>
                  Másnap, korán délelőtt, egy tétovázó, feltűrt galléros, láthatólag
                     megdöbbent fiatalember kóborolt jó negyedóráig a színházi folyosón, mely
                     ezidőtájt még meglehetősen néptelen volt: csak néhány didergő kardalosnő s
                     egy-két trikóinges színpadi munkás lebzselt a kopott falak közt s egy zongora
                     elmosódó akkordjai hallatszottak ide valamelyik távoli próbateremből. A
                     fiatalember, aki körülbelül úgy érezte magát, mintha az emberevők egy
                     ismeretlen szigetére került volna, jó darabig tanácstalanul kószált ide-oda a
                     homályos folyosón, míg végre egy nagyszakállas óriás került az útjába. A
                     nagyszakállas óriás az őskori germán-istenhez hasonlított, de voltaképp
                     becsületes filiszter volt, aki az angol kürtöt szokta kezelni az
                     operett-színház zenekarában.
               </p>
				<p>
                  - Suchen’s vielleicht tén Direktor? - kérdezte a jószívü Wotán,
                     miután a fiatal úr drága városi bundáját szakértőleg végignézte.
               </p>
				<p>
                  Szebenyi alázatosan bemutatkozott, megemlítette, hogy elfogadott
                     operettje van a színháznál, de nem beszélhetett tovább, mert az óriás most
                     barátságosan szalutált neki.
               </p>
				<p>
                  - Ja, ja die Csipkeverő leány, - mondta látható elismeréssel,
                     miközben impozáns lapátszakállát több izben udvariasan megbillentette a fiatal
                     idegen előtt. És bizonyságául annak, hogy a darabról már előzetesen véleményt
                     alkotott magának, kedveskedve belekarolt a zeneszerzőbe s most már jóakaró
                     magyar idiomával folytatta:
               </p>
				<p>
                  - El fogom vezetni a karmester úrhoz, aki épp most jár egy
                     vitus-táncot az ouvertur miatt. A nagyságos karmester úr tudniillik mindig
                     vitus-táncot jár, mikor egy új operett próbáit megkezdi...
               </p>
				<p>
                  Karonfogva vitte végig Szebenyit néhány folyosón, csigalépcsőn és
                     díszletraktáron s végre egy fűtetlen, hosszúkás teremben állt meg vele, melynek
                     egyetlen bútorzata egy öreg zongora volt s ahol egy sereg embergyűlölő-külsejü,
                     télikabátos férfi állt, míg egy magas kotta-állvány előtt, kezét egy
                     rókaprémből készült muffba süllyesztve, egy szikár, összegyűrt arcu alak
                     kiabált érthetetlen német szavakat, miközben hol a jobb-, hol a balkezét
                     rántotta elő a meleg rókamuff belsejéből. Szebenyi megjelenése azonban hirtelen
                     megakasztotta benne a szóáradatot, s most már szemmellátható érdeklődéssel
                     fordult az előkelő jövevény felé.
               </p>
				<p>
                  - Ha nem csalódom, maga az, aki ezt a remekművet irta? - kérdezte
                     azzal a derüs iróniával, melyet a színházi karmesterek oly előszeretettel
                     szoktak használni, ha idegen zenemű kerül a karmaik közé.
               </p>
				<p>
                  Szebenyi alázatosan meghajolt, a vézna ember pedig így
                     folytatta:
               </p>
				<p>
                  - Én, aki harminc év óta vagyok a piacon, ezennel kiadom önnek a
                     bizonyítványt, hogy remekművet írt, s személyesen fogok pofonvágni minden
                     kotnyelest, aki azt állítja, hogy idegen hatások alatt áll. Micsoda bornirtság
                     lenne azt kivánni, hogy egy operett-szerző oly eredeti legyen, mint Beethoven
                     vagy Wagner Richard? Ha egy ismert motivumot átveszek, ezt szemtelenség volna
                     lopásnak mondani, - az ilyesmi épp oly megengedett dolog, mint hogy a vendéglői
                     sótartóból sót hintek az ételemre. Az ember végre is ott vesz sót, ahol kap, s
                     mindenki rosszakaratu charlatán, aki az ellenkezőjét állítja. De most jőjjön,
                     foglaljon helyet itt ezen a törött széken, s mindjárt meg fogjuk kezdeni a
                     zenekari próbákat.
               </p>
				<p>
                  Egy rövid botocskával megkoppintotta a kotta-állványt, mire a
                     többiek kedvetlenül mozgolódni kezdtek, hegedűk, flóták, rézkürtök, cellók,
                     timpánok, violák kerültek elő egy láthatatlan benyílóból, a hangszerek zavaros
                     hangjai töltötték meg a levegőt, nehányan káromkodtak, mások hangos ásításba
                     törtek ki, egy hosszú ember szétsrófolta a rézkürtjét s minden darabba külön
                     belefujt, egy nagyorrú suhanc, akinek ajka idegesen rángatózott, mérgesen
                     cincogtatta hegedűje húrjait, míg végre a rókamuffos karmester intésére minden
                     zaj elhallgatott, hogy aztán egyszerre fölzendüljenek a
                     Csipkeverő leány
                  nyitányának első akkordjai... Csak a legelsők, mert a karmester
                     mindjárt kopogtatni kezdett megint rövid botjával a kotta-állványon, s oly
                     stentori hangon kezdett ordítani, hogy a szelid Szebenyi összerázkódott
                     ijedtében.
               </p>
				<p>
                  - Jerzsabek, ha aludni akar, hát bujjon vissza az ágyába! -
                     kiáltott egy hirtelenszőke fiatalember felé, aki egy nálánál hatszorta kövérebb
                     nagybőgőt szorongatott a térdei között s oly holdkóros arccal ült a háttérben,
                     mintha az itt lejátszódó események egyáltalában nem érdekelték volna. Holdkóros
                     tekintete a karmester ordítására se változott meg, csupán vonóját távolította
                     el lustán a nagybőgő húrjairól, hogy aztán egy ügyes mozdulattal a tarkóját
                     megvakarja vele.
               </p>
				<p>
                  A próba ismét megkezdődött és megint abbamaradt, a karmester
                     különböző nyelveken ordított s néha olyanformán emelte föl rövid botját, mintha
                     az előtte ülő primhegedűs orrát akarná megkoppintani vele, egyik-másik vénebb
                     ember az orrát fujta és tubákot szippantott, mások megvető grimászokat vágtak
                     és komikus fejbólintásokkal kisérték a nyitány banálisabb részeit, a hátul
                     állók félhangosan diskuráltak, néhányan krákogtak és köhögtek, mint a pajkos
                     diákok, akik a tanárukat bosszantani akarják, míg a rókamuffos karmester végre
                     egy dühös mozdulattal összecsapta a partiturát s olyan pillantást vetve
                     Szebenyire, mintha az éppen a szemeláttára gyilkolta volna meg az édesapját,
                     így szólott:
               </p>
				<p>
                  - Amint látja, máris tisztességesen megy, - de persze nem lehet
                     kívánni, hogy már a legelső próbán napvilágra kerüljenek a
                     Csipkeverő leány
                   rejtett szépségei. Mert bizonyos, hogy vannak benne rejtett
                     szépségek is, csak türelem kell hozzá, hogy az ember a kemény burokból
                     kihámozza őket. Mindenesetre nem fog ártani, ha a szomszéd korcsmában csapra
                     üttet egy hordó sört a zenész urak számára, - az ilyesmi mindig előnyére
                     szokott válni a kezdő urak partituráinak.
               </p>
				<p>
                  Szebenyi egy lekötelező mozdulattal átnyujtott egy százkoronást a
                     nagyszakállas germán-istennek, aki az előbb a próbaterembe kalauzolta, aztán -
                     maga se tudta hogyan - kitámolygott a homályos szinpadi folyosóra. Kábultan és
                     szédülő fejjel járt egy darabig az elhagyott csigalépcsőkön, - úgy érezte
                     magát, mintha egy husánggal fejbeütötték volna. A rókamuffos karmester és a
                     mogorva télikabátosok gyülekezete úgy hatott rá, mint valami kegyetlen
                     anarkista-tömeg, mely földalatti katakombájában halálos ítéletet mondott a
                     fejére. Mindeddig fiatalos optimizmussal bízott a
                     Csipkeverő leány
                   sikerében, bizonyos volt benne, hogy hivatás vezette a szinpadra,
                     - most az az érzése volt, hogy a dilettáns hiuságát összetévesztette az igazi
                     tehetséggel. Megundorodott önmagától, szinte fizikai rosszullétet érzett s csak
                     egyetlen vágy dominált benne: eltünni, észrevétlenül eltünni innen, s
                     légmentesen elzárkózni az édesapja jól fűtött irodájába, ahol az anarkisták
                     helyett illedelmes könyvvezetők ülnek s partiturák helyett pirosléniás üzleti
                     könyvek hevernek az állványokon és az íróasztalok mappáján.
               </p>
				<p>
                  Ha a meghasonlott lelkű fiatal ember e pillanatban rábukkan a
                     kijáratra, alkalmasint gyászosan be is fejeződött volna a
                     Csipkeverő leány
                   pályafutása, - de a szinpadi folyosókat szerencsére nem úgy
                     építik, hogy a járatlanok könnyűszerrel eligazodhassanak bennök. Szebenyi vagy
                     tíz percig tanácstalanul és nehéz szívvel kóborolt ide-oda a félhomályban, míg
                     végre, nagy bánatára, ismét ott találta magát a nyitott szinpad mellett, az
                     öltözőkre torkolló társalgóban, mely zsufolásig tele volt a legközelebbi bécsi
                     operett szereplőivel, civilruhás hölgyekkel és urakkal, sápadt és nappali
                     világításban megcsúnyult karhölgyekkel, akik fázósan húzták össze nyakukon
                     hamis boájukat és díszleteket cipelő munkásokkal, akik kiméletlenül oldalba
                     lökdösték az útjukban álló tömeget, mintha egy percnyi késedelem beláthatatlan
                     veszedelmekbe döntené őket. A fiatal komponista, kalapját kezében tartva,
                     sietve át akart surranni a torlódáson, de egy édes és ismerős leányhang most
                     hirtelen megállította útjában.
               </p>
				<p>
                  - Drága, talán észrevenné a szegény embert! Egyszerűen
                     láthatatlanná akar válni, csak hogy a barátai észre ne vegyék?
               </p>
				<p>
                  A fiatalember megállt útjában: Tavasz Klári állt előtte,
                     megennivalóan bájos téli kosztümben, óriási kalappal a fején, keztyűsen,
                     illatosan, kacérsága és szépsége teljes fegyverzetében, a korzóra siető
                     úrikisasszony szüziesen rózsás pirjával az arcán. Az ő bársonyosan finom
                     arcának ugyancsak nem ártott meg a nappali világítás.
               </p>
				<p>
                  - Azt hiszi, hogy csak úgy rövidesen elsurranhat mellettem? Nem,
                     kedves barátom, sokkal régebben várok magára, semhogy most, mikor a karmaim
                     közé került, szabadon bocsátanám! Szépen velem fog jönni a váci-utcába és
                     mindent elmesél nekem, ami a legutóbbi tíz napban történt magával! Hát nem kell
                     hinni a sugallatokban, mikor most a legsürgősebb dolgaim között még
                     fölszaladtam a szinházba? Meri mondani, hogy nem a jó istenke vezérelt ide,
                     akinél magát tegnap az esti imádságomban bepanaszoltam?
               </p>
				<p>
                  Szebenyi megcsókolta a művésznő keztyűs kezét, de nem jutott
                     szóhoz, mert Klárika egyszerűen belekapaszkodott a karjába és se szó, se
                     beszéd, magával cipelte az utcára, ahol egy csillogó fogat várakozott rá,
                     melynek kocsija és ezüstzablás paripái egy született herceghez se lettek volna
                     méltatlanok.
               </p>
				<p>
                  - Ide fog ülni mellém és udvariasan elkísér bevásárlási körútamra
                     és közben türelmesen bevallja nekem, hogy miért hanyagolt el hosszú tíz napon
                     keresztül! Figyelmeztetem, hogy ne próbáljon menekülni, mert az első szökési
                     kisérletnél rendőrt fogok hívni...
               </p>
				<p>
                  A fiatalember még mindig szó nélkül engedelmeskedett, - a reggeli
                     próba sokkal inkább letörte, semhogy holmi könnyűfajta csevegésre képes lett
                     volna - de a légmentesen elzárt batárban, a gyönyörű gyermekkel maga mellett,
                     lassanként visszatért a nyugodtsága, a világ megint más színeket öltött
                     körülötte, a napsugár, mely az ablakon át a kocsiba özönlött, fölolvasztotta a
                     nyomást, mely szívére nehezedett s most már kipirulva, de még mindig valami
                     kisfiús szomorúsággal tekintett a drága kis leány szemébe, aki egy királynő
                     tisztaságával és önérzetével ült mellette a kékbéléses landauerben.
               </p>
				<p>
                  - Oh kedves barátnőm, legjobb volna lefeküdni és tíz napot, tíz
                     éjszakát aludni egyfolytában, csakhogy az egész világról megfeledkezzem!
                     Mindenről meg szeretnék feledkezni, arról az ostoba álomról is, hogy valaha a
                     szinpadon sikerem lesz!
               </p>
				<p>
                  Oly végtelen kétségbeeséssel mondta ezt, hogy a jószívű művésznő
                     majdcsaknem sírva fakadt, s keztyűs keze, mely mindeddig egy édes kis muff
                     mélyén pihent, hízelkedve és anyai gyöngédséggel kulcsolta át az elkeseredett
                     kisfiú ujjacskáit.
               </p>
				<p>
                  - Drága kis szerzőm, mi történt magával, hogy ennyire meggyűlölte
                     a világot? Bántotta valaki vagy talán a baloldalán feküdt és rosszat álmodott
                     az éjjel? Rögtön el fog nekem mesélni mindent és én megígérem, hogy a sarokba
                     állítom azt a rossz embert, aki arra mert vetemedni, hogy a legjobb fiúcskát
                     megbántsa. Beszéljen el mindent és ne vágjon ilyen elkeseredett arcot, mert
                     most már, bizony isteni, komolyan megharagszom. Na, - nevet mindjárt, maga
                     csacsi és érzékeny kisfiú!
               </p>
				<p>
                  Szebenyi, aki a természettől egyébként oly hideg és zárkózott
                     volt, hogy még a feleségét se avatta be a bizalmasabb dolgaiba, most valami
                     csodálatos bőbeszédüséggel öntötte ki szivét a szeretetreméltó művésznő előtt s
                     nyiltan bevallotta, hogy nem bizik többé az operettje sikerében. Óh igen,
                     mindeddig maga is azt hitte, hogy nem végzett egészen haszontalan munkát; de
                     most brutálisan megértették vele, hogy csak tehetségtelen tolakodónak tartják,
                     akinek semmi keresete az igazán hivatottak között. De szomoru tévedésének
                     bizonyára nem önmaga az oka; jószivüségből vagy álnokságból - maga se tudja,
                     melyik volt a döntő momentum - a mai napig következetesen azzal áltatták, hogy
                     a
                     Csipkeverő leány
                  -t nagyobb botrány nélkül be lehet mutatni a budapesti
                     közönségnek. De szerencsére még idejében kiderült, hogy az önbizalom nem ér fel
                     a tehetséggel, s hogy a vaskereskedők voltaképp sokkal okosabban teszik, ha
                     ásóikkal, szerszámokkal és ezekhez hasonló holmikkal árasztják el a piacot
                     banális operett-melódiák helyett.
               </p>
				<p>
                  - És ki mondta magának, hogy a
                     Csipkeverő leány
                   haszontalan munka? - kérdezte tágranyílt szemmel a művésznő,
                     miközben oly gyöngéd és résztvevő pillantást vetett a fiatal úrra, mely még egy
                     agonizáló öreg embert is fölmelegitett volna.
               </p>
				<p>
                  Szebenyi most elmesélte a reggeli próba történetét, a
                     megjegyzéseket, melyekkel a rókamuffos karmester az operettje nyitányát
                     kisérte, a gúnyos, hideg és lenéző pillantásokat, melyekkel a télikabátos
                     muzsikusok az ouvertur befejezése után végigmérték. Mi okuk lett volna e komoly
                     férfiaknak, hogy egy idegent ok nélkül halálra keserítsenek? Nem, ő szerencsére
                     nem tartozik az elkapatott bolondok közé, akik minden rossz kottájuk mellett
                     lándzsát törnek, s Planquettet, Offenbachot és az öreg Strauss Jánost is
                     lenézik, ha arról van szó, hogy maguk számára a sikert kikarmolják. Ha valaki,
                     hát ő maga teljesen tisztában van vele, hogy egy meghibbant fejü vaskereskedő a
                     legszánalmasabb figura...
               </p>
				<p>
                  Tavasz Klári, kinek apró cipőcskéi közben már a Kossuth Lajos-utca
                     asztfaltján kopogtak (mert a gyönyörü idő kicsalta őket a kocsiból) mennyei
                     derüvel és anyáskodó fölénnyel nézett végig az elkeseredett komponistán.
               </p>
				<p>
                  - Oh drága kis szerzőm, ha nem volnánk most az utcán, hát
                     becsületszavamra agyoncsókolnám az éretlenségeért! Hol élt maga, kivel
                     érintkezett eddig, hogy ennyire nem ismeri a szinházi embereket? Ha egy rossz
                     szó vagy egy ártatlan malicia már ok volna az elkeseredésre, akkor én már régen
                     mint kedves nővér ápolnám a sebesülteket vagy piszkos leányokat tanitanék az
                     abc-re, amihez mellesleg szólva meg volna a jogom, mert diplomám van a budai
                     tanitóképzőtől. Oh, drága kis fiam, hát maga még annyit se tud, hogy voltaképp
                     minden szinházi muzsikus forradalmár, s hogy a karmester kihallgatás nélkül
                     paralitikusoknak tartja az összes zeneszerzőket? Talán még azt se tudja, hogy
                     Pákoszt mesternek két elfogadott operettje van a szinháznál, mely teljes öt év
                     óta várja a feltámadást?
               </p>
				<p>
                  - Nem, erről fogalmam sincs, de különben sem értem, mi
                     összefüggése lehet ennek a
                     Csipkeverő leány
                   partiturájával?
               </p>
				<p>
                  - Nem érti, igazán nem érti, maga huszadik századbeli árkádiai
                     pásztor? Pákoszt mester habozás nélkül megfojtana minden komponistát, akinek
                     munkája miatt az ő remekműveit a sutba dobják, de a máglyahalált se tartaná
                     elég kínos halálnak az olyan szerző számára, aki milliomos létére a szegény
                     embert a kenyerétől megfosztja. Hát csakugyan oly égbekiáltón naiv magácska,
                     hogy a Pákoszt mester maliciáit komolyan veszi?
               </p>
				<p>
                  A fiatalember - mivel okosabb válasz nem jutott az eszébe - annak
                     a szerény nézetének adott kifejezést, hogy Pákoszt mesterrel szemben csakugyan
                     méltatlanság az eféle mellőzés, de Tavasz Klári - tekintettel arra is, hogy az
                     utcán jóleső közfeltünést keltett megjelenésével, s hogy a járókelők szinte
                     hangosan ünnepelték - édesen és dallamosan felkacagott, ugyanoly édesen és
                     dallamosan, ahogy a szinpadon szokott, mikor a zsufolt nézőtér gukker-ütegei
                     feléje szegeződnek.
               </p>
				<p>
                  - Nem, drága kis szerzőm, egy csöpp méltatlanság sincs benne, mert
                     Pákoszt mester a legnagyobb antitalentum mindazok közt, akik ezidőszerint
                     karmesteri pálcát tartanak a kezükben. Mint dirigens, talán egész Európában a
                     legkülönb ember, de komponistának gyalázatosan rossz, akihez még a
                     tolvaj-szarka is a becsületesség prototipusa. Ő meri mondani, hogy maga idegen
                     források után dolgozott? Ő, aki már minden élő és holt zeneszerzőt meglopott?
                     Kis fiam, ezt még a kulisszatologatók is tudják a szinháznál, - csak maga lenne
                     oly csacsi, hogy az ő rosszmáju kiszólásai miatt a fejét lehorgasztja?
               </p>
				<p>
                  Kesztyüs kezével, melyből édes és hóditó parfume-illat áradt,
                     hizelkedve meglegyintette a Szebenyi arcát, aztán igy folytatta:
               </p>
				<p>
                  - Föl a fejjel és higyjen a barátainak, akik bizonyosak benne,
                     hogy Pákoszt mester még meg is fog pukkadni irigységében. Én mondom magának,
                     hogy meg fog pukkadni a premiér után, - mint ahogy minden alkalommal megpukkad,
                     amikor idegen, tehetséges szerzők műveit dirigálja. Azt hiszem, hogy bennem is
                     csak bizik egy picurkát, - én pedig becsületszavamra kijelentem, hogy
                     kolostorba vonulok és apáca leszek, ha a
                     Csipkeverő leány
                  -ra táblás ház nem lesz az ötvenedik előadáson.
               </p>
				<p>
                  Ibolyaillatos tavaszi kabátkája, mely édes és világos volt, mint a
                     szeme, bizalmasan hozzáért most a Szebenyi karjához s halkan, kacérkodva
                     folytatta:
               </p>
				<p>
                  - Az a kérdés, hogy kinek hisz kettőnk közül: Pákoszt mesternek,
                     aki egy kanál vizben megfojtaná magát, vagy nekem, aki akár itt a nyilt utcán
                     megcsókolnám, amiért ilyen pompás szerepet irt számomra?
               </p>
				<p>
                  A fiatalember fölvetette a pillantását - a szeme meleg hálával és
                     megindulással tekintett Tavasz Klárira - és igy szólott:
               </p>
				<p>
                  - Magának hiszek, mert maga a legédesebb és legőszintébb kis nő,
                     akivel eddig életemben találkoztam...
               </p>
				<p>
                  Oly boldogan és megbékülve haladt most már tova a művésznő
                     oldalán, mintha a rókamuffos karmester a leglelkesebb bókokat mondta volna
                     neki, mintha a télikabátos muzsikusok tust huztak volna tiszteletére a nyitány
                     végigjátszása után, mintha az uzsorás igazgató, akit nem igen fenyegetett az a
                     veszedelem, hogy pazarlásért gyámság alá helyezik, ötszáz forintnyi előleget
                     kinált volna neki. A világ ragyogott a jókedvtől, a nap sütött és csupa boldog
                     és tavasziasan derüs asszony járt az utcákon, akik valamennyien őt és bájos kis
                     partnerét nézték, miközben halkan és mosolyogva összesúgtak egymással.
                     Szebenyit valami diákos mámor fogta el, melyhez hasonlót még sohase érzett a
                     felesége oldalán...
               </p>
				<p>
                  Sorra járták a belvárosi boltokat (a kereskedők kijöttek
                     üvegkalitkájukból és királynőket megillető hajlongással üdvözölték a
                     művésznőt), felkukkantottak egy hires szabónő műtermébe, végigtapogatták, ami
                     selyem és csipke volt a pesti piacon, aztán betértek villásreggelire a
                     Gizella-téri cukrászdába, ahol mindenki egyszerre feléjük pillantott. A
                     napsugár csillogott az ezüsttel és kristálytányérkákkal megrakott asztalokon,
                     fiatal asszonyok, akik udvarlóikkal csevegtek, égő arccal és szinte hisztérikus
                     szomjusággal a szemükben simogatták végig a Tavasz Klári karcsu termetét és a
                     fölszolgáló kisasszonyok lelkesen körülsereglették őket, mintha álmaik
                     istenasszonya lépett volna be közéjük a finom kis boltba, az ibolyaillat és az
                     angol parfume ködtengerében, mely aranyszőkére festett, gyönyörü haja fölött
                     lebegett.
               </p>
				<p>
                  Dél volt és a tavasz bájossága reszketett a sárga függönyökön
                     keresztül beszűrődő napsugarakban, melyek minden köznapiságot megaranyoztak
                     körülöttük és azt az illuziót keltették, hogy az élet csupa költészet és
                     finomság, mely a csipkemenyezetes selyembölcsőtől a baldachinos halotti ágyig
                     hűségesen elkiséri a földretévedt vándorokat...
               </p>
				<p>
                  Szebenyi megevett egy habos süteményt és igy szólott:
               </p>
				<p>
                  - Ha semmi eredménye sem volna a
                     Csipkeverő leány
                  -nak, mint az, hogy magával megismerkedtem, már ezért is
                     mindörökre hálás lennék a sorsnak. Elhiszi, hogy mindig az az érzés fog el,
                     mintha magát már kicsike diákkorom óta ismerném?
               </p>
				<p>
                  - Oh, drágám, nem gondolja, hogy kissé különös bókokat mond nekem?
                     Csakugyan oly vénnek látszom, hogy maga már diákkorában kedvesnek
                     találhatott?
               </p>
				<p>
                  Szebenyi, aki nem volt ravasz fiú, s néha a tréfákat is olyan
                     komolyan vette, mint az ó-testamentumot, zavartan kijelentette, hogy a művésznő
                     tökéletesen félreértette őt, mert ő nem a korra célzott (istenem, hiszen maga
                     nem igen látszik többnek tizennyolc évesnél!) hanem hogy az édes
                     közvetetlenségre, mellyel oly rövid idő alatt megbarátkozott vele. Neki
                     akárhányszor úgy tünik föl, hogy Klárika egy aranyos kis nieçe jóságával
                     fogadta a kegyeibe s némelykor az az érzés fogja el, mintha csipkeruhás bébé
                     kora óta ismerné, mintha pöttön korában kézenfogva vitte volna sétálni valami
                     májusi virágzásban pompázó parkba s a szemeláttára nőtt volna föl ilyen
                     gyönyörű leánnyá, aki most az egész világot megbabonázza.
               </p>
				<p>
                  Mindennek a sok frázisnak az elmondása meglehetős nehézségeket
                     okozott a puritán Szebenyinek, aki a szónokláshoz csak annyit értett, mint a
                     széptevéshez, de végre mégis csak kimagyarázkodott valahogy s pirulva, égő
                     arccal hallgatott el, miközben az okos Klárika oly mennyei jókedvvel nézett rá,
                     mintha valami kedves, de másvilágból való csodafiúcska ült volna szemben vele a
                     finom cukrászda sarokasztalánál. Hiszen a szinház cinikusai közt, akik bizalmas
                     körben a saját külön tolvajnyelvüket beszélték s oly fesztelenül tegeződtek,
                     mintha még mindig a biblia szelíd völgyeiben éltek volna: csakugyan csodaszámba
                     ment ez a pironkodó nagy kamasz, aki sokkal kevesebbet tudott az igazi életről,
                     mint a szinház legfiatalabb kardalos-kisasszonya. Klárika szinte elragadtatva
                     nézett rá, szeme édesen és pajkosan megvillant s drágakövektől csillogó
                     ujjacskái gyöngéden átkulcsolták az asztal alatt a fiú leányosan fehér kezét,
                     mely észrevehetőleg megrezzent a belső fölindulástól.
               </p>
				<p>
                  - Kis szerzőm, ne védekezzék - én már a legelső percben
                     megértettem magát! Az asszonyok mindig megérzik, ha tetszenek valakinek, maga
                     pedig sokkal őszintébb, semhogy az érzéseit titkolni tudná. Oh, nem kell ám
                     azért, hogy zavarba jőjjön, - hiszen végre is nem követ el valami égbekiáltó
                     bűnt, ha egy jó kis leányt egy kicsikét szimpatikusnak talál...
               </p>
				<p>
                  A fölszolgáló kisasszonyok boldog sorfala közt vonultak ki félóra
                     mulva a cukrászdából, mely előtt a Klárika fényes fogata várakozott, de a
                     művésznő nem búcsúzott el barátjától, hanem igy szólott hozzá:
               </p>
				<p>
                  - Tudja, hogy drága és édes volna, ha maga most nem hagyna engem
                     itt szó nélkül a faképnél, hanem szépen hazakisérne és nálam ebédelne! Ha csak
                     annyi sziv is van magában, amennyi egy mákszembe belefér, hát nem engedi, hogy
                     egyedül és elhagyatva költsem el az ebédemet.
               </p>
				<p>
                  Szebenyit, aki az esküvője óta még sohase ebédelt házon kivül, az
                     ajánlat oly látható zavarba hozta, mintha Klárika gőzhajót bérelt volna, hogy
                     Amerikába szöktesse, de utóbb mégis magához tért annyira, hogy valahogy elő
                     tudott hozakodni a kifogásával: otthon pontosan egy órakor várják, a fiatal
                     asszonyka kétségbeesnék, ha váratlanul elmaradna s talán egy árva falatot se
                     tudna lenyelni, ha az ura helye az asztal mellett üresen maradna. De a
                     művésznőt az okos beszéd nem hatotta meg, sőt láthatólag jó kedvre derítette,
                     hogy a barátját ily ügyefogyott dadogásra kényszeríti.
               </p>
				<p>
                  - Kedves, kicsi szerzőm, maga rosszul ismeri az asszonyokat, ha
                     azt hiszi, hogy egy férfi miatt éhesek maradnak. Igen, a maga jelenlétében
                     talán a koplalásra is képes volna, de honnan tudja, hogy nem habzsol föl minden
                     nyalánkságot, ha a zárt ajtók mögött egyedül marad? Oh, egészen nyugodt lehet,
                     a saját nememet én száz fiatal férjnél jobban ismerem! Ne féljen, a kis
                     felesége pompásan meg fog ebédelni egymagában is, s csak annál édesebb lesz a
                     viszontlátás, ha estefelé, a hosszu távollét után, betoppan hozzá! Vagy azt
                     hiszi, hogy nem birja el a lelkiismerete, ha egyszer egy jámbor hazugsággal
                     megterheli?
               </p>
				<p>
                  A zeneszerző oly megdöbbent arcot vágott, mintha Klárika egy
                     templomrabláshoz vagy gyilkossághoz hivta volna.
               </p>
				<p>
                  - Hazudjam? Azt hiszi, hogy valami hazugság révén elmaradhatok
                     hazulról? Tud valami kifogást kieszelni, amivel a feleségem előtt kimenthetem
                     magamat?
               </p>
				<p>
                  Klárika hangosan felkacagott: oh, nagy bajuszos fiu, hát magát még
                     egy hazugság is zavarba hozza? Talán azt akarja elhitetni velem, hogy maga
                     örökéletében mindenkinek igazat mondott? Kedveském, óva intem az eféle
                     könnyelmüségtől: jaj az olyan házasságnak, amelyben a férj elvileg csak igazat
                     beszél! Az illuziókat csupán a csillogó hazugságok tartják fenn, s ugyan hol
                     lenne nagyobb szükség az illuziókra, mint a házaséletben, ahol az emberi lények
                     mindig csak a hétköznapi arcukat mutatják egymásnak? Azok a házasságok, melyek
                     fölött a Pénz és Hazugság istennője nem virraszt, a testamentumi idők óta
                     mindig válóperrel végződtek...
               </p>
				<p>
                  - És maga fölteszi rólam, hogy ki tudok eszelni valami elfogadható
                     hazugságot? - kérdezte a szelid zeneszerző, miközben szemeit a Gizellatér
                     fölött sugárzó mennyboltra vetette.
               </p>
				<p>
                  A művésznő most pajkosan megrázta aranyfürtös fejecskéjét.
               </p>
				<p>
                  - Édes barátom, a hazugság az utcán hever, mint a kavicskő, - aki
                     lehajol, akár az egész markát teleszedheti vele. Én tanítsam ki magát arra,
                     hogy micsoda kifogást mondjon az asszonykájának? Az okos ember sohasem jön
                     zavarba egy sürgős ankét miatt, s egy külföldi pénzember is mindig akad
                     valahol, aki ég a vágytól, hogy egy előkelő magyar vasgyárossal tárgyalhasson.
                     Egyáltalában hallott már maga valamit arról, hogy a telefon nevü intézmény is a
                     világon van?
               </p>
				<p>
                  Szebenyi néhány pillanatig oly ostobán nézett a napfényes
                     levegőbe, mintha egy negyedfoku egyenletet kellett volna megfejtenie, de a
                     látvány, mely lelki szemei elé tárult, csakhamar földerítette arcvonásait: egy
                     drága, virágtól illatos ebédlőt látott maga előtt, hófehér, ezüsttől csillogó
                     asztallal, egy csipkefüggönyös ablakot, melyen át májusi napsugár ömlik a
                     szobába, két komoly, angol karosszéket, melyeknek egyikében egy szőke és
                     kékszemü gyermek ül, aki a csirke zuzáját sajátkezüleg helyezi a másik
                     karosszék gazdájának a tányérjára, mig a bóbitás szobalány diszkrétül és
                     pártfogói mosollyal tünik el a konyhába vezető ajtó mögött. A látvány oly
                     csábító, oly illatos, oly drága volt, hogy a puritán Szebenyi arcát már maga az
                     elképzelés is lángba borította s a hangja remegett, mint a gyermeké, akit egy
                     váratlan izgalom lázba hozott.
               </p>
				<p>
                  - Ha megvár, rögtön telefonálni fogok a cukrászdából! Azt fogom
                     mondani, hogy egy külföldi üzletbarátom várakozik reám, aki direkte Hamburgból
                     jött Pestre, hogy egy fontos ügyet elintézzen velem!
               </p>
				<p>
                  Klárika megbólintotta a fejét.
               </p>
				<p>
                  - Megvárom, de ügyesen hazudjék, nehogy a kis felesége gyanut
                     fogjon! Mert azt már a világért sem akarnám, hagy az édes asszonyka én miattam
                     csak egy könnyet is ejtsen.
               </p>
				<p>
                  Szebenyi boldogan tért vissza pár perc mulva, mert a felesége
                     vakon elhitte, amit hazudott neki, sőt szívből sajnálkozott az uracskáján, hogy
                     rossz vendéglői étellel kell beérnie a pompás házikoszt helyett. Oly ragyogó
                     arccal, oly diákos lelkesedéssel mondta el ezt a művésznőnek, mintha a
                     legnagyobb szerencse érte volna azzal, hogy egy drága kis asszonyt a
                     füllentésével tévutra vezethetett.
               </p>
				<p>
                  Klárika helyeslőleg bólintott, de közben fürkészve, elgondolkodó
                     pillantással tekintett a Szebenyi szemébe, mintha valami megfejthetlen
                     problémán töprengene.
               </p>
				<p>
                  - És nincs lelkifurdalása, hogy a kis feleségét megcsalta? Öt
                     perccel ezelőtt még hallani sem akart róla, hogy hazudjék és most már ennyire
                     beletanult a ravaszságba? Nem kellene minden férfit felnégyelni, ha még a
                     legkorrektebb is képes rá, hogy a szegény asszonyokat lóvá tegye?
               </p>
				<p>
                  Komolykodva, kedves szigorusággal fordult Szebenyi felé, de a
                     következő pillanatban már jókedvü kacagásra fakadt, s keztyüs kezecskéjével
                     gyöngéden simogatta meg a fiatal ember lányos arcát.
               </p>
				<p>
                  - Óh, édes kis komponistám, nem furcsa, hogy én leckéztetem, mikor
                     miattam követte el ezt a hőstettet, hogy a feleségének hazudjék? Legyen esze,
                     drágám, és ne hallgasson egy szeleburdi lány fecsegésére, aki tavasszal még
                     több ostobaságot csacsog össze, mint télen, mert a májusi napok hosszabbak,
                     mint a decemberiek. De ez még nem ok arra, hogy ilyen kétségbeesett arcot
                     vágjon és ha rögtön el nem mosolyodik, hát irgalmatlanul a nyakába borulok és
                     az egész világ előtt kompromittálom magát! Nagyon szeretné, ha holnap
                     Botrány a Gizella-téren
                   címmel irnának rólunk cikkeket a reggeli lapok?
               </p>
				<p>
                  Sietve betuszkolta Szebenyit a kékbetétes landauerbe és az
                     ezüstzablás lovak sebes iramban indultak meg velük a liget felé, a májusi
                     verőfényben ragyogó Andrássy-úton keresztül, melynek sétálói kíváncsi és lelkes
                     pillantásokat vetettek a tükörüveg mögött mosolygó művésznőre. A fiatal ember
                     pirulva húzta szemébe kalapját s fölöttébb hálás lett volna a sorsnak, ha
                     hirtelen láthatatlanná válik, mint Wells regényhőse, mert puritán üzletember
                     létére cseppet se találta kellemesnek, hogy egy szinésznővel ilyen bizalmas
                     együttlétben látják. De mikor oly drága és izgató volt a tudat, hogy a finom és
                     édes Tavasz Klári ül megette a kocsiban, hogy karja melegét ott érzi maga
                     mellett a vékony tavaszi kabáton keresztül, hogy leányosan kék és millió
                     huncutságtól csillogó szeme csak reá sugárzik a sok száz- és százezer ember
                     közül, aki esténként a tenyerét véresre tapsolja miatta. Szebenyi valami
                     mondhatatlan vágyat érzett aziránt, hogy hirtelen levegővé váljék, nehogy a
                     járókelők észrevegyék, de a szívét valami csodálatosan boldog mámor dobogtatta
                     meg, szeme tágranyilt, hogy a művésznő alakját minél jobban magába fogadhassa
                     és az orra kéjesen megremegett a parfume illatától, mely a drága kis teremtést
                     valami misztikus felhő gyanánt körülvette. Mindez megrészegítette és
                     megfosztotta kissé a józan eszétől, szive ott vert valahol a torkában, s lába
                     reszketett a plüsstakaró alatt, melyet hanyagul a térdükre vetettek, de azért
                     szeliden és kisfiusan mosolygott, s mozdulatlanul, összetett kézzel tekintett
                     ki az előttük elrepülő palotákra, s a májusi színükben pompázó fákra, melyek
                     sóhajtásaikat a messze erdőségek felé küldik a rideg, nagyvárosi aszfaltról.
                     Sohase találta még ily szépnek, ily ragyogónak a májust, mint itt, a fülledt
                     levegőjü kocsiban, mely a faburkolatos kocsiuton végig robogott velük; a fák
                     mirtuskoszorus menyasszonyoknak tüntek föl előtte s a csillogó ablakok, a félig
                     lebocsátott zsaluk, a csipkeszegélyes függönyök mögött lévő világ csupa
                     titokzatosan boldog és szerelemtől illatos fészek benyomását keltette föl a
                     lelkében. Mennyivel szebb volt itt a tavasz, mint a tiroli havasok közt, vagy a
                     wörthi tó partján vagy a svábhegyi nyaralóban, ahova gyermekkorában az
                     édesanyja magával vitte! Egyszer valami kényeskedő kis unokahuga lakodalmán
                     májusi bort ivott s késő éjszakáig becsipve támolygott ide-oda a nagybácsija
                     verandáján, - most ugyanaz a rózsás hangulat fogta el, sejtelmes melódiák
                     kóvályogtak körülötte a levegőben, s egy pillanatig megreszketett a gondolatra,
                     hogy a művésznő karcsu derekát átfogja. De Szebenyi nem volt hős és a szándék
                     távolabb állt nála a kiviteltől, mint a hold ezüstje a földi tájaktól;
                     nyugodtan ülve maradt tehát és így szólott:
               </p>
				<p>
                  - Kellemes napunk van és azt hiszem, hogy szép nyarunk lesz az
                     idén! A zord tél után majdnem bizonyosra lehet venni, hogy a nyár ugyancsak
                     kitesz magáért! Emlékszik rá, milyen rémes kánikula volt harmadéve, mikor a
                     tavasz ugyancsak ily későn kezdődött?
               </p>
				<p>
                  Klárika legyintett a kezével, és oly szivettépő sóhajtásba tört
                     ki, mintha Szebenyi a madridi földrengésről beszélt volna neki.
               </p>
				<p>
                  - Nem, kicsi szerzőm, semmire se emlékszem, mert a szemem szinte
                     karikákat hány az éhségtől! Oly éhes vagyok, hogy mind a négy évszakot habozás
                     nélkül odaadnám egy csirkecsontért! Mondja, nem volt már maga olyan állapotban,
                     hogy a bibliai Ézsaut is megértette?
               </p>
				<p>
                  Boldogan és szinte átszellemült arccal szimatolt a levegőben és
                     majdnem extázisban suttogta:
               </p>
				<p>
                  - Érzi ezt az illatot?
               </p>
				<p>
                  - Igen, ez a virágzó akácok illata!
               </p>
				<p>
                  - Nem fiam - mondta most a művésznő és a szemét kéjesen lehunyta -
                     ez a pörkölt illata, ami a vendéglők nyitott ablakaiból kiárad! Hát nem
                     lehetünk hálásak a jó istenke iránt, aki a tavaszt, a napfényt és a
                     báránypörköltet megalkotta?
               </p>
				<p>
                  A kocsi végre megállott a kis bérpalota előtt, melyben a művésznő
                     lakott, Klárika kézenfogta Szebenyit, s forgószél módjára magával vonszolta a
                     mezzanin lépcsőin, s öt másodperc mulva már mindaketten ott voltak az
                     előszobában, ahol a türelmetlen Mari szigoru fejcsóválással fogadta őket.
               </p>
				<p>
                  - Hát nem borzasztó, hogy ilyenkor jön haza, mikor már minden étel
                     elromlott? Nem megmondtam, hogy pontban egy órára itthon legyen? Képzelem, hogy
                     jóllakott megint a rossz cukrászsüteménnyel, s most megint fitymálni fog
                     mindent, amit a szakácsnő az asztalra ad...
               </p>
				<p>
                  Klárika mint egy szelid angyal, szótlanul könyörgésre kulcsolta
                     össze a kezeit, de a szobacica nem figyelt rá, mert most hirtelen észrevette
                     Szebenyit, aki eddig gyáván meglapult a művésznő háta mögött.
               </p>
				<p>
                  - Jé, hát a nagyságos urat is magával hozta? Csak nem hívta meg
                     talán a kozmás levesre és az égett húsra? Mondhatom, szép fogalmai lesznek a
                     nagyságos urnak a nagy művésznők vircsaftjáról. Tessék meghinni, hogy a
                     cigányoknál sincs olyan vircsaft, amilyenre a híres színésznők a szakácsnéjukat
                     kényszerítik!
               </p>
				<p>
                  A jó isten tudja, meddig papolt volna még a csacska Teréz, ha
                     Klárika most hirtelen a nyakába nem borul s kényeztetett kislány módjára így
                     nem szól hozzá:
               </p>
				<p>
                  - Ne haragudj Teréz, inkább add be az ebédet, mert olyan éhes
                     vagyok, hogy a kavicskövet is megenném! A nagyságos úr is megbocsátja, ha rossz
                     ételt kap, hiszen egy ilyen gyönyörü teremtés társaságában amúgy se érzi az
                     étel ízét. Csak nem gondolod, hogy a levest meg a hust nézi, mikor a Tavasz
                     Klári bájos pofikájában gyönyörködhetik!
               </p>
				<p>
                  Gyorsan ledobta a kabátkáját, megnézte magát a tükörben s
                     kamaszosan fütyölni kezdett valami divatos orfeumi kuplét, aztán a muffját,
                     boáját, kalapját szerteszétszórva, tánclépésekben vitte be magával Szebenyit a
                     pompás ebédlőbe, melynek kályhájában, a tavaszi nap ellenére, még kellemes tűz
                     égett s melynek levegője oly csodálatosan édes gyöngyvirág-illattal volt
                     átitatva, mintha egy napsugaras hegyoldalban, vízmosásos erdők szélén jártak
                     volna. A hófehér abroszon csillogott az ezüst, két al wien-vázácskában pármai
                     ibolyák sötétlettek, a falakról pedig száz és száz példányban mosolygott rájuk
                     a diadalmas Tavasz Klári, mint a szépség és grácia királykisasszonya, akit a jó
                     isten csak ünnepi jókedvében küldhetett ide a gyarló, földi emberek
                     világába.
               </p>
				<p>
                  Teréz, aki még mindig nem volt egészen kibékülve a világrenddel,
                     mormogva még egy terítéket tett az asztalra, s miközben a tányérokat,
                     evőeszközöket és a kristálypoharakat elrendezte, komoran referált a délelőtt
                     eseményeiről.
               </p>
				<p>
                  - A direktor személyesen itt járt s a fonográfos társaságtól is
                     keresték, hogy a Rövidlátó herceg keringőjét elénekelje nekik. Persze a
                     legkisebb gondja is nagyobb annál, mint hogy öt perc alatt kerek ötszáz koronát
                     keressen, Kruppné két óra hosszat várt, hogy az új kosztümjét felpróbálja, s a
                     manikürös kisasszony is megőszült szomoruságában, mert a nagyságos
                     kisasszonynak eszeágában se volt, hogy a kitüzött órában itthon legyen. Az
                     ujságtól is járt itt egy szőke irnok, hogy az új szerep felől kikérdezze, s
                     mindenáron be akart rontani a lakásba, mert bizonyosra vette, hogy a nagyságos
                     kisasszony letagadtatja magát.
               </p>
				<p>
                  Klári egy erélyes hátbaütéssel gátat vetett végre a fecsegő Teréz
                     szóáradatának, s helyet foglalt a terített asztal mellett.
               </p>
				<p>
                  - Egy-kettő tálaltass, mert ebben a pillanatban megkapom az
                     éhtifuszt! Kicsi szerzőm üljön le maga is és egy szót se szóljon, míg az első
                     kanál levest le nem hörpintette.
               </p>
				<p>
                  A Teréz jóslata szerencsére túlsötétnek bizonyult: az ebéd, ha nem
                     is volt oly fényes, mint amilyet a nagy monte-carlói hotelekben föltálalnak,
                     még mindig dicsőségére vált egy polgári háztartásnak; s a művésznő, akit
                     étvágyának fokozatos kielégülése úgylátszik, mindjobban föllelkesített, végül
                     már szinte mámorosan kiáltotta:
               </p>
				<p>
                  - Hát vallja meg: evett már jobbat életében ennél a porhanyós kis
                     spárgánál és találkozott már rokonszenvesebb csirkével, mint amilyennel a kövér
                     Zsuzsanna elkényeztetett bennünket? És ez a pudding, - meri mondani, hogy
                     került már ennél tökéletesebb remekmű a szeme elé? Szebenyi, Szebenyi, maga is
                     hálát adhat a jó istenkének, amiért váratlanul ilyen pompás kis lakomához
                     juttatta!
               </p>
				<p>
                  Teréz végre fölszolgálta a feketekávét, majd tőle szinte szokatlan
                     diszkrécióval visszavonult a magánéletbe; s a művésznő és házi szerzője egyedül
                     maradtak a terített asztal mellett, az ebédutáni hangulat rózsás mámorában,
                     mely csillogó ködként borult föléjük, s mely egy pillanatig szinte az egész
                     mindennapi lényüket átformálta. Klárika oly rejtelmes jókedvvel tekintett a
                     partnerére, mintha száz és száz égő titkot rejtegetne a lelke mélyén, a
                     Szebenyi szürke szeme pedig veszedelmesen csillogni kezdett, s szomjasan és
                     álmodozva tekintett a levegőbe, mintha egy fantasztikus álom színei lobbantak
                     volna föl káprázó pillantása előtt.
               </p>
				<p>
                  Egy forró kéz most ránehezült az övére, s egy édes, halk,
                     visszafojtott vágyaktól fátyolos hang így szólott hozzá:
               </p>
				<p>
                  - Kicsi szerzőm, nem bántad meg, hogy hazudtál miattam?
               </p>
				<p>
                  Szebenyi megrázta a fejét, semmitsem felelt.
               </p>
				<p>
                  - Nem? Igazán nem bántad meg? Hát érdemes volt, hogy egy kissé
                     lekanyarodjál miattam az igazság ösvényéről? Gyere, hadd csókoljalak meg,
                     amiért a kedvemért ilyen rettenetes bűnre vetemedtél!
               </p>
				<p>
                  Sans-géne tegezte most már a zeneszerzőt, mintha gyerekkora óta
                     pajtáskodnék vele, de Szebenyi nem talált semmi feltünőt a szokatlan tónusban,
                     szürke szeme lángolt, mintha egy rejtelmes processussal a becsületes
                     nyárspolgár-lelkét is kicserélték volna, s a hangja izzott és reszketett a
                     belső indulattól, mely a hideg hétköznapi arcát egyszerre átvilágította!
               </p>
				<p>
                  - Oh nem, - életemben sem voltam még boldogabb, mint most, hogy
                     magával négyszemközt lehetek! Nemcsak hazudni, de lopni és sikkasztani tudnék,
                     csakhogy ezt a boldogságot még egyszer elérhessem!
               </p>
				<p>
                  A művésznő szeme fölragyogott, mintha valami drága és édes
                     ostobaságot hallott volna, s forró keze gyöngéden odasímult a Szebenyi
                     ajkához.
               </p>
				<p>
                  - Kicsike szerzőm, te vagy a legbájosabb férfi, akivel eddig
                     hosszú életpályámon találkoztam! Édes és megennivaló csacsi vagy, akinek még
                     voltaképp rézorrú cipőt és fehérgalléros matrózruhát kellene viselned, az
                     ünnepélyes redingot helyett.
               </p>
				<p>
                  Tavasz Klári, miután vendégére még egy tébolyító pillantást
                     vetett, most pár furcsa tánclépéssel átperdült a szomszédos szalonba, egy
                     sikerült rohammal elfoglalta a zongoraszéket s karcsu újjaival hirtelen
                     felébresztette álmukból a szunnyadó Bechstein billentyüit. A klasszikus futamok
                     azonban, melyeket szinte átlátszóan fehér kezei életre keltettek, csakhamar
                     belefulladtak egy divatos, de izléstelen kuplé posványába.
               </p>
				<p>
                  A művésznő most abbahagyta a zongorázást s újra kiperdült a
                     boldogan emésztő Szebenyihez, aki még mindig álmodozva ült a kávéscsészéje
                     mellett.
               </p>
				<p>
                  - Drága fiacskám, most fel fogom függeszteni a híres magyar
                     vendégszeretetet, mert őszintén szólva pokolian álmos vagyok. Klárika baba
                     álmos és aludni szeretne s magácska, mint jó fiú, előzékenyen és lábujjhegyen
                     távozik. De mielőtt elmegy, egy ünnepies fogadalmat tesz nekem, ha azt akarja,
                     hogy az ebédutáni álmom nyugodt legyen.
               </p>
				<p>
                  - És az?
               </p>
				<p>
                  - Kocsin, autón vagy mondjuk inkább: repülőgépen fog hazasietni a
                     szépséges kis felesége mellé s addig térdel előtte, míg átmeneti hűtlenségét
                     megbocsátja. Mert a legujabb kutatások szerint már az is átmeneti
                     hűtlenségszámba megy, ha az ember kiszáradt rostbeefet eszik másutt, mikor
                     otthon a legízletesebb pecsenye várja...
               </p>
				<p>
                  - De hiszen a feleségem nem tudja, hogy a művésznőnél ebédeltem! -
                     kiáltott föl a puritán fiatal ember, aki mint becsületes jellem többé nem is
                     gondolt arra, hogy a hazugság fogadalmát megszegje.
               </p>
				<p>
                  - Kedves barátom, - a feleségek már a világ teremtése óta se
                     biznak teljesen a külföldi üzletbarátokban s a másutt ebédelő férjet már a régi
                     föniciaiak is gyanusnak tartották. Legyen tehát ügyes és óvatos, - ami azonban
                     távolról sem annyit jelent, hogy az igazságmondást megkockáztassa!
               </p>
				<p>
                  Szebenyi férfiasan kijelentette, hogy ügyes lesz és még csak
                     gondolni se fog az igazmondásra, - majd néhány gyors búcsúszó után, melyek
                     láthatólag nagyon nehezére estek, végre mégis csak eltávozott a városligeti
                     palotácskából. A művésznőnek azt a tanácsát azonban, hogy lehetőleg repülőgépen
                     siessen haza a feleségéhez, a Csipkeverő leány szerzője aligha szándékozott
                     követni; sőt lassú, meggondolt lépései után itélve, minden sokkal inkább az
                     eszében volt, mint a tulságos sietség. Szebenyi csak gyalogszerrel baktatott
                     végig az Andrássy-úton, s oly sűrűen meg-megállt útjában, mint a penziónátus
                     öreg urak szoktak, akik egészségi sétájukat végzik egy gyönyörü májusi
                     reggelen. És közben szórakozottan, sőt kissé ostobán bámult a levegőbe, s józan
                     vaskereskedő létére ködös viziókkal foglalkozott a kézzelfogható valóságok
                     helyett. Oh nem, a látszatnak nem volt igaza: Szebenyi most nem az operettjére
                     gondolt, mellyel a cinikus Budapestet rövid hetek mulva meghódítani
                     szándékozott; sőt igazat szólva: még azt is elfelejtette, hogy valaha kuplékat
                     és keringőket írt. Csupán egy karcsu, drága és édesszavu leány járt az eszében,
                     akinek forró arca tíz perccel ezelőtt az övéhez ért; egy édesszavu leány, aki
                     lappangó férfiasságát legelőször öntudatra keltette. Mindeddig csupán egy
                     aszkéta-diák rideg és fantáziátlan életét élte s a vágyak tűzét a nászinduló
                     zenéje ép oly kevéssé gyujtotta föl lelkében, mint a szűziesen szelid
                     pillantás, melyet kolostornövendék-felesége fészkük magányosságában reája
                     vetett. De most úgy érezte, hogy minden érzéke egyszerre lángra lobbant; és a
                     drága és különös kis nőre gondolva, aki hol hermelines királykisasszonynak, hol
                     simulékony, hófehér cicának tünt föl fantáziájában, hirtelen minden asszonyi
                     lényről megfeledkezett, akivel eddig csöndes életutján összetalálkozott valaha.
                     És halkan és dallamosan, mintha egy kedves melódiát ismételne, százszor így
                     szólott magában egymásután: Tavasz Klári...
               </p>
				<p>
                  Élete kellékestárából e pillanatban semmit sem látott és semmire
                     sem emlékezett többé; apja milliói, a nagy iroda személyzete, istenfélő
                     édesanyja és templomjáró, erényes huga, a Csipkeverő leány és tisztavízillatos,
                     pironkodó felesége: mind-mind egyszerre eltüntek a semmiségben és két meleg és
                     könyező és pajkos és huncut szem mosolygott rá: a Tavasz Klári két
                     szeme...
               </p>
			</div>
			<div type="chapter">
				<head>
                  VI.
               </head>
				<p>
                  Szebenyit másnap kedves meglepetés érte: a színház igazgatója egy
                     ortográfiai hibáktól hemzsegő levélben tudatta vele, hogy a Csipkeverő leány
                     ügyében sürgős beszélnivalója volna vele, mert az operettet most már négy héten
                     belül okvetlenül színrehozzák.
               </p>
				<p>
                  „Tisztelt barátomuram, meg fogja érteni, hogy a próbák megkezdése
                     előtt még mindenesetre beszélnünk kell egymással, - irta az öreg színházi
                     uzsorás, aki még egy magánlevél fogalmazásától se riadt vissza, ha arról volt
                     szó, hogy a takarékpénztári betétecskéit szaporítsa. - Ha kivánja, szívesen
                     felkeresem akár a lakásán is, de célszerübbnek tartanám, ha maga fáradna el a
                     színházhoz, mert itt mindenkit megtalál, aki a Csipkeverő leány sikerét
                     előmozdítja. Nemcsak a primadonnát találja meg, hanem a sugót, meg az ügyelőt
                     is, akikre néha még nagyobb szükség van, mint a primadonnára. Tehát
                     megegyeztünk, hogy haladéktalanul fölkeres? Ha kedves akar lenni, akkor már
                     holnap délelőtt megtisztel a látogatásával, de ha a hazai vaskereskedelmet
                     netalán mégis többre becsülné a színpadi irodalomnál, hát nem bánom, megtoldom
                     a terminust huszonnégy órával. Szóval: legkésőbb holnapután délig minden
                     körülmények közt látni akarom az irodámban, s ha nem jön, el lehet rá készülve,
                     hogy csendőröknek öltöztetett statisztákkal vezettetem elő.”
               </p>
				<p>
                  Szebenyi úgy látszik, nem becsülte többre a vaskereskedelmet a
                     színpadi irodalomnál, mert másnap - tehát már a végső terminus előtt huszonnégy
                     órával - megjelent a vén Shylock szinházi irodájában. Szerényen és alázatos
                     bókolások közt lépett be a kopott butorok közé, de mindjárt abba is volt
                     kénytelen hagyni minden ceremóniázást, mert az ősz színházi róka egy viharos
                     mozdulattal a nyakába omlott.
               </p>
				<p>
                  - Drága kis fiam, hát végre mégis csak elszánta magát arra, hogy
                     egy öreg komédiást a látogatásával megtiszteljen? Vesse le gyorsan a felöltőjét
                     és gyujtson rá egy tisztességes szivarra, amit tegnap kaptam az öreg Pantagruel
                     hercegtől, amiért egy ostoba, de tehetséges kis karhölgynek bemutattam. Én nem
                     vagyok dohányos, de a szivart mindenesetre zsebredugtam, mert egy sejtelmem már
                     tegnap megsugta, hogy huszonnégy óra mulva előkelő látogatást fogok kapni.
               </p>
				<p>
                  A szerény Szebenyi rágyújtott a Pantagruel herceg szivarjára, mely
                     voltakép gyalázatos német gyártmány volt, az öreg komédiás pedig rátért a
                     tárgyra, melynek kedvéért a magyar Offenbachot magához fárasztotta.
               </p>
				<p>
                  - Kedves gyermekem, nem kenyerem a dicsekvés, de hogy
                     javíthatatlan idealista vagyok, azt mindenki tudja, aki csak valaha egy magyar
                     színpad kulisszái közt megfordult. Öreg idealista vagyok, édes fiam, vagy
                     mondjuk inkább, hogy öreg bolond, mert ugyan ki nem bolond manapság, aki az
                     álmait az anyagi érdekeinek fel nem áldozza?
               </p>
				<p>
                  A bevezetés, melyet Magyarország legnagyobb uzsorása egy
                     hősszínészhez se méltatlan komolysággal adott elő, oly groteszk és kacagtató
                     volt, hogy mindenki kacagó görcsöt kapott volna a hallatára, - a jólnevelt
                     Szebenyi azonban meggyőződéssel bólintott, oly mély és szemmellátható
                     meggyőződéssel, mintha a római pápa ült volna a pesti Shylock helyében.
               </p>
				<p>
                  Az igazgató, miután egy mélabús viszontfejbólintással nyugtázta a
                     fiatal ember elismerését, egy hirtelen fordulattal leszögezte a kétségbeejtő
                     tényt, hogy Magyarország a csalók és szédelgők hazája. A színházak körül, az
                     egyetlen mártirt, az igazgatót kivéve, csupa szemenszedett gazember él. Nemcsak
                     a színész, a rendező, a kulisszatologató tartozik bele ebbe a vérszopó gárdába,
                     hanem a szende primadonna is, akit a jóhiszemü közönség csak a jámbor
                     angyal-arcáról ismer félszázadon keresztül, de akiben voltakép egy véreskörmü
                     furia rejtőzik - nagybőgős, a timpanista, a karmester, a szállitó, a szabóné, a
                     balletmester, sőt az inspekciós tüzoltó is tizenhárompróbás gazember s a
                     vérszopók e gyülekezetében csak egyetlen naiv, ártatlan és szánalomraméltó
                     teremtés él: a színházi igazgató.
               </p>
				<p>
                  A frázistenger, mellyel Magyarország egyetlen idealistája a
                     szerencsétlen Szebenyit elárasztotta, utóbb mégis csak tisztább mederbe
                     terelődött; s a naiv zeneszerző végre megértette, hogy a tehetséges
                     komponistának nem csupán dallamokra, invencióra és hangszerelésre van szüksége,
                     hanem egy sokkal fontosabb dologra is, ami bizonyára aligha foglalkoztatta
                     annak idején az őskori operettek és szimfóniák szerzőit: t. i. csengő
                     pénzre.
               </p>
				<p>
                  - Van magának fogalma, fiacskám, hogy mibe kerül manapság egy
                     operette színrehozatala? - kérdezte a boldogtalan zeneszerzőt, miközben akkorát
                     csapott a térdére, hogy egy reflexet-vizsgáló idegorvosnak is becsületére vált
                     volna.
               </p>
				<p>
                  Szebenyi, aki most már annyira megrémült, hogy csak gesztusokkal
                     birt résztvenni a párbeszédben, egy szerény fejrázás segítségével kijelentette,
                     hogy e téren csakugyan nem rendelkezik a szükséges fogalmakkal.
               </p>
				<p>
                  Pergámen mester mélabúsan bólintott, s oly szemrehányó
                     pillantásokat vetett a piszkos plafond felé, mintha sorsának összes intézői ott
                     laknának valahol a züllött iroda magasságában.
               </p>
				<p>
                  - Tudja-e öcsém, hogy mennyibe kerül most például a szatin métere?
                     - rivallt rá dörgő hangon a
                     Csipkeverő leány
                   szerzőjére, oly módon húzva össze a szemöldökét, mintha Szebenyit
                     tenné felelőssé az összes bűnökért, melyek a szatingyártás terén a legutóbbi
                     évtizedekben fölmerültek.
               </p>
				<p>
                  A végleg kétségbeesett fiatal ember most már félig kábultan
                     terjesztette szét a karjait, de az öreg komédiás elvileg nem ismerte a
                     kegyelmet.
               </p>
				<p>
                  - A szatin métere harmadfél korona, tisztelt barátom, s aljas
                     hazug lennék, ha azt állítanám, hogy a delin, a zefir, a chiffon, a voile de
                     lain talán tisztességesebb karakterrel dicsekedhetik. Minden kereskedő
                     voltaképp a fegyencek közé tartozik, s csak puszta véletlen dolga, ha a sötét
                     cellát elkerüli. Vegye most már ezt az általános becstelenséget s kalkulálja
                     bele abba a költségvetésbe, amit a
                     Csipkeverő leány
                   jelmezeiről szükségképpen készítenünk kell. Mit gondol, kedves
                     magyar Offenbach: ki fogjuk állítani az operettjét hitvány negyvenezer koronán
                     alul?
                  *
                   Az anakronisztikus árak, melyek a regényben szerepelnek, ne
                     lepjék meg az olvasót; a kis történet még a háboru első éveiben iródott.
                      A szerző.
               </p>
				<p>
                  Diadalmasan vállon veregette a boldogtalan szerzőt és sárga fogait
                     rávicsoritva, így folytatta:
               </p>
				<p>
                  - Olyan igaz, mint hogy élek, barátocskám: negyvenezer korona még
                     csak nem is pénz, ha a
                     Csipkeverő leány
                  -nyal a szemtelen pestiek szemét el akarjuk kápráztatni. Én mondom
                     magának, hogy ez egyáltalában nem számít pénznek, mert ma már Baranya-Derecskén
                     is jól tudják, hogy kockázat nélkül a szinpadon se lehet igazi siker. És végre:
                     csakugyan olyan nagy pénz volna negyvenezer koronácska a dúsgazdag Sembach
                     Györgynek, aki azt a nemes ambiciót hordja keblében, hogy a cinikus Budapestet
                     tehetségével a lábai alá tiporja?
               </p>
				<p>
                  A fiatal ember felütötte a fejét: most végre megértette, hogy
                     miről van szó. Megértette és fenékig belelátott a furfangos vén ember lelkébe,
                     aki egyszerűen negyvenezer korona fizetséget kívánt tőle, amiért az operettjét
                     színre hozza.
               </p>
				<p>
                  - Tehát úgy szokás, hogy a szerző fizeti meg a jelmezek árát? -
                     kérdezte most már némi gúnnyal Pergámen mestertől, aki oly ájtatos
                     szemforgatással ült helyén, mintha magában valami csendes imát mormolna.
               </p>
				<p>
                  - Hogy szokás-e? Édes fiam, ez szokás is, nem is, mint például az,
                     hogy valaki császárszakállal vagy borotvált arccal jelenik meg a nyilvánosság
                     előtt. Kinek a császárszakáll illik jól, kinek a borotvált arc, - magának
                     fiacskám, nézetem szerint a borotvált arc illik. A néhai Offenbach nem fizetett
                     a színháznak, amiért
                     Szép Heléná
                  -ját színre hozták, de az a tiszteletreméltó ügyvéd, akinek
                     Jégkopogás
                   című szimfóniáját a minap a ferencvárosi filharmonikusok
                     bemutatták, tízezer pengőcskét áldozott a nemes célra, hogy nevét a
                     nyilvánosság megismerje. Ez tisztára szokás dolga s nem látom be, miért ne
                     áldozhatna barátocskám negyvenezer koronát, mikor az öreg Sembach bácsi annyi
                     jó bankót összegyüjtött életében. Hát kívánhatná, hogy a magam pénzéből
                     öltöztessem föl a
                     Csipkeverő leány
                   szüzeit és martalócait, mikor a tisztelt szülői házában még
                     fidibusznak is husz koronásokat használnak?
               </p>
				<p>
                  Szebenyi egy szerény kézmozdulattal felelt a kérdésre, Pergámen
                     mester pedig kijelentette, hogy csupán a kedvezőtlen színházi konjunkturák
                     késztetik az efféle kicsinyeskedésre, mert ő normális körülmények közt még a
                     velszi hercegnél is nagyobb gavallér. Oh, kedves barátom, voltak idők, mikor
                     negyvenezer koronát a mellényzsebemből is kiráztam, s még a tantiémeken kívül
                     is ajándékokkal halmoztam el a szerzőket, akik műveikkel szerény műintézetemet
                     megtisztelték.
               </p>
				<p>
                  - De hiszen, ha jól tudom, hát a nagybecsű színháza még ma is
                     aranybánya! - kiáltott föl csodálkozva a zeneszerző.
               </p>
				<p>
                  - Aranybánya? Nem kívánom, fiacskám, hogy a Sembach-cég vállalata
                     ilyen aranybánya legyen, mert akkor hamarosan csődbe jutnának. Hát józan
                     üzletember létére maga is a külszín után itél? Igen, a színház minden este
                     zsúfolva van, de ha maga a szabadjegyeseket valami ideális közönségnek tartja,
                     hát bizonyisten, nem irigylem az ízlését. Miért nem mondja mindjárt azt is,
                     hogy bérházaim is vannak a városban?
               </p>
				<p>
                  - Hát nincsenek?
               </p>
				<p>
                  - Vannak, drágaságom, vannak, de Rotschild éljen meg abból a
                     jövedelemből, amit nekem a négyemeletes palotáim hoznak. Menjen csak a
                     telekkönyvbe és az adóhivatalba, - ott majd hamarosan föl fogják világosítani,
                     hogy kinek van jobb dolga: a háziúrnak-e, vagy a fegyházban ülő sikkasztónak?
                     Nem, fiacskám, igazán nem volt érdemes megöregednem azért, hogy vénségemre
                     ilyen fene nagy nábob legyen belőlem!
               </p>
				<p>
                  Elhallgatott és mélabúsan megbólintotta nehányszor fehéredő
                     rókafejét, - ebben a poseban csakugyan el lehetett volna hinni róla, hogy
                     lyukas cipőben jár és keserű liptói sajtot vacsorázik. Legalább Szebenyi, aki
                     életében talán sohase találkozott álnok vagy hazug emberrel, még az ennél
                     nagyobb nyomorúságot is készséggel elhitte volna neki.
               </p>
				<p>
                  - És negyvenezer korona elég lesz a
                     Csipkeverő leány
                   kiállításához? - kérdezte most már bizonyos részvéttel, melyet
                     minden arcvonása visszatükrözött.
               </p>
				<p>
                  Pergámen mester egy patriárka komolyságával bólintott.
               </p>
				<p>
                  - Elég, fiam! És ha nem lesz elég, hát legföljebb fölveszünk még
                     egy jelzálogkölcsönöcskét az üllői-uti bérházra, de magától, fiam, egy hitvány
                     krajcárt el nem fogadok többé!
               </p>
				<p>
                  Oly puritán nemeslelkűséggel mondta ezt, mintha valami hallatlan
                     jótéteményben részesítené az előtte ülő fiatal embert, mintha egész életére
                     lekenyerezné az áldozattal, hogy negyvenezer koronán felül még egy veszett
                     fityinget se hajlandó kizsarolni a Sembachok vagyonából.
               </p>
				<p>
                  Szebenyi most belenyúlt a belső zsebébe s egy mérgeszöld
                     checkkönyvecskét halászott elő a tárcájából. Azután szó nélkül tollat fogott és
                     kitöltötte a blankettát.
               </p>
				<p>
                  - Parancsoljon! - mondta udvariasan a vén desperadónak, aki
                     csontkeretes pápaszeme mögül szinte szerelmesen simogatta végig a hosszúkás
                     papirlapot.
               </p>
				<p>
                  Pergámen mester egy futólagos pillantást vetett a checkre:
                     negyvenezer koronáról volt kiállítva és az Angol-Osztrák-Bank budapesti
                     fiókjához szólott.
               </p>
				<p>
                  - All right, - mondta egyszerűen, miközben az értékes cédulácskát
                     egy hanyag mozdulattal a fiókjába csúsztatta.
               </p>
				<p>
                  Szebenyi fölállt és búcsúzott, de nem juthatott el az ajtóig, mert
                     Pergámen mester most egyszerre a nyakába omlott. Az agg Sobri Jóska vállai
                     remegtek a fölindulástól, szemében pedig az elérzékenyülés könnyei
                     csillogtak.
               </p>
				<p>
                  - Fiam, - mondta és hangja ugyanaz volt e percben, mint negyven
                     évvel azelőtt, mikor az enyingi színházban a
                     Szegény ifju
                   cimszerepét eljátszotta, - szeretett fiam, én mondom neked, hogy
                     a
                     Csipkeverő leány
                   európai szenzáció lesz. Nevezzenek a legutolsó ripacsnak, ha a
                     remekművedet százötvenszer ki nem hozom! Híres embert csinálok belőled, olyan
                     igaz, mint hogy Pergámen Sándor a nevem!
               </p>
			</div>
			<div type="chapter">
				<head>
                  VII.
               </head>
				<p>
                  Szebenyi, - bár időközben baráti viszonyba keveredett
                     szerzőtársával, - nem árulta el neki a Pergámen mesterrel kötött üzletet.
                     Laczfi, aki elvileg senkiről se mondott jót e hitvány földtekén, de Pergámen
                     mestert még a gazemberek közt is a legnagyobb gazembernek tartotta, néha
                     elejtett egy megjegyzést a magyar színpad rákfenéjéről, aki hosszú életében
                     ötvenezer ember zsírját sajtolta ki, csakhogy önmaga nehéz százezreket
                     gyüjthessen; de a finomlelkű zeneszerző csak egy mélabús mosollyal honorálta a
                     megjegyzést, a kevésbeszédű emberek szomorú és megbocsátó mosolyával, mely
                     minden földi gyarlóságot természetesnek és megbocsátandónak talál.
               </p>
				<p>
                  - És ha magától függene, hát nem töretné kerékbe azt a
                     rablókapitányt? - kérdezte a riporter fölháborodva Szebenyitől, aki még
                     Pergámen mestertől se tudott megtagadni alkalomadtán egy elismerő
                     megjegyzést.
               </p>
				<p>
                  A fiatal milliomos mosolyogva válaszolt, mint mindig, valahányszor
                     a becsületes ujságíró egy szempillantás alatt Petur bánná változott.
               </p>
				<p>
                  - Kedves barátom, rosszul teszi, ha szenteket keres a földön,
                     mikor a mai ember már a bibliai szentekben se hisz. És miért éppen a színházak
                     körül akar ráakadni a huszadik század apostolára?
               </p>
				<p>
                  - Kedvesem, maga jobban tenné, ha matrózruhát viselne, - mondta
                     ilyenkor haragosan az ujságiró, aki mindenkit éretlen csecsemőnek tartott, ha
                     alkalomadtán néhány kellemetlen embertársát föl nem nyársaltatta volna. Neki az
                     lett volna a legboldogabb napja, ha fél Budapestet irgalmatlanul a vérpadra
                     küldheti. Mondani se kell, hogy csak elméletben volt ilyen vérengző, mert a
                     valóságos életben még attól is irtózott, hogy egy poloskát vagy egy svábbogarat
                     megöljön.
               </p>
				<p>
                  Az efféle párbeszédek többnyire a Szebenyi lakásában folytak le,
                     este, vacsora után, mikor az embergyűlölő riporter, tollát lecsapván,
                     lóhalálában sietett a Dunapartra, hogy szerzőtársánál egy csésze kitünő teát
                     megigyék. Ezek a kis séançe-ok mondhatatlanul bájosak voltak; Szebenyiné
                     oltárterítőket hímezve, boldog szótalansággal húzódott meg az egyik
                     fauteuilban, Szebenyi néha odaült a zongorához, hogy egy új szerzeményét
                     eljátssza, Laczfi pedig, - hirtelen megbékülve a világrenddel, - sorra
                     föltálalta azokat a bohém anekdotákat, melyek az ujságírók kávéházi
                     törzsasztalainál keringtek. Furcsa és könnyűvérű bohém-anekdoták voltak ezek,
                     melyeknek légköre ugyancsak eltért attól, melyet a visszavonult patricius
                     család megszokott, de a Laczfi elbeszélései mégis csodálatosan hatottak, s a
                     pironkodó asszonyka, aki egyenesen a Sacré Coeur tömjénszagú szobájából jött
                     ide, hangosan fölkacagott a tréfás történetek hallatára, melyeknek a budapesti
                     ujságírók ismeretlen nevezetességei voltak a hősei.
               </p>
				<p>
                  - És igazán élnek ezek a jókedvű urak? - kérdezte csillogó szemmel
                     az ujságírótól, míg oltárterítőjét elgondolkodva az ölébe ejtette.
               </p>
				<p>
                  Laczfi becsületszavát adta, hogy élnek, aztán elkomolyodva
                     végigsimogatta pillantásával a fiatal asszonyt, aki e percben szinte valami
                     túlvilági teremtésnek tetszett neki. Nemcsak a bájos, gyermekleányszerű külseje
                     volt más, mint azoké a nőké, akiket eddigi pályafutása alatt megismert, hanem a
                     beszéde, a gondolkodása, sőt a fantáziája is. Az az érzése volt, hogy egy
                     idegen földrész királykisasszonya ül előtte, egy álmokból és könnyekből szőtt
                     teremtés, akinek életútja messze elkanyarodik a közönséges földi asszonyokétól;
                     ez a kis lény virágok és mesebeli illatok közt jár és finom muzsikaszó lebeg
                     simára fésült hajfürtjei körül. És önkéntelenül azok a nők jutottak az eszébe,
                     akik eddig a barátságukkal kitüntették; a hazugok és a frivolok, a léhák és a
                     cifrálkodók, a könnyűvérűek és a kacérok, akik tegnap még gondtalanul az ő
                     nyakába borultak, de ma már a legelső jöttmentet boldogították hitvány és
                     értéktelen barátságukkal. A mérges kis riporter, aki mértéktelenül romlottnak
                     hitte magát, de voltaképp naivabb volt egy zárdaszűznél, a szokatlan levegőben
                     szinte úgy érezte magát, hogy valami fojtott barlangból egyszerre csak kikerült
                     a szabadba, ahol illatos tavaszi szellő borzolja föl a hajfürtjeit. Az illatos
                     tavaszi szellőt valószinűleg a Szebenyiné parfümje juttatta eszébe, mely
                     láthatatlan felhőként lebegett az aranyhimzéses oltárterítő fölött.
               </p>
				<p>
                  A tea-séançe-ok rendesen még éjfél előtt véget értek (a
                     Sembachoknak sohase volt kenyerük az éjszakázás) és a kis riporter, haragosan,
                     szivarozva robogott végig az elsötétült utcákon. Oly dörgő lépésekkel rótta az
                     elcsöndesült gyalogutat, mintha valami hallatlan injuria érte volna. És fojtott
                     hangon, dühös gesztussal szólott magában:
               </p>
				<p>
                  - Ökör, hát csakugyan megtörtént volna veled az a szégyen, hogy
                     vén korodra szerelmes lettél?
               </p>
				<p>
                  Mogorván sietett el az ujságirók éjjeli kávéházába, ahol ez idő
                     tájt még kevesen voltak a céhbeliek közül; csak a rikkancslap kövér rendőri
                     tudósítója szívta elégedetten a virginiáját s egy nyálasszáju volontair
                     lapozgatott a külföldi ujságokban. Laczfi köszöntés nélkül helyet foglalt
                     mellettük, s maga is kezébe vette a
                     London News
                  -t; de a rikkancslap munkatársa csakhamar megzavarta az érdekes
                     képek szemléletében.
               </p>
				<p>
                  - Nem adhatnál kölcsön elsejéig huszezer koronácskát? - kérdezte
                     ártatlan arccal Laczfitól, akiről köztudomásu volt, hogy tizedike után elvileg
                     nincs soha többje tíz koronánál.
               </p>
				<p>
                  A riporter felütötte fejét a képeslapból.
               </p>
				<p>
                  - Elmésség akar ez lenni? Nem gondolod, hogy okosabban tennéd, ha
                     ötleteidet a derék konfliskocsisok számára tartogatnád, akik tudósításaidat
                     olvasni szokták?
               </p>
				<p>
                  A díjbirkózó - ujságíró körökben így hívták a kövér ujságirót -
                     szeliden nézett haragos kollégájára.
               </p>
				<p>
                  - Nem, fiacskám, ez nem elmésség, - a pénzre égetően szükségem
                     van. Kitől kérnék, ha nem tőled, kit a jó istenke oly hirtelen nábobbá tett?
                     Nem emlékszel vissza arra az időre, amikor még magad is szegény ember voltál?
                     Akkor bezzeg neked is jól esett volna ugy-e, ha valaki kisegít tizezer
                     forintocskával?
               </p>
				<p>
                  Laczfi, aki most már torkig volt azzal a sok szamársággal, amit
                     testes kartársa összefecsegett, lassan letette kezéből a londoni ujságot.
               </p>
				<p>
                  - Édesem, - mondta gyanus higgadtsággal melynek mindjobban tüzelő
                     szemei élénken ellentmondtak - édesem, én meg tudom érteni, hogy grogba
                     fektetted összes földi vagyonodat, de ezt már sehogyse értem meg, hogy
                     részegségedben ártatlan embereket macerálsz. Nem gondolod, hogy okosabb volna,
                     ha kétmázsás testi hüvelyedet most már ruganyos párnák közé rejtenéd? A
                     mértéktelen virrasztás nem való a hozzád hasonló monstrumoknak, akikre az öreg
                     Guta már születésükkor szemet vetett.
               </p>
				<p>
                  A kövér ujságiró nem sértődött meg, sőt ellenkezőleg: derülten
                     közelebb huzódott Laczfihoz, s a mérges kis riportert egy barátságos
                     szorítással a kebléhez szoritotta.
               </p>
				<p>
                  - Hát mered a becsületszavadat adni, hogy nincs pénzed?
               </p>
				<p>
                  - Nem merem.
               </p>
				<p>
                  - Valld meg hát őszintén, hogy mennyi pénzed van?
               </p>
				<p>
                  Laczfi szemlét tartott az összes zsebeiben: Kilenc korona és
                     ötvenhat fillér került ki bizonyos fáradság után a márványasztalra.
               </p>
				<p>
                  - Ez az összes vagyonod?
               </p>
				<p>
                  A riporter megrázta a fejét.
               </p>
				<p>
                  - Bocsánat, a vagyonom nem pénzben rejlik, hanem oly értékekben,
                     melyek hasonlithatatlanul becsesebbek a hitvány mammonnál. Először is meg van a
                     nyugodt öntudatom, az egészséges álmom, meg van az utálatom az emberek iránt,
                     van néhány jóravaló himzett ingem, egy smoking-öltözetem s egy angol ruhám, egy
                     lakkcipőm, egy gamáslim, s hetvenöt nyakkendőm, nem is beszélve a
                     Csipkeverő leány
                   cimü operett librettójáról, melynek értékét a beavatottak egy
                     millióra becsülik. Van ezenfelül...
               </p>
				<p>
                  Nem folytathatta, mert a kövér ember most villámgyorsan a kezére
                     csapott.
               </p>
				<p>
                  - Megállj, most végre helyben vagyunk, öreg cimborám! Meg mered
                     vallani, mennyi az a pénzecske, amit Szebenyi mester a remekművedért előlegben
                     kifizetett?
               </p>
				<p>
                  - Nekem?
               </p>
				<p>
                  - Fájdalom nem is nekem.
               </p>
				<p>
                  - Azt hiszed, hogy megzsaroltam a zeneszerzőmet?
               </p>
				<p>
                  - Zsarolásról nincs szó, öregem, de néhány forintocskát épp oly
                     nyugodt lelkiismerettel elszedtél tőle, mint nagy mintaképed, a tudós és
                     praktikus Pergámen mester. Ő negyvenezer koronát vágott zsebre, te fiacskám, a
                     milyen slendrián vagy, bizonyára húszezerrel is megelégedtél. Pedig mondhatom,
                     hogy országraszóló balek vagy, mert a Sembachok vagyonának ugyancsak nem árt,
                     ha egy okos ujságiró hébe-hóba eret vág rajta.
               </p>
				<p>
                  Laczfi - figyelmen kivül hagyva a személyét illető inszinuációt -
                     dühös tigris módjára kapott bele a Pergámen mesterre vonatkozó állitásba.
               </p>
				<p>
                  - Honnan tudod, hogy Pergámen mester pénzt kapott Szebenyi
                     Györgytől? - kérdezte szikrázó szemmel, mig karját oly fenyegetőleg emelte a
                     levegőbe, mintha ő nyomott volna két mázsát s kollégája bolyongott volna
                     negyvennyolc kilóval a földi téreken.
               </p>
				<p>
                  - Hogy honnan tudom? Attól az embertől tudom drágám, aki a
                     Szebenyi ur checkjét az Angol-Osztrák Bankban kifizette: a második
                     unokabátyámtól. Tegnap fizetett ki negyvenezer koronát a Pergámen mester
                     kezébe, aki rögtön ott is hagyta a pénzt, nehogy egy napig is kamatozatlanul
                     maradjon.
               </p>
				<p>
                  Laczfi most már lebocsátotta a kezét, de a szeme lángolt, mintha
                     valami hallatlan gonoszság nyitjára jött volna.
               </p>
				<p>
                  - Bizonyos ez? - kérdezte elsápadva.
               </p>
				<p>
                  - Oly bizonyos, mint amilyen bizonyos, hogy te sohase fogsz
                     sarokházakat szerezni, mint Pergámen mester... Oly bizonyos, mint hogy a
                     Csipkeverő leány
                   dacára a klinikán fogsz meghalni, te naiv, te ostoba apostolocska
                     te...
               </p>
				<p>
                  Laczfi nem szólt többet, hanem lassu kortyokban megitta a vizét,
                     aztán köszönés nélkül távozott a kávéházi márványasztaltól. Oly dühösen
                     robogott végig az utcákon, mintha csak most fedezte volna föl, hogy az önzés is
                     előfordulhat az emberi indulatok között.
               </p>
			</div>
			<div type="chapter">
				<head>
                  VIII.
               </head>
				<p>
                  Kora reggel kopogtatás verte föl Pergámen mestert színházi
                     irodájában. Az ajtónyiláson az álmos Laczfi dugta be a fejét.
               </p>
				<p>
                  - Topp, maga az, magyar Halévy? - kiáltotta az ősz
                     csirkefogó.
               </p>
				<p>
                  Nyájasan, széles gesztusokkal közeledett az ujságíró felé, de
                     Laczfi most hirtelen feltartóztatta utjában.
               </p>
				<p>
                  - Megálljon, rablókapitány! - kiáltotta dörgő hangon, mig karjait
                     védőleg maga elé tartotta.
               </p>
				<p>
                  Pergámen mester oly vidám arcot vágott, mintha vendége a
                     legválogatottabb hizelgésekkel üdvözölte volna.
               </p>
				<p>
                  - Fiam, maga ugylátszik a legujabb librettójából szaval! Csak nem
                     akadt talán megint egy művészetkedvelő milliomosra, aki mindenáron magával
                     karöltve akarja megostromolni a siker várát? Ha igen, mondja meg nyiltan, -
                     Pergámen mester mindig készen áll arra, hogy a fiatal és tehetséges lángeszeket
                     támogassa...
               </p>
				<p>
                  Laczfi most közelebb lépett Pergámen mesterhez, egy erélyes
                     mozdulattal lenyomta a legközelebbi székbe, mely csakúgy görnyedt a világ
                     legporosabb kézirataitól, s aztán azon a hangon, melyet a regényírók bizonyos
                     előszeretettel vészjóslónak szoktak nevezni, így szólott:
               </p>
				<p>
                  - Kedves Rinaldó Rinaldini, én szívesen elhiszem magának, hogy
                     szeretne felhorgászni egy új milliomost, aki rothadt műintézetét ujabb
                     pénzecskékkel támogatná, de ezuttal nincs szerencséje: még egy Szebenyi nem
                     mutatkozik a látóhatáron. Ebből a fajtából csak egy van az egész világon, s
                     rajta kivül még Hondurasban vagy Venezuelában se akadna olyan naiv fickó, aki a
                     magához hasonló haramiavezérnek felülne. Mondja, tisztelt Sobri, mit gondol
                     maga ilyenkor, mikor elszánja magát arra a nagy hőstettre, hogy a tükörbe
                     néz?
               </p>
				<p>
                  - Hogy mit gondolok? Azt gondolom, hogy nálam valószínüleg
                     hiresebb férfiszépségek is élnek a földön, de mivel a testi szépség mulandó,
                     ellenben a lelki szépség...
               </p>
				<p>
                  Az ujságiró most fölemelte a jobb keze mutatóújját, még pedig oly
                     erélyesen, hogy Pergámen mester abbahagyta a mondat befejezését.
               </p>
				<p>
                  - Tiszteletreméltó, vén uzsorás, köbre emelt Hoszter Fülöp, elég a
                     tréfából: maga elkövette azt a jellemtelenséget, hogy negyvenezer koronát
                     csikart ki egy ártatlan emberből, vagyis alávalóan megfizettette magát azért,
                     hogy egy tehetséges szerző munkáját előadja. Sokkal vénebb róka kegyed, semhogy
                     ne tudná, hogy csak kétféle színpadi munka egzisztál: vagy olyan, amelytől
                     sikert vár az ember, vagy olyan, amely minden valószinűség szerint nem fogja
                     megérni a tizedik előadást. A jó darabot a tisztességes ember ingyen előadja, a
                     rosszat akkor se adja elő, ha százezer forinttal akarják megvesztegetni. A
                     kérdés tehát most már ez: jónak vagy rossznak tartja-e a
                     Csipkeverő leány
                  -t?
               </p>
				<p>
                  Pergámen mester vidáman vállat vont.
               </p>
				<p>
                  - Jó operett, fiacskám, Offenbach óta nincs a világon. De a
                     rosszak közt a
                     Csipkeverő leány
                   még a legjobbak egyike.
               </p>
				<p>
                  - Hát akkor miért csalt ki negyvenezer koronát a
                     zeneszerzőtől?
               </p>
				<p>
                  - Kedves barátocskám, maga még sokkal fiatalabb, semhogy a pénz
                     igazi értékét ismerné. Negyvenezer korona a mai világban rengeteg pénz. Csak
                     nem képzeli talán, hogy egy milliomos zsebében hagyok negyvenezer koronát,
                     amikor könnyüszerrel elvehetem tőle?
               </p>
				<p>
                  Laczfi most oly közel lépett Pergámen mesterhez, hogy szinte
                     székestül feldöntötte.
               </p>
				<p>
                  - Feleljen igennel vagy nemmel: hajlandó-e visszaadni Szebenyi
                     úrnak a negyvenezer koronáját?
               </p>
				<p>
                  - Szívesen felelek, de kegyeskedjék kissé hátrább lépni, mert én
                     hevesebb vita közben köpködni szoktam. Tehát azt akarja, hogy igennel vagy
                     nemmel feleljek?
               </p>
				<p>
                  - Azt.
               </p>
				<p>
                  - Jó. Tehát: nem!
               </p>
				<p>
                  - Mi az, hogy nem?
               </p>
				<p>
                  - Nem adom vissza.
               </p>
				<p>
                  - Nem adja vissza a kizsarolt pénzt?
               </p>
				<p>
                  - Nem, angyalkám.
               </p>
				<p>
                  - Tudja, hogy ez az eljárás micsoda?
               </p>
				<p>
                  - Tudom. Jellemtelenség. Alávalóság. Gonoszság. Utonállás.
                     Templomrablás. És mégse adom vissza. De van egy közbeeső indítványom.
               </p>
				<p>
                  - Mi az?
               </p>
				<p>
                  - Adok magának ötszáz korona előleget.
               </p>
				<p>
                  - Nekem?
               </p>
				<p>
                  - Önnek, kis méregtömlő.
               </p>
				<p>
                  - Nekem akar adni ötszáz koronát? A rablott pénzből akar
                     megvesztegetni engem?
               </p>
				<p>
                  - Úgy van. Kivonulunk az erdőszélre és megosztozunk a zsákmányon.
                     Maga kap ötszáz koronát, én kapok harminckilencezer koronát és ugyancsak
                     ötszázat. Ez kissé aránytalan osztozkodás, de meg kell gondolnia, hogy én
                     zsaroltam az egész pénzt.
               </p>
				<p>
                  Laczfi arcát elöntötte a tűz, karja meglendült, mintha arcul
                     akarná ütni az előtte ülő cinikust, de aztán hirtelen meggondolta magát és
                     tompa hangon, melyet a középfajta drámák művészei szoktak használni a második
                     felvonás végén, összefont karral szólott Pergámen mesterhez:
               </p>
				<p>
                  - Harámbasa, meg fogja emlegetni ezt a napot, oly igaz, mint hogy
                     Laczfi a becsületes nevem!
               </p>
				<p>
                  Pergámen mester egy pillanatig tünődve nézett maga elé, majd
                     halkan azt mormogta magában:
               </p>
				<p>
                  - Laczfi? Nem, édes fiam, a maga becsületes neve nem Laczfi, hanem
                     Eppinger, sőt ha sokat veszekszik velem, hát keresztneve se Géza, hanem Ignác.
                     A boldogult Eppinger bácsit én még abból az időből ismertem, mikor tojást árult
                     a Hunyady-téren.
               </p>
				<p>
                  A mérges ujságíró nem felelt a konfidenciára, hanem bevágta maga
                     után az igazgatói szoba ajtaját, lóhalálában elrohant a Dunapartra, s meg se
                     állt az impozáns, emeletes palotáig, ahol a Sembachok másfélszázad óta a
                     milliókat összehalmozták. Talán székestől feldöntött volna néhány szorgalmas
                     hivatalnokot, ha egy szolga a hosszú irodasor elején, óvatosan fel nem
                     tartóztatja útjában.
               </p>
				<p>
                  - Kit tetszik keresni? - kérdezte kissé fitymálva a különös
                     idegent, aki a külseje után itélve aligha tartozott a ház klienseihez.
               </p>
				<p>
                  - Szebenyi urat.
               </p>
				<p>
                  - A fiatal főnök urat? Szabadna egy névjegyet kérnem, hogy
                     bejelentsem?
               </p>
				<p>
                  Laczfi előkeresett valahonnan egy züllött névjegyet, s a
                     Csipkeverő leány
                   komponistája pár pillanat mulva meglepve sietett eléje az üveges
                     irodák útvesztőjéből.
               </p>
				<p>
                  - Egek, micsoda szél hozta önt erre? - kérdezte az ifju vasnábob,
                     mikor szerzőtársát, láthatólag kikelve magából, az ajtóban megpillantotta.
               </p>
				<p>
                  Laczfi azonban nem adott egyenes választ.
               </p>
				<p>
                  - Nincs itt egy üres szoba valahol? - kérdezte mogorván.
               </p>
				<p>
                  - Oh akár egy egész lakosztályt is a rendelkezésére bocsáthatok!
                     Talán arról van szó, hogy egy új jelenetet írt a
                     Csipkeverő leány
                  -ba?
               </p>
				<p>
                  A riporter komoran nemet intett, aztán szótalanul előre sietett,
                     mintegy jelezve, hogy csak elhatárolt területen hajlandó folytatni a további
                     tárgyalást. Mikor végre az egyik üres irodában megálltak s a milliomos szó
                     nélkül az egyik nádszékre mutatott, Laczfi végre elszánta magát rá, hogy a
                     hallgatását megtörje.
               </p>
				<p>
                  - Édesem, - mondta egymásra tett lábszárakkal, melyek most egy
                     gnóm külsejét kölcsönözték neki - édesem, csakugyan annyi a maga pénze, hogy
                     néha népünnepet rendez, s aranyakat szór ki az ablakon?
               </p>
				<p>
                  Szebenyi jámborul bólintott.
               </p>
				<p>
                  - Igenis, parancsolatjára, nagyon sok a pénzem, több a pénzem,
                     mint Astornak, Wanderbiltnek, Carnegienek és Rotschildnak együttvéve s mivel a
                     legnagyobb tékozlás mellett sem tudom elkölteni a kamataim kamatját, hát úgy
                     segítek magamon, hogy reggel kilenctől tizenegyig tiz zsák huszkoronás aranyat
                     hajítok ki a hálószobám ablakán. Tehetem, mert elvégre a magam pénzéről van
                     szó, s ha még egy megjegyzést tesz, hát holnaptól kezdve nem tíz, hanem húsz
                     zsákot szórok le szeretett híveim markába. Elvégre akkor se leszek koldus, mert
                     amint tudja, az irodák alatt öt utcán végigfutó pince huzódik el, s ez mind
                     telestele van körmöci aranyakkal.
               </p>
				<p>
                  A tréfás hang, melyet a derüslelkü zeneszerző megütött, úgylátszik
                     nem volt kedvére a haragos riporternek.
               </p>
				<p>
                  - Nagyon tisztelt Pénzeszsák, kedves szerzőtársam, ha maga azt
                     hiszi, hogy nagyobb bolondság pénzt szórni az utcára, mint negyvenezer korona
                     előleget adni Pergámen mesternek, hát becsületszavamra alaposan téved. Még
                     inkább tíz zsák aranyat a népnek, mint tíz fillért az álarcos uzsorásnak, aki
                     mellesleg szólva Budapest egyik leggazdagabb embere. Mondja fiam, igazán nem
                     tudott okosabbat cselekedni a pénzével, mint hogy Pergámen mester fejéhez
                     vágja?
               </p>
				<p>
                  Szebenyi szerényen elmosolyodott.
               </p>
				<p>
                  - Kérem, én szívesen megengedem magának, hogy negyvenezer korona
                     tisztességes pénzösszeg, de maga is engedje meg viszont nekem, hogy higyjek az
                     emberek becsületességében. Pergámen mester a becsületszavát adta, hogy előleg
                     nélkül nem adhatná elő a
                     Csipkeverő leány
                  -t, már pedig...
               </p>
				<p>
                  - Már pedig maga százezer forintot is szívesen kockáztatna,
                     csakhogy az operettjét egyszer előadják egymásután! - dörögte kíméletlenül az
                     ujságíró. - És ha éppen kiváncsi rá, hát azt is megmondhatom, hogy miért
                     ragaszkodik oly makacsul a Pergámen mester színpadához...
               </p>
				<p>
                  - Na miért?
               </p>
				<p>
                  - Nem a dicsőségért, mert maga fütyöl a dicsőségre, s magát
                     alapjában véve az is kielégíti, ha négy öreg bácsi a templomi szerzeményeit
                     csinosaknak tartja. Maga egyáltalában nem is arra született, hogy a publikum
                     előtt pukkerlizzék s borzas ujságírókkal a jövő terveire nézve
                     meginterviewoltassa magát. Maga - ámbár kedves és intelligens fiu - sokkal
                     inkább való vaskereskedőnek és takarékpénztári részvényesnek, mint színpadi
                     szerzőnek, mert magába még annyi bohémség se szorult, mint egy nünükébe vagy
                     péterkebogárba. Magát a magyarok istene is arra teremtette, hogy reggeltől
                     estig fakturákat vizsgálgasson, s este a drága kis feleségét dédelgesse. Mit
                     keres maga a színpadon, a hamisság, hazudozás, hiúság, álnokság és aranyfüst
                     tanyáján? Akarja tudni, hogy mit keres? Ha akarja, hát csak szóljon, én
                     szívesen megmondom.
               </p>
				<p>
                  - Hát mondja meg!
               </p>
				<p>
                  - Maga kedves barátom a Tavasz Klára kandirozott mosolygását
                     keresi, azt keresi, hogy ez a kifestett tündér a kezecskéjét megszorítsa, hogy
                     a fülére titokban egy csókot cuppantson, hogy a fogatán hazavigye és
                     megvacsoráztassa, hogy egy csésze rossz theával megkinálja, mikor végre a
                     szobalánya is egyedül hagyja magukat. A
                     Csipkeverő leány
                   csak alkalom, hogy mindezt a paradicsomi élvezetet megszerezze
                     magának, mert a Sembachok családi háza különben sokkal messzebb esik a Tavasz
                     Klári kisasszony szalonjától, mint a pesti Dunapart az afrikai Kongótól. Ezért
                     dob ki maga drágám könnyü szívvel negyvenezer koronát, mint ahogy százezret,
                     vagy kétszázezret is kidobna, ha a Klárikával való barátság ennyibe kerülne.
                     Különben akar még hallani tőlem egy őszinte szót? Ha igen, hát ezennel
                     megjósolom, hogy ez a barátság nem csupán a készpénzét, de az összes vasrudait
                     is föl fogja enni lassacskán, mert Klárika baba, amilyen édes és szende, úgy ki
                     fogja forgatni magát minden vagyonából, hogy a csontja is megropog majd bele.
                     Klárika babácska ugyanis nem a maga szabályos orrába, szürke szemébe és kissé
                     előrekonyuló füleibe szerelmes, nem is a szellemi tulajdonságaiba, sőt nem is a
                     zenei lángeszébe szerelmes, hanem abba a jó, finom pénzbe, amit a kedves
                     dédapja, nagyapja és édesapja összeszerzett. Hogy a fülét megcsókolja, vagy
                     hogy néha viharosan a karjaiba omlik, arra ne legyen büszke, mert ezt a
                     legkisebb ujságirócskával is megteszi, akitől két sornyi kritikát vár. Ez a kis
                     némber a gyermekes kacaja, csodálkozó pofikája és macskaszerü hizelgése dacára
                     is voltaképp egy raffinált üzleti nő, akit még egy nap alatt se szabad
                     emlegetni azokkal a szolid, tisztességes és korrekt feleségekkel, akik otthon
                     akár estig is türelmesen, panaszszó nélkül és mosolyogva várják az ostoba
                     urukat, míg az kokett színésznőknél ebédel. Mert akár hiszi, akár nem, ilyen
                     édes és drága és bájos és önzetlen lények is élnek a földön a maga csucsorítós
                     száju szinésznői mellett. Vagy magának még nem került az útjába ilyen önzetlen
                     asszony?
               </p>
				<p>
                  Nagyon raffinált és naivul átlátszó gúnnyal mondta ezt a
                     becsületes kis riporter, de a milliomos - csodálatosképpen - nem jött zavarba,
                     csak leányosan elpirult és igy felelt:
               </p>
				<p>
                  - Igaza van, tisztelt mester, az operettírók valamennyien ravasz
                     legények; mind csak azért írtak le egy sereg kottát, hogy az összecsucsorított
                     szájú színésznőknél ebédelhessenek s hogy a fülüket orozva megcsókolja
                     valaki.
               </p>
				<p>
                  Az ujságiró nem felelt mindjárt a gunyolódásra, hanem egy darabig
                     fürkészve, a riporterek vesébe ható pillantásával nézett szerzőtársa szemébe.
                     Később meg is szólalt. Ezt mondta:
               </p>
				<p>
                  - Nagyságos úr, bocsásson meg, hogy pár hétig magát valami
                     különleges lénynek tartottam, valami olyasminek, mint az üvegházban érett
                     dinnyét szokták a növények között. Most már bevallom, hogy tévedtem; maga is
                     megerősiti a régi mottót, mely tündöklő glóriával lebeg a Laczfiak családi
                     cimere fölött.
               </p>
				<p>
                  - És mi az a mottó?
               </p>
				<p>
                  - Ez fiam: előbb-utóbb mindenkiről kiderül, hogy szamár, az egész
                     pusztán csak idő kérdése.
               </p>
				<p>
                  Szebenyi nem sértődött meg a hatmázsás őszinteségen, még csak nem
                     is felelt a gorombaságra, hanem cognakot és finom cigarettákat szedett elő az
                     iróasztal egy titkos fiókjából.
               </p>
				<p>
                  - Tessék, gyujtson rá, ez okosabb, mintha a szamarakat
                     okosságokkal traktálja. Hiszen ha jól vesszük, tulajdonképpen nincs is okom a
                     panaszra: rajtam legalább már zsenge ifjuságomban beteljesedett a halandók
                     földi végzete. Ez a hollandi szivar, azt hiszem, hamarosan ki fogja gyógyítani
                     az indokolatlan pesszimizmusából...
               </p>
				<p>
                  Az egzotikus szivarskatulyát barátságosan odatolta a barátja elé,
                     de Laczfi nem mutatott hajlandóságot, hogy szivarfüstbe fojtsa a keserüségét:
                     pár percnyi hallgatás után egyszerre csak felugrott a helyéből s egy hirtelen
                     mozdulattal kezét nyujtotta a milliomosnak.
               </p>
				<p>
                  - Isten vele, álmodozzék tovább a csipkeverő leányról, de nem
                     arról, mely az én szikkadt fantáziámban született, hanem az igaziról, az
                     elevenről, aki a csipkeverés helyett naiv nábobok fülcimpáit csókolgatja s egy
                     görög pásztorlány pofikájával álcázza el ravasz és praktikus agyvelejét. Erről
                     a kis nőről - esküszöm magának - még akkor se fog kiderülni, hogy szamár, mikor
                     magácska már a harmadik unokáját fogja megtanítani a tarka bocikáról szóló
                     mesécskére...
               </p>
				<p>
                  Az ujságiró, az utolsó szavak után, a forgószél gyorsaságával
                     rontott ki az üveges irodából, s mire a megfontolt Szebenyinek még csak eszébe
                     is juthatott volna, hogy visszatartsa, már rég eltünt a legelső mellékutcában,
                     s oly viharos lépésekkel robogott végig a rossz kövezeten, mintha kedvenc
                     sarokháza lángban állott volna. És közben, kissé fuldokolva a sietségtől, igy
                     szólott magában:
               </p>
				<p>
                  - Cimbora, voltaképp nem te vagy a legnagyobb szamár, aki ok
                     nélkül felizgatod magad a mások ügyeivel? Az őrangyal szerepe mindenesetre jól
                     áll az arcodhoz, s okvetlen zsöllyét fogsz kapni a paradicsomban, amiért egy
                     szegény milliomost a felesége karjaiba visszavezetsz.
               </p>
				<p>
                  Laczfi szíve kissé megvonaglott, mikor mindezt végiggondolta,
                     hiszen ő elméletben cinikus gazember volt, aki az elhagyott és boldogtalan
                     feleségek közt érezte magát a legjobban - de szerencsére feltünt a láthatáron
                     egy döcögős konflis, mely némi habozás után megállott a gyanus utas intésére,
                     sőt pár dörmögő megjegyzés után még arra is vállalkozott; hogy Laczfit a
                     városligetbe kiszállítsa. A riporter hátradőlt a kocsi ülésén s merengve nézett
                     kifelé a piszkos ablaküvegen keresztül; de nem az utcát, a házakat, a sétáló
                     embereket látta maga előtt, hanem két ismerős női arcot. Az egyik - az asszony
                     - szüzies bájjal, fájdalmasan megilletődve tekintett rá a levegőből, a másik -
                     a leány - a Phrynék banális mosolyával, mely kifestett arcát aranyos napfénnyel
                     öntötte végig. A riporter pillantása gyorsan végigsiklott a két arcon, s ekkor
                     halkan, de meggyőződéssel igy szólott:
               </p>
				<p>
                  - Ökör vagy!
               </p>
				<p>
                  A kocsi eközben kiért egy csinos villa elé, Laczfi megnyomta a
                     csengetyü gombját s a következő pillanatban egy kedves szobacica-fej jelent meg
                     az üveges terrász lépcsőjén.
               </p>
				<p>
                  - Itthon van a művésznő, oh szobalányok legbájosabbja? - kérdezte
                     élénken a vendég, miközben a csinos kis nőnek udvariasan csókokat dobált.
               </p>
				<p>
                  A szép szobacicus közelébb jött a rácskapuhoz.
               </p>
				<p>
                  - A művésznő voltaképp nincs itthon, de a maga számára Laczfi úr
                     még éjfélkor is itthon van. Gondolja, hogy szükség van a bejelentésre?
               </p>
				<p>
                  - Igen angyal, csak jelentsen be, mert elvileg irtózom attól, hogy
                     öltözködő primadonnákat meglepjek. Csak annyit mondjon, hogy sürgős inteviewről
                     van szó!
               </p>
				<p>
                  A szobaleány eltünt a villa belsejében s a következő pillanatban
                     egy rózsás, égszinkék peplonba burkolt tündér jelent meg lihegve a nyaraló
                     terraszán. Aranyszőke haja félig-meddig lehullott, a peplon lecsuszott fehér
                     válláról, az arca pedig lángolt és tüzelt, mintha tengerész-kedvese, akit tíz
                     éven át a mérhetetlen oceán fenekén hitt, most egyszerre halványan és megrogyó
                     térdekkel bukkant volna eléje váratlanul a multak ködéből. A tengerész-kedves,
                     az oceán bús halottja Laczfi volt, a Budapesti Hirmondó riportere...
               </p>
				<p>
                  - Maga az? - lihegte, susogta, selypitette, sőt dadogta a
                     halványkék tündér, aki ugyanoly joggal reflektálhatott volna e pillanatban a
                     najád vagy a sellő elnevezésre. - Maga az? Hát mégis megszólalt egyszer az a
                     rossz szive s eszébe jutott a szegény kis barátnője, akit oly hirtelenül
                     cserbenhagyott? Jőjjön, hadd csókolom véresre a fülét, legalább igy hadd álljak
                     bosszut a szenvedésekért, amiket egy ostoba kis lánynak okozott...
               </p>
				<p>
                  Laczfi rezignáltan vállat vont; jól tudta, hogy a fülcsóktól nem
                     menekülhet meg, mert ez a különös kedveskedés aféle háziszokás volt a
                     művésznőnél, melynek áldásaiban nemcsak a barátait, az ujságirókat, az ifju
                     arisztokratákat részesítette, hanem hébe-hóba azokat a szállitóit is, akik az
                     asztaláról vagy toilette-jeiről gondoskodtak, Laczfi ismerte a háziszokást,
                     tehát szeliden lehajtotta a fejét és így szólott:
               </p>
				<p>
                  - Kegyeskedjék talán gyorsan végezni a fülemmel, mert egy sürgős
                     és szenzációs interviewről van szó!
               </p>
				<p>
                  A kék najád nem intéztette magához kétszer a rideg felszólítást,
                     hanem egy viharos mozdulattal odaomlott a riporter fülére.
               </p>
				<p>
                  - Gonosz ember, - cinizmussal fizet ki egy szegény kis lányt,
                     akiről tudja, hogy csak magát szereti az egész földön! Hát jőjjön, foglaljon
                     helyet itt a hintaszékben, ha mindenáron ragaszkodik hozzá, hogy a titkaimat
                     kikémlelje!
               </p>
				<p>
                  Laczfi engedelmesen leült, a sellő pedig egy gyors mozdulattal a
                     lábaihoz kuporodott.
               </p>
				<p>
                  - Hát kérdezz te gonosz, te mindenkinél édesebb! Kérdezz, - hiszen
                     ugy se lenne erőm hozzá, hogy a drága, az éles szemed elől eltitkoljak
                     valamit.
               </p>
				<p>
                  Szebenyi alighanem elájult volna gyönyörüségében a hasonló szavak
                     hallatára, - a riporter oly nyugodt arccal ült a helyén, mintha a
                     tündérkirálynő a náthája után tudakozódott volna.
               </p>
				<p>
                  - Tehát megengedi, hogy belekezdhetek az interviewbe?
               </p>
				<p>
                  - Oh igen.
               </p>
				<p>
                  - Első kérdés: csakugyan oly remekműnek tartja a
                     Csipkeverő leány
                  -t?
               </p>
				<p>
                  - A legbájosabb operettnek tartom, amit az utóbbi évtized...
               </p>
				<p>
                  - Elég. Második kérdés: Mi célja van az ifjú szamárral, aki
                     boldogtalan őrültségében a fejébe vette, hogy egy merész lépéssel kiperdül a
                     nyilvánosság elé?
               </p>
				<p>
                  - Ki az az ifjú szamár?
               </p>
				<p>
                  - Harmadik kérdés: Ha már mindenáron ragaszkodni méltóztatik
                     ahhoz, hogy egy ifjú szamárnak karikát fűz az orrába, miért a dunaparti
                     filisztert, a vaskereskedelem gyöngyét, a negyedik kerületi csalogányt
                     választotta, ahelyett, hogy egy serdületlen mágnásfiucskát őrjitett volna meg
                     tengermély szemeivel? Ha már okvetlenül el akarja játszani a muzsa szerepét,
                     miért éppen a rokonszenves báránykát csókolta fültövön, ahelyett, hogy egy
                     raffinált gazembert vont volna bele abba a tündöklő bűvkörbe, melyről a mult
                     század regényirói beszélni szoktak? Ha már magát a szerény pézsmatulkot nem
                     sajnálja, miért nincs részvéttel legalább a puritán felesége iránt, aki
                     bizonyára nem arra született, hogy az összes kenőcsökkel fölkent
                     tündérkirálynőkkel konkurráljon?
               </p>
				<p>
                  Klárika, akinek alapjában véve sokkal több esze volt, mint egy
                     középszerü diplomatának, s aki magát Pergámen mestert is bámulatba ejtette néha
                     a ravaszságával és élelmességével, e pillanatban egy tizenötéves baby ártatlan
                     kék szemét függesztette a haragos kis riporterre.
               </p>
				<p>
                  - Mit mond, hogy én Szebenyi úrral kacérkodtam volna? De hiszen
                     sohase beszéltem vele másról, mint a
                     Csipkeverő leány
                  -ról, meg a jelmezekről, amiket az operettjében viselni fogok.
                     Csak nem képzeli talán, hogy feleséges emberrel kacérkodni tudnék? Édes
                     barátom, nem tagadom, hogy nekem is van szivem, de akiért minden percben
                     meghalnék, az még arról is megfeledkezik néha, hogy az ostoba kis barátnője a
                     világon van...
               </p>
				<p>
                  - Természetes, hogy én vagyok az, akiért minden percben meghalna?
                     - bólintott gúnyosan az ujságiró.
               </p>
				<p>
                  A művésznő azonban nem ment bele a cinikus hangba, hanem előbb
                     hosszan, álmodozva nézett maga elé, majd reszketve elővette a
                     csipkezsebkendőjét. És könyei egyszerre csak átnedvesítették a pókhálószövetet
                     s csodálatos, aranyszőke hajából hirtelen kiszabadult nehány fürt, mint az
                     iskolás leányéból, akit szigoru tanitója megszidott.
               </p>
				<p>
                  - Laczfi, maga gonoszul és kegyetlenül bánik velem! Jól tudja,
                     hogy csak egyetlen férfihez ragaszkodtam egész életemben, s nincs az az
                     elbizakodott archimilliomos, akiért szívtelen zsarnokomat elhagyni tudnám.
                     Mondja, különös öröme telik benne, hogy egy jó kis leány életét ennyire
                     elkeseríti?
               </p>
				<p>
                  A riporter most fölkelt a helyéből, s anélkül, hogy a művésznő
                     szavaira válaszolt volna, hirtelen odalépett az állótükörhöz. Jó darabig
                     figyelmesen nézte magát, aztán ujra helyet foglalt a művésznő mellett. És ekkor
                     csöndesen és valami furcsa szatir-mosollyal igy szólott:
               </p>
				<p>
                  - Imádásra méltó Sellő, maga tagadhatatlanul s a legtehetségesebb
                     komédiások közül való s nappal még sokkal tehetségesebb, mint az esti
                     világításnál, de annyi talentuma még sincs, hogy egy magamfajta vén rókát
                     elbolondítson. Mert tudnia kell, oh istennő, hogy engem, mikor csecsemőkoromban
                     egy rossz mosóteknőben ringattak, a jótékony tündérek az összes hájakkal
                     megkentek. Én tehát teljesen tisztában vagyok vele, hogy maga, Drága,
                     körülbelül épp annyi szeretettel viseltetik irántam, mint a varangyos béka
                     iránt, aki este a városligeti tóban hangversenyezni szokott. Maga, oh
                     Aranyvirág, egyenesen utál engem s mert a jótékony tündér, a hájas tégelyekkel,
                     valaha a maga égszinkék bölcsőjéhez is ellátogatott, hát bölcsen szivébe zárja
                     az érzéseit, s még arra is képes, hogy a szerelmes hisztérikát mimelje a
                     kedvemért. A baj, kedves barátnőm, csupán az, hogy mindketten átkozottul ravasz
                     fiuk vagyunk. A vaskereskedők a világ teremtése óta felülnek az ilyesminek
                     (állítólag már az öreg Tubalkain is szerelmes volt egy vándorprimadonnába), de
                     az ujságirók sohase tartoztak a rendes emberek közé, még abban az időben se,
                     mikor az öreg Naftali a
                     Mezopotámia és vidéke
                   cimü lapot megallapította. Bennünket csodálatos éleslátással vert
                     meg a gondviselés, s tizenhétéves korunkban is tisztában vagyunk vele, hogy a
                     mosoly, a szerelmi vallomás, a fülcsók nem a saját legmagasabb személyünknek
                     szól, hanem az irótollnak, amivel magukról megírjuk, hogy istennők. Ez az
                     írótól az, ami bennünket a városligeti varangyos békától megkülönböztet. Nagyon
                     szépen kérem tehát, méltóztassék engem kikapcsolni a játékból, annál is inkább,
                     mert a nappali komédiázásról nem szokás birálatot irni. A fárasztó alakoskodás
                     helyett inkább egyetlen kérdésre adjon választ: hajlandó-e szabadon bocsátani
                     az ostoba potykát, aki a Nagysád rózsaszinü selyem hálójába gabalyodott?
               </p>
				<p>
                  Megállt és egy vizsgálóbiró szigoruságával tekintett a művésznőre,
                     de Klárika nem válaszolt, hanem egy velőtrázó pillantással végignézett a
                     riporteren. Gyönyörű orrcimpája reszketett, szőke haja egészen kibomlott (akár
                     ha csak rugóra járt volna) s egyszerre oly görcsös zokogásra fakadt, hogy
                     Laczfi majdnem visszahőkölt ijedtében. De ez a meglepetés nem tartott tovább
                     tiz másodpercnél; a riportert a könyek se hatották meg jobban, mint a
                     szenvedélyes csók, mely belépésekor a füle cimpáját áttüzesítette.
               </p>
				<p>
                  - Oh nagy művésznő, engedje meg, hogy most már magára hagyjam a
                     könyeivel! Az igazi fájdalmat nem illik megzavarni a tisztességes embernek.
                     Isten vele egy boldogabb viszontlátásig, melynek gyémánttól roskadozó fák,
                     zengő gyümölcsök és aranyszárnyu hurik lesznek a tanui. A viszontlátásig a
                     tiszta, földöntuli aetherben, amelybe egyszer a művésznők, a vaskereskedők és a
                     riportereik is eljutnak!
               </p>
				<p>
                  A következő percben Laczfi már eltünt az illatos szobából s teljes
                     gőzerővel robogott konflisával a város felé. A művésznő ekkor felszárította a
                     könyeit, bájos gyermekarca tíz évvel megöregedett s hangja, mikor megszólalt,
                     rekedt volt, mint egy jubilált anyaszinésznőé.
               </p>
				<p>
                  - Oh csirkefogó, - mondta a gyermeteg kis tündér - oh
                     tizenhárompróbás gazember, mikor érem meg végre azt a napot, mikor az egész
                     gárdáddal együtt felakasztanak?
               </p>
			</div>
			<div type="chapter">
				<head>
                  IX.
               </head>
				<p>
                  A riporter előbb zavaros utasitásokat adott a kocsisnak,
                     kihajtatott a mexikói-utra, majd a budai hegyek közé, öt szivart és husz
                     cigarettát szivott el, anélkül, hogy tudta volna, mit cselekszik, de végre
                     ugylátszik, mégis megjött a józan esze s igy szólott a mormogó kocsishoz:
               </p>
				<p>
                  - A Dunapartra, a Sembachék palotájához! De ugy igyekezzék, hogy
                     öt perc mulva a kapu előtt legyen!
               </p>
				<p>
                  Az ut öt perc helyett jó félóráig tartott, de a rozzant jármü
                     végre mégis csak elért a csinos patricius házhoz, s Laczfi, miután züllött
                     ruházatát pár simitással rendbehozta, becsöngetett a mollfüggönyös előszoba
                     ajtaján.
               </p>
				<p>
                  Magas, szálfaegyenességü szobalány jelent meg az ajtóban, s
                     szigoru apáca-pillantással nézte végig a gyanusnak látszó vendéget. Mily más nő
                     volt ez, mint a művésznő szobacicusa, aki meghitt pajtás módjára leckéztette
                     meg akárhányszor az urnőjét.
               </p>
				<p>
                  A riporter előbb megilletődött pillantást vetett a komoly hölgyre,
                     majd tiszteletteljesen megszólalt.
               </p>
				<p>
                  - Kérem tudakolja meg, vajjon az urnője hajlandó-e fogadni Laczfi
                     szerkesztőt? Csak öt percnyi kihallgatásról van szó, de az ügy
                     halaszthatatlanul sürgős.
               </p>
				<p>
                  - Be fogom jelenteni, - mondta ridegen a szobalány, aztán egy
                     gyanakodó pillantás után eltünt a lakás belsejében.
               </p>
				<p>
                  Két perc mulva - talán ennyi se volt - szemmellátható
                     csodálkozással tért vissza az előszobába.
               </p>
				<p>
                  - Tessék... A nagyságos asszony szivesen látja.
               </p>
				<p>
                  A barátságos szavak mögött ez a gondolat lebegett: hát most már a
                     kéregetőknek is szabad a bejárás?
               </p>
				<p>
                  Laczfi belépett a csinos szalonba, melyet esti látogatásaiból már
                     jól ismert, s ugyanabban a pózban találta a ház urnőjét, melyben pár nappal
                     ezelőtt elhagyta: oltárteritőt himzett a jezsuiták templomának. De az ujságiró
                     belépésekor abbahagyta a kézimunkázást, s leányosan kipirulva, de mosolygó
                     arccal kelt föl a sarokfülkében álló karosszékéből.
               </p>
				<p>
                  - Csakugyan engem illet a látogatás? Vagy voltaképpen az uramat
                     keresi? Ha igen, akkor csöngetek, hogy hivják föl azonnal a földszinti
                     irodájából.
               </p>
				<p>
                  A riporter udvariasan meghajolt, aztán így szólott:
               </p>
				<p>
                  - Nem, ne méltóztassék felhivatni, mert éppen azért jöttem, hogy
                     négyszemközt beszélhessek a nagyságos asszonnyal.
               </p>
				<p>
                  A fiatal asszony mosolyogva és látható kiváncsisággal nézett az
                     ujságiróra.
               </p>
				<p>
                  - Olyasmit akar elmondani nekem, amit az uramnak se szabad tudnia?
                     - kérdezte kissé ijedten.
               </p>
				<p>
                  Laczfi komolyan bólintott.
               </p>
				<p>
                  - Olyasmit. Talán nem tulzok, ha azt mondom, hogy ez az ügy még a
                     Sembachok üzleteinél is fontosabb. Mindennél fontosabb, mert két becsületes
                     ember boldogsága forog kockán.
               </p>
				<p>
                  Szebenyiné most leejtette ölébe az oltárteritőt, s egy percig
                     kiváncsian, fürkészve és valami kifejezhetetlen csodálkozással tekintett a
                     vendége szeme közé. Sihederleányszerü naivitása, s szüziesen szelid pillantása
                     helyett most valami asszonyos öntudatosság ragyogta be a vonásait s a
                     riporternek ugy rémlett, mintha egyszerre tiz évvel megöregedett volna.
               </p>
				<p>
                  - Laczfi, - mondta a fiatal asszony nyugodtan és kék szeme szinte
                     belefuródott az ujságiró arcába - Laczfi, maga most egy borzasztó ujságot fog
                     elmondani nekem. Azt fogja elmondani, hogy az uram megcsalt, vagy megcsalni
                     készül, ami voltaképpen egészen egyre megy. Ha azért keresett föl, bátran
                     beszélhet, nem fogok megijedni! Meséljen el mindent, amit megtudott... A tiszta
                     igazság az egyetlen orvosság, amivel beteg házasságunkat meggyógyithatja, vagy
                     amivel egy céltalan szövetséget végképpen megsemmisithet.
               </p>
				<p>
                  Rózsás tenyerét gyöngéden rátette az ujságiró karjára, de Laczfira
                     semmise ragadt a fiatal asszony komolyságából, ellenkezőleg: hangosan és
                     jókedvüen elnevette magát, mintha csupán egy ártatlan tréfáról volna szó.
               </p>
				<p>
                  - Kedves nagyságos asszonyom, ne használjon ilyen tragikus hangot,
                     hiszen tulajdonképp csak egy éretlen gyermekcsinyről van szó. Maga épp oly jól
                     tudja, mint én, hogy az ura egy rövidnadrágos fiucska lelkét hordja
                     selyemtükrös szmokingja alatt. Az ura is csak férfi, akinek az esze csak a
                     negyvenedik éve után fog megjönni. Mi célja lenne a házasságnak, ha az okos
                     asszonyok az éretlen férjeik együgyüségeit el nem igazitanák? Maga elfelejti
                     asszonyom, hogy a jó asszony nem csak felesége, hanem szerető édesanyja is a
                     hites urának.
               </p>
				<p>
                  Szebenyiné helyeslőleg bólintott, aztán ezt mondta:
               </p>
				<p>
                  - Igy van és én mindent meg fogok tenni, hogy a rossz fiacskámat
                     odatereljem a helyes utra. Mondja meg őszintén és cifrázgatás nélkül: ki az a
                     nő, akivel az ostoba uramért föl kell vennem az élethalálharcot? Bátran
                     beszélhet, sokkal több erő van én bennem, mint amennyit maguk egy feleségnek
                     nevezett bakfisról föltesznek.
               </p>
				<p>
                  Laczfi végignézett a fiatal asszonyon, - most csakugyan semmise
                     látszott rajta abból a piruló süldőlányból, akinek eddigi tapasztalatai után
                     ismerte.
               </p>
				<p>
                  - Drága nagyságos asszonyom, ismétlem, amit előbb mondtam, nem
                     tragédiáról van szó, hanem egy ostoba diákkalandról, ami épp ugy elszéditette
                     az ura fejét, mintha hirtelen alkoholt ivott volna. Ez a részegség nem igen
                     szokott tovább tartani huszonnégy óránál, csak vizes borogatás kell, amivel a
                     lázongó vért az agyvelőből visszaszoritjuk. Az ura becsipett, mint egy
                     tapasztalatlan alkoholista, s a maga szeretete és okossága lesz a vizes
                     borogatás, amivel az akut betegségéből kigyógyitjuk.
               </p>
				<p>
                  - Hogy hivják azt a nőt? - kérdezte komolyan Szebenyiné, anélkül,
                     hogy az ujságiró hasonlatát kellőképpen méltányolta volna.
               </p>
				<p>
                  A riporter azonban még mindig nem válaszolt egyenesen a
                     kérdésre.
               </p>
				<p>
                  - Az urának, legyünk őszinték, soha se volt olyan gyermekkora,
                     mint a többi hasonlókoru kamasznak, aki már házassága előtt átesik az összes
                     gyermekbetegségeken. Ebben a derék kis fiucskában, aki már tizéves korában
                     virradatkor ébredt, s egy kitünőt a természettanból a legszebb játéknál is
                     többre becsült, voltaképp egy kötelességtudó jezsuita lelke élt, aki ájtatosan
                     függesztette szemét az ég felé, s pajkos lapdajáték helyett a káprázatos
                     mennyei trónusra gondolt, amelynek lábainál majd szorgalmas kis diákok ülnek
                     valamikor. Az urának nem volt gyermekkora asszonyom és az ifjukorát is épp ugy
                     elsikkasztották tőle, mint a lapdáját, a lószőrhuszárját és a verekedő
                     pajtásait. Szabad-e hát csodálkozni rajta, hogy végre mégis csak kitört belőle
                     a vágy a földi mulatságok iránt s érett férfikorában vetekedik azokra a
                     diákcsinyekre, amelyeken mi többiek már viharos kamaszéveinkben átestünk.
               </p>
				<p>
                  A fiatal asszony megrázta a fejét.
               </p>
				<p>
                  - Nem szabad csodálkozni és én nem is csodálkozom. De megmondja
                     végre, hogy kinek hivják azt a nőt, aki az éretlen diákcsiny hősnője volt?
               </p>
				<p>
                  - A neve talán nem jelent semmit, hiszen a diákok eszményképei
                     századévek óta ugyanazok maradtak. Egy kokett kis lány, aki tollseprővel áll az
                     ablakban, egy lángolószemü asszony, akit nem ért meg az ura, egy cirkuszi
                     lovarnő, aki aranycsillagos trikót visel, egy királynő, aki kurta rokolyában
                     jelenik meg a rivalda mögött, vagy testhezsimuló selyem kimonóban fogadja
                     otthon azokat a kiválasztottakat, akikért érdemes lángoló szenvedélyt
                     szimulálni... Tulajdonképp mindegyik ugyanaz a tipus s mindegyik arra
                     született, hogy a naivakat, a boldogtalanokat, az ostobákat elszéditse. Érdekli
                     most már, hogy melyik közülök az a boldog, akinek az ura az aranyalmát az ölébe
                     hullatta?
               </p>
				<p>
                  A fiatal asszony csöndesen maga elé nézett, aztán valami édes,
                     öntudatos és ravasz mosolygás ragyogta be arcocskáját, valami drága mosoly,
                     mely sokkal bájosabb volt, semhogy egy diáknak maradt nagy csacsi megérdemelte
                     volna.
               </p>
				<p>
                  - Nem érdekel, - mondta a fejét megrázva, - annyira se érdekel,
                     mint egy konyhaszámla vagy egy mosócédula. És tudja, hogy miért nem érdekel?
                     Mert most már a maga leleplezése nélkül is néven tudom nevezni a drágalátos
                     uram kedvesét.
               </p>
				<p>
                  - Oh, azt én nem mondtam, hogy kedvese van. Ahhoz ő a milliói
                     dacára is gyönge legény.
               </p>
				<p>
                  - A művésznőt tehát Tavasz Klárinak hivják. Százszor szebb,
                     ügyesebb, tehetségesebb és elragadóbb teremtés, mint én vagyok, sőt az se
                     lehetetlen, hogy én is beleszeretnék, ha férfi volnék, de hogy az uramat
                     huszonnégy órán belül visszaveszem tőle, afelől egészen nyugodt lehet!
               </p>
				<p>
                  Oly fölényes tudatossággal beszélt, a szeme ugy ragyogott a biztos
                     győzelem reményétől, hogy a riporter szinte elhülve nézett végig rajta. Ez az
                     okos, egészséges, erős asszony ugyanaz a személy volna a szelid kis kolostori
                     növendékkel, aki jóformán a zárdai hálóterméből indult az oltár elé? Hát
                     csakugyan lehetséges, hogy a gyermekekből néha egy szempillantás alatt fenőttek
                     lesznek? Laczfi e percben ugy érezte, hogy töviskoszoruja még fájdalmasabb,
                     mint eddig volt: most már örökre és visszavonhatatlanul szerelmes volt a drága
                     kis nőbe, akinek karjaiba az ostoba szerelmesét visszavezetni óhajtotta.
               </p>
				<p>
                  A fiatal asszony szeme most ragyogni kezdett, mint a gyémánt,
                     alakja kiegyenesedett, mint valami királynőé, a hangja pedig, a csicsergő
                     gyermekhangja, szilárdan és dallamosan csengett, mintha egyszerre öntudatára
                     ébredt volna fiatalsága legnagyobb és legvirágzóbb kincsének: a saját
                     értékének.
               </p>
				<p>
                  - Mit gondol, lesz hozzá erőm, hogy a haszontalan uramat
                     megregulázzam? - kérdezte most már önbizalommal az ámuló ujságirótól, aki egy
                     csodát megillető bámulattal nézett a diadalmas szép asszony szemébe.
               </p>
				<p>
                  Laczfi komikusan bólintott, majd igy szólott:
               </p>
				<p>
                  - Nem mondhat olyat, amit most már vakon el nem hinnék magáról.
                     Maga a legokosabb asszonyszemély, aki eddig életemben a szemem elé került.
                     Magát most már arra is képesnek hiszem, hogy az ura muzsájának szó nélkül ajtót
                     mutasson...
               </p>
				<p>
                  Szebenyiné halkan és mosolyogva felsóhajtott.
               </p>
				<p>
                  - Igen, ajtót fogok mutatni neki, mert a vaskereskedő nem arra
                     született, hogy a muzsákkal szórakozzék. Laczfi legyen férfi: e pillanatban le
                     kell mondania arról, hogy az uram még egyszer meg fogja zenésíteni a maga
                     remekműveit.
               </p>
				<p>
                  Laczfi egy darabig kiváncsian, összehúzott szemöldökkel nézett a
                     szép asszonyra, mintha valami bibliai csodát látna, mintha az indus fakirok
                     csodatétele ismétlődött volna meg a tömjénszagu szobácskában: a gyönge
                     palántácska egy szempillantás alatt büszke és káprázatos virággá változott. Nem
                     a félénk, oltárterítőket himező kolostornövendék ült többé előtte, aki az urát
                     egy felsőbb lénynek tekinti, hanem az erős és öntudatos asszony, aki magával a
                     pokollal is szembeszáll, ha párját, a sírig való párját veszedelem
                     fenyegeti.
               </p>
				<p>
                  - Asszonyom, - mondta a kis ujságíró és a hangja most sokkal
                     jobban remegett, mint amikor a miniszterelnököt vagy a hadtestparancsnokot
                     interviewolta - asszonyom, most már tegye azt, amit jónak lát. Mondhatnám, hogy
                     az ura nem vaskereskedő, hanem istentől való művész, mondhatnám, hogy bűnt
                     követ el, amikor egy tehetséges embert a hivatásától visszatart, azt is
                     mondhatnám, hogy Szebenyi urra fényes sikerek várakoznak a színpadon, de inkább
                     ebben a pillanatban némuljak meg, semhogy efélével előhozakodjam. Igaz, hogy a
                     színpadi siker is nagy dolog, de hol van megírva, hogy egy jó vaskereskedő
                     alárendeltebb lény volna egy diadalmas operettszerzőnél? Részemről, ha tőlem
                     függne, mindig inkább volnék a Sembach-cég társtulajdonosa, mint a
                     Csipkeverő lány
                   címü háromfelvonásos bárgyuság megalkotója. Igen asszonyom, tegye
                     meg a kötelességét, s vezesse vissza az urát a nyers vas múzsájához, aki
                     bizonyosan sokkal különb teremtés, mint az a másik, aki finálékat és keringőket
                     sugalmaz...
               </p>
				<p>
                  Hűvösen és közömbös arccal mondta ezt a szegény kis riporter, de
                     szíve, szerelmes szíve, mely félénken bújt meg a téglaszínü puha ing alatt, oly
                     hevesen dobogott, mintha mindörökre megszakadni készülne. A kis riporter úgy
                     érezte, hogy ő nemcsak a Sembach-cég irodájába, de a legsötétebb vasbányába is
                     szívesen visszavonulna, ha esténként ez a drága kis nő várakoznék rá a
                     szalmafödeles kunyhóban. De a szalmafödeles kunyhó - fájdalom - csak a
                     regényekben szerepel, az élet sivár hónapos szobákat, rossz ágyakat és üres,
                     fehérnemüs szekrényeket ajándékoz a költőnek, aki élete végéig arra van ítélve,
                     hogy bérgyilkosságokat, sikkasztásokat és gyári tüzeket írjon meg egy
                     nyolcfilléres napilapnak. A romantika csak a vaskereskedők csinos szalonjaiban
                     érzi jól magát, ahol drága kis nők hímezik naphosszat az oltárterítőket, egy
                     hatalmas és láthatatlan lény tiszteletére, akinek kisebb gondja is nagyobb
                     annál, semhogy gyüröttkabátos, ostoba kis riporterekkel törődjék.
               </p>
			</div>
			<div type="chapter">
				<head>
                  X.
               </head>
				<p>
                  Ebéd után, mikor az istenfélő szobalány egy csinos
                     ezüstkefécskével az asztalt leseperte, Szebenyiné mosolyogva fordult az ura
                     felé:
               </p>
				<p>
                  - Ráérsz? - kérdezte tőle hízelkedve, míg pongyolájából kifehérlő,
                     hófehér karja egy gyöngéd mozdulattal hirtelen az ura nyaka köré kulcsolódott.
                     - Van annyi időd, hogy szentelhetsz nekem egy félórácskát?
               </p>
				<p>
                  Szebenyi csodálkozva nézett a feleségére.
               </p>
				<p>
                  - Hogyne érnék rá! - mondta kissé értelmetlenül.
               </p>
				<p>
                  - Akkor fáradj be vetem az íróasztalodhoz, ahol két sürgős levelet
                     fogok diktálni neked. Két sürgős levelet, amiket okvetetlenül a te kézírásoddal
                     kell postára adnunk.
               </p>
				<p>
                  Választ se várva, gyorsan átsuhant a férje dolgozószobájába, s míg
                     Szebenyi az íróasztal előtt helyet foglalt, derüs arccal ült le a hintaszékbe,
                     s lábait kacérul egymásra rakta, mintha a fekete harisnyáit és a gyönyörü
                     bokáját szándékosan mutogatni akarná az urának.
               </p>
				<p>
                  - Két levelet fogsz írni, de kikötöm, hogy nem szabad engem
                     kérdésekkel zavarnod. Ha magyarázatot kívánsz, szívesen a rendelkezésedre
                     állok, de csak akkor, ha mindakét levéllel végeztünk.
               </p>
				<p>
                  Szebenyi kissé ostobán bólintott, a szép asszony pedig diktálni
                     kezdte a leveleket, halkan, huncutul, mosolygó szemmel, ügyet se vetve
                     mindjobban megzavarodó urára, akinek a keze mindinkább reszketni kezdett.
               </p>
				<p>
                     színházigazgató úrnak
               </p>
				<p>
                     Budapesten.
               </p>
				<p>
                  „Kedves Direktor úr, sajnálattal értesitem, hogy a
                     Csipkeverő leány
                   cimü operettemet ezennel visszavonom. Nagyon szépen kérem, hogy a
                     partiturát huszonnégy órán belül küldje vissza, a próbákat azonnal szüntesse
                     be, s feledkezzék meg jólelküen arról az ostobaságról, hogy egy komoly
                     üzletember színpadi babérokról álmodott.
               </p>
				<p>
                  Nem, kedves direktorom, én csakugyan nem arra születtem, hogy a
                     színpadon, ismeretlen emberek előtt, a derekamat meghajlítsam. Csak vevőim, a
                     komoly gyárosok előtt hajlongok, akik következetesen megtisztelnek azzal, hogy
                     vasszükségletüket az én házamnál fedezik.
               </p>
				<p>
                  A zene? Óh igen, én ezután is foglalkozni fogok a komoly zenével.
                     De nem léha és világi operetteket írok, hanem komoly miséket és graduálékat, s
                     az lesz életem legboldogabb napja, mikor a három kedves öreget, akikkel
                     csütörtökönként a kvartetteket játszani szoktam, ismét visszacsalogathatom a
                     családi tűzhelyemhez.
               </p>
				<p>
                  Ugy-e nem haragszik, hogy ennyi hiábavaló alkalmatlankodást
                     szereztem önnek? Hadd reméljem, hogy eljön még valamikor az idő, mikor az
                     egyszerü vaskereskedő is bebizonyíthatja, hogy hálás ember.
               </p>
				<p>
                  (- A negyvenezer koronámmal már eléggé volt szerencsém
                     bebizonyítani, hogy Pergámen mester nem kígyót melengetett a keblén, - mondta
                     magában óvatosan a
                     Csipkeverő leány
                   szerzője.)
               </p>
				<p>
                  És most, - Isten vele, tisztelt Igazgató úr. Felejtse el, hogy
                     valaha élt a földön egy ostoba vaskereskedő, aki operettet írt, ahelyett, hogy
                     fakturákat és üzleti leveleket írt volna.”
               </p>
				<p>
                  Szebenyi letette a tollat és zavartan, rejtett kiváncsisággal, de
                     láthatólag megrémülve nézett a feleségére.
               </p>
				<p>
                  - Pihenj, - mondta az asszony, anélkül, hogy részletesebb
                     magyarázatba bocsátkozott volna.
               </p>
				<p>
                  Pár percig hallgatva ültek egymás mellett, a férfi elgondolkodva
                     függesztette szemét a színes ablaküvegekre, az asszony ismét kezébe vette az
                     oltárterítőt, s az aranyfonalat befűzte a tű fokába. Egy darabig csöndesen
                     dolgozott a kézimunkáján, de aztán - anélkül, hogy a munkáját abbahagyta volna
                     - így szólott:
               </p>
				<p>
                  - Folytassuk!
               </p>
				<p>
                  Szebenyi újra kezébe fogta az írótollat és szó nélkül papírra
                     vetette a felesége diktandóját.
               </p>
				<p>
                     Tavasz Klárika úrnő őnagyságának
               </p>
				<p>
                  „Nagyrabecsült művésznő, e sorokkal mindörökre búcsút veszek Öntől
                     és egyuttal búcsút veszek attól a botor álomtól is, hogy művésznek születtem.
                     Ha későn is, de végre rájöttem, hogy a Sembachok sok száz év óta mindig csak a
                     kötelességüknek éltek, nekem pedig mi volna más a kötelességem, mint hogy annak
                     a tisztes üzletnek szenteljem az életemet, mely már legtávolabbi őseimnek is
                     kenyeret adott. Egy dilettáns muzsikusnál mindig többet ér egy szakértelmes
                     vaskereskedő, s a nyersvas Offenbachjának címe mindenesetre sokkal
                     tiszteletreméltóbb, mint egy kontár zeneszerzőé, aki egy bőséges vacsora után a
                     művészekkel rokonléleknek hitte magát. Nagyrabecsült művésznő, köszönöm az ön
                     jóságát, melyekkel érdemetlenül elhalmozott, s egyuttal engedje meg, hogy
                     mindörökre visszavonuljak abba a magánéletbe, melyben apáim és dédapáim
                     boldogoknak érezték magukat. A Sembachok nem arra születtek, hogy kedves
                     művésznőknél ebédeljenek, hanem arra, hogy egész napi munka után fáradtan és
                     kimerülve húzódjanak meg a feleségük szoknyája mellett. Így tett minden ősöm, -
                     és én, a méltatlan utód, nem leszek kivétel.
               </p>
				<p>
                  Nagyon kérem, fogadja el tőlem szíves emlékül ezt a szerény
                     gyűrűt, mely mindig eszébe fogja juttatni a csizmadiát, aki nem akart
                     megmaradni a kaptafája mellett.
               </p>
				<p>
                  Szerény és alázatos szolgája, - Szebenyi.”
               </p>
				<p>
                  Az asszony most megcímeztette a borítékokat is, aztán nyiltan és
                     becsületesen és álnokság nélkül tekintett reszkető ura szemébe.
               </p>
				<p>
                  - Most el fogsz menni az aranyműveshez és megveszed a legszebb
                     gyűrűt, ami raktáron van. Egy Sembach sokkal inkább úriember, semhogy a volt
                     barátnőjével szemben fukarkodó lehessen. Ezzel a gyűrűvel végképp le fogod
                     zárni a
                     Csipkeverő leány
                   számláját.
               </p>
				<p>
                  Szebenyi felnyitotta a száját, hogy mondjon valamit, de aztán
                     meggondolta magát és semmitsem szólt. Ellenben hódolattal kezet csókolt a
                     feleségének és sietve távozott, hogy a gyűrűt megvegye.
               </p>
				<p>
                  *
               </p>
				<p>
                  A
                     Csipkeverő leány
                  , a nagyra tartott operett, sohasem került színre. Pergámen mester
                     személyesen tisztelkedni óhajtott a Sembach-palotában, de a szobaleány
                     sajnálattal tudatta vele, hogy a nagyságos úr is, a nagyságos asszony is
                     betegen fekszik. Szebenyi teljesen visszavonult az irodájába, s ami szabad
                     ideje maradt, azt teljesen az egyházi zenének szentelte. Egy miséje a
                     koronázási templomban is előadásra került, s a fiatal főherceg, aki a nemes
                     kompoziciót végighallgatta, a legnagyobb elismeréssel nyilatkozott a fiatal
                     szerző tehetségéről.
               </p>
				<p>
                  Színházba a Szebenyi-házaspár sohasem jár. Ellenben a kis
                     palotácska szalonjában minden csütörtökön összegyülekezik három finom és derüs
                     arcu öreg, akik a házigazdával együtt éjfélig játszák a klasszikus kvartetteket
                     s magukkal és a világgal megelégedve isszák meg a pompás theát, amivel a szép
                     háziasszony megkínálja őket.
               </p>
				<p>
                  Csak egyetlen zenei analfabéta vesz részt az intim estélyeken:
                     Laczfi, a mérges kis riporter, aki e millieuben csodamódon megszelidülve,
                     ájtatos arccal hallgatta végig a kamarazenét s titokban arra gondol, hogy ő is
                     megnősül. Hátha van még a földön egy női lény, aki a piruló, oltárterítőt hímző
                     szent asszonyhoz hasonlít!
               </p>
				<p>
                     - Vége. -
               </p>
			</div>
			<div type="chapter">
				<head>
               A fiatalság szigete.
            </head>
				<p>
               Az automobil, mellyel a lengyel határra akartunk eljutni, késő éjjel
                  hirtelen megállt a hegyi ösvényen, s mi, bóbiskolásunkból fölriadva, rémülten
                  néztünk szét a széltől zugó fenyvesek birodalmában, melybe kicsike, tejfehér
                  szigetet varázsolt a gépkocsi acetilénlámpája. A soffőr és az inas aggodalmasan
                  vakarták a fejüket, majd suttogva tanácskoztak egymással, a szép pesti asszony
                  pedig, akinek férje vendégül hivott a kirándulásra, idegesen fölkacagott.
            </p>
				<p>
               - Nem tud tovább menni? - kérdezte a soffőrtől. - Most reggelig itt
                  kell maradnunk az erdőben?
            </p>
				<p>
               - Attól félek, hogy nem segíthetünk magunkon, méltóságos asszony, -
                  felelte kétségbeesve az angol fiu.
            </p>
				<p>
               Humoros arcokat vágtunk, de belsőleg kissé megborzongtunk arra a
                  gondolatra, hogy hajnalig a nedves erdőségben tanyázzunk, kigyók és éjjeli bogarak
                  társaságában, holott most szmokingosan, havannával a fogunk közt, ülhetnénk a
                  tátrai hotel halljában. Kövér barátom, az autó milliomos tulajdonosa,
                  vészfüttyöket hallatva nézett szét a fák között, én cigarettára gyujtottam s
                  dühösen gondoltam arra a percre, melyben a meghivást elfogadtam, a méltóságos
                  asszony azonban (akinek az ura természetesen az udvari tanácsosok gárdájába
                  tartozott), semmiképp se mutatott hajlandóságot arra, hogy éjszakáját egy
                  ismeretlen őserdő mélyében töltse.
            </p>
				<p>
               - Sándor körülnézhetne a környéken, hátha akad a közelben egy viskó,
                  ahol reggelig meghuzódhatnánk. Van még egy acetilénlámpa a kocsiládában?
            </p>
				<p>
               A soffőr előszedte a lámpát s az inas, ha nem is tulságosan
                  lelkesedve, megindult a sziklás hegyi uton, mely titokzatosan beleveszett az
                  éjszaka sötétjébe. Barátom egy darabig utána nézett, aztán - hiszen pesti volt,
                  kövér volt és igy jókedvüen cinikus fiu is volt - azt az ajánlatot tette, hogy
                  üssük agyon alsózással az időt, amig Sándor kutató-utjáról visszatér. Beemeltük
                  tehát a lámpát a kocsi belsejébe, s pár perc mulva oly vigan csapkodtuk a kártyát
                  a felföldi éjszakában, akárha a klubunk elegáns játéktermében lettünk volna. A
                  mulatságot nem unhattuk meg, mert Sándor csakhamar vigan integetni kezdett a
                  távolból.
            </p>
				<p>
               - Tessék jönni! - kiáltotta már messziről.
            </p>
				<p>
               - Talált valamit? - kérdezte a méltóságos asszony.
            </p>
				<p>
               - Egy egész kastélyt, még pedig alig tiz percnyire innen. Még ébren
                  vannak benne, mert az egész emeleti ablaksor ki van világitva.
            </p>
				<p>
               A soffőrt otthagytuk a gépénél, mi pedig, az inas kalauzolása
                  mellett, csakhamar megtaláltuk a titokzatos kastélyt, mely tiz-husz ragyogó
                  szemével kápráztatóan világitott a sötét felvidéki éjszakában. Egy kecses
                  rokokó-épület silhouettejei tüntek elénk, erkélyekkel és tornyokkal, hatalmas,
                  gondozott park közepén, melyet aranyhegyü lándzsa-kerités választott el az
                  országuttól. A nyugateurópai kultura láttára megkönnyebbülten fellélekzettünk, s
                  gondolatban már ott ültünk a nábob ebédlőjében, aki kávéval és óriási szivarokkal
                  fog megkinálni bennünket, amikor a sötétben egyszerre csak ránkrivallt
                  valaki:
            </p>
				<p>
               - Állj!
            </p>
				<p>
               Gránátostermetü legény volt, talpig fegyverben, aféle uniformisban,
                  melyet a hajdani inzurgensek viseltek, akiknek fakult olajképeit ma már csak a
                  családi archivumokban őrzik. A fickó barátságtalanul felénk tartotta
                  bajonettját.
            </p>
				<p>
               - Egy tapodtat se tovább! - kiáltotta határozott hangon.
            </p>
				<p>
               A szép pesti asszony oly bámuló arccal nézte végig a sisakos vitézt,
                  mintha valami panoptikum ritkaságai közt állt volna.
            </p>
				<p>
               - Maga talán azt hiszi, fiacskám, hogy rablókkal van dolga? -
                  kérdezte utóbb jókedvüen.
            </p>
				<p>
               Az inzurgens zordonan emelte föl a puskáját.
            </p>
				<p>
               - A kastélyba nem léphet be idegen ember! Ha akarnak valamit,
                  kerüljenek jobbra a kormányzó ur házához, ott még alighanem ébren vannak. A
                  kastélyba még maga a király se léphet...
            </p>
				<p>
               - Hogy hivják a maga vendégszerető gazdáját, szép vitéz?
            </p>
				<p>
               - Tekintetes ifjabb Lublóy Miklós urnak.
            </p>
				<p>
               - Csak nem annak az öreg Lublóynak a fia, aki Deák Ferenc idejében
                  volt képviselő?
            </p>
				<p>
               - A tekintetes úr maga volt követ már negyven esztendővel
                  ezelőtt.
            </p>
				<p>
               - Hát hány éves most?
            </p>
				<p>
               A kapuőr suttogóra fogta a hangját.
            </p>
				<p>
               - Hetvenhat, vagy hetvennyolc, de ugy lehet, hogy már a nyolcvanat is
                  átlépte... Erről azonban ne beszéljünk, mert a kenyeremmel játszom...
            </p>
				<p>
               Nem nagyon értettük, miért játszik valaki a kenyerével, ha egy
                  aggastyán életkorát elárulja, de nem töprengtünk sokat a huszadik századbeli
                  keresztes-lovag beszédén, hanem átkerültünk a kivilágított verandához, ahol a
                  kormányzó vendégei mulattak. Nagy és jókedvü társaságot találtunk, sok asszonyt és
                  fiatal leányt, rózsásarcu öreg urakat, kártyázó vidéki nemeseket, cigánybandát,
                  szóval: egy falusi névnap kellő közepébe vetett bennünket váratlan
                  automobil-balesetünk. A legkedvesebb meglepetést azonban maga a házigazda okozta.
                  Kiderült, hogy kövér barátom és Lublóy jószágkormányzója Budapesten valaha együtt
                  jártak valami előkelő magániskolába, ahol a jó házból való kis betyárokat minden
                  nagyobb skrupulus nélkül szokták ellátni érettségi bizonyitvánnyal. Az egykori
                  osztálytársak, akik most nagy komolyan a felnőtteket imitálták, kitörő örömmel
                  borultak egymás nyakába, a lipótvárosi udvari tanácsosné tegeződni kezdett a
                  falusi menyecskével, s engem - mielőtt magamhoz térhettem volna - már be is
                  ültettek egy kártyapartieba, ahol minden befejezett játszma örömére olyan zajos
                  koccintás tört ki, mintha valaki egy hazafias felköszöntőt mondott volna.
            </p>
				<p>
               Hajnalig mulattunk, későn keltünk, s frissen, pompásan kialudva
                  foglaltunk helyet a verandán, a reggeliző-asztal mellett, a napsugártól és a
                  fenyvesillattól édes délelőtti levegőben, mely a távoli erdőkből felénk
                  hullámzott. Oly dús lakomával vártak bennünket, mintha egy angol herceg
                  kastélyában lettünk volna s házigazdánk az egzotikus havannás-skatulyák egész
                  gyüjteményét rakta elénk, mikor az utolsó falatot lenyeltük. Barátom, a
                  lipótvárosi lord, aki maga se igen szokott a nyomorgó életmódhoz, derüs
                  csodálkozással nézett egykori iskolatársára.
            </p>
				<p>
               - Nem éltek rosszul, - mondta a kitünő szakértő elismerésével.
            </p>
				<p>
               Utóbb nagy sétát tettünk a parkban, s ekkor a méltóságos asszony
                  szóbahozta a kelevézes lovagot, aki az éjjel majdcsaknem dárdahegyre szurt
                  bennünket.
            </p>
				<p>
               - Nekünk pestieknek fogalmunk sincs róla, hogy hat-nyolc órányira
                  tőlünk még hamisitatlan épségben grasszálnak a középkori szokások. Az a
                  barátságtalan fickó oly vérfagyasztó fenséggel állt a várkastély kapujában, mintha
                  egyenesen Csák Mátétól kapta volna a hivatalát. Meg vagyok győződve, hogy rögtön
                  felkoncolt volna mind a hármunkat, ha további kisérletet tettünk volna a
                  bejutásra. Én legalább nem néztem ki a szeméből semmi jót...
            </p>
				<p>
               - Ez bizony nagyon valószinü, - mondta a Lublóy Miklós
                  jószágkormányzója.
            </p>
				<p>
               - Gyönyörü vendégszeretet! A régi könyvekben nem ezt olvastam a
                  magyar urak udvariasságáról... Igy csak a háremre vigyáznak a török szultán
                  palotájában... A maga ura remélhetőleg nem háremet őriz a kastélyában?
            </p>
				<p>
               - Nem, - szólt a jószágkormányzó mosolyogva - nem háremet, hanem
                  százszorta becsesebbet. A fiatalságát őrzi...
            </p>
				<p>
               - A fiatalságát? - kiáltott föl a kövér pesti milliomos.
            </p>
				<p>
               - A nyolcvanéves Lublóy a fiatalságát tartogatja az elzárt kapu
                  mögött? - kérdezte csodálkozva a szép asszony.
            </p>
				<p>
               - Igen, méltóságos asszonyom, a fiatalságát, s nagyon csodálkozom,
                  hogy eddig még nem hallottak a furcsa aggastyánról, aki harminc év óta nem lépte
                  át a parkja kapuját. Itt, a Tátrában minden gyerek ismeri a történetét, mely
                  annyira groteszk és különös, hogy még regényben se olvastam hasonlót. A környéken
                  bolondnak tartják az öreg Lublóyt, én azonban a legbölcsebb filozófusnak
                  tartom...
            </p>
				<p>
               - Romantikus történet? Ezt rögtön el fogja mondani nekünk!
            </p>
				<p>
               - Szivesen, de akkor kanyarodjunk ki az országutra, mert lehet, hogy
                  a tekintetes ur a parkban sétál... Tehát harminc évvel ezelőtt az öreg Lublóy, aki
                  akkor ötvenesztendős, de még mindig délceg férfi volt, egy napon hirtelen
                  elutazott Rómából, ahol parlamenti szereplése után nem kicsinylendő diplomáciai
                  szolgálatokat végzett, s meg se állt a lengyel határszélen fekvő kastélyáig. Két
                  órával elutazása előtt, a klubja karosszékében ülve tudta meg, hogy a barátnője,
                  az olasz főváros egyik legszebb asszonya megszökött egy elegáns, nemzetközi
                  szélhámossal, egy gyönyörü szál legénnyel, aki tizennyolcéves kora óta mindig
                  könnyenhivő asszonyok oldalán és nagystilü játéktermekben töltötte az életét. Ez a
                  kalandor husz évvel fiatalabb volt Lublóynál, s az őszülő ember hirtelen tudatára
                  ébredt annak a fájdalmas valóságnak, hogy tudtán kivül megöregedett. Nem szólt,
                  nem panaszkodott, nem gondolt bosszura, hanem vasutra ült s visszavonult a
                  fenyvesei közé, melyek eddigi világát kiméletesen elzárták előle. Harminc éve
                  ennek, s Lublóy Miklós azóta nem beszélt idegen emberrel.
            </p>
				<p>
               - Maga azt mondta, hogy a fiatalságát őrzi itt? - szólott kiváncsian
                  a méltóságos asszony.
            </p>
				<p>
               - Ugy van, a fiatalságát, még pedig nem azt, mely visszavonulását
                  közvetetlenül megelőzte, hanem a régi, harmincesztendős fiatalságát, a romantikus
                  álmok, a büszke és férfias önbizalom idejét, mely másoknál a legelső fehér hajszál
                  megjelenésenekor végképpen eltünik a multak ködébe. Lublóy fiatal és boldog
                  maradt, bár a hófehérség koronáját hordja meggörnyedt vállai fölött...
            </p>
				<p>
               - Nem értem, - mondta a lipótvárosi.
            </p>
				<p>
               - Én még kevésbbé, - tette hozzá a szép asszony.
            </p>
				<p>
               - Mi az öregség? - folytatta a jószágkormányzó elgondolkozva. - A
                  fájdalmas reflex, mely a tárgyakon és az embereken visszatükröződik, ha fáradtan,
                  ezüstös fürtökkel megyünk végig hajdani diadalaink szinhelyén. A tükör idegen
                  arcot mutat, mely kialudt szemmel bámul reánk, barátaink a temetőben pihennek, az
                  asszonyok derüs semmibevevéssel simogatják meg reszkető kezünket, az ujságok a
                  fiatalok sikereiről beszélnek, akik még a pólyában pihentek, mikor mi már titkos
                  légyottjainkra siettünk. Az öregség nem csupán a szubjektivitásban nyilvánul meg,
                  nem csupán erőink eltünésében, izmaink fájdalmas megroppanásában, érzékeink
                  kétségbeejtő gyengülésében, hanem a változásban is, mellyel az élő emberek és a
                  holt tárgyak ránk pillantanak. Ezért mondtam, hogy Lublóy a legbölcsebb filozófus,
                  mert ő még mostan is abban a világban él, amely barnafürtös férfikarában
                  körülvette...
            </p>
				<p>
               - Részleteket! - kiáltotta türelmetlenül a pesti milliomos.
            </p>
				<p>
               - Száz részlet van, de én csak néhányat fogok felsorolni, amiből
                  tisztán beleláthattok a nyolcvanéves fiatalember gondolatvilágába. A kastélyban
                  nincs tükör, s igy Lublóy ma se tudja, hagy haja a lomnici csucs havával
                  versenyez. Idegen asszonynak épp oly kevéssé van belépése a házba, mint idegen
                  férfinak. Az aggastyán esténkint a Jósika és a Kemény Zsigmond regényeit olvassa,
                  s a komornyik mindennap
                  A Hon
                egy-egy következő számát teszi rámába. Az ujság hüségesen elmondja,
                  hogy Tisza Kálmán tegnap mit mondott az országházában, s hogy az öreg Csanády
                  micsoda közbeszólással keltett közderültséget a honatyák között. Lublóy néha
                  jókedvüen bólint a reggelinél s barátságosan átnyujtja nekem a friss lapot.
            </p>
				<p>
               - Olvassa csak, Patti Adelina tegnap a pesti redutban énekelt, s
                  kétezer pengő forintot kapott egyetlen fellépteért. Andrássy gróf, a
                  külügyminiszter is gyönyörü beszédet mondott a delegációban...
            </p>
				<p>
               Él itt a kastélyban egy kilencvenéves öreg asszony, aki valamikor
                  dajkája volt Lublóynak, - ez a matróna most is fiatalurnak szólitja az aggastyánt,
                  s esténkint az ágya mellett ülve, anyailag figyelmezteti, hogy a rossz és
                  könnyelmü nőkkel ki ne kezdjen, mert a legtöbb férfi életerejét a léha asszonyok
                  őrlik meg. Lublóy helyeslően bólogat és ezt mondja:
            </p>
				<p>
               - Ne féltsen engem, dada, meg van nekem a magamhoz való eszem!
            </p>
				<p>
               Igy tölti napjait harminc esztendő óta az öreg ember, aki
                  csodálatosan meg tudta őrizni azt az illuziót, hogy az idő nyomtalanul suhant el a
                  feje fölött. Én azt hiszem, hogy ez az egyetlen boldog öreg az egész
                  földkerekségén. De csitt, most egy szót se többé, - bujjunk el hamar...
            </p>
				<p>
               A fák között egy meggörnyedt, hófehér haju aggastyán közelitett,
                  ónszinü arccal, bottal a kezében, melyre néha kimerülten rátámaszkodott. Lublóy
                  volt, a fiatalság szigetének Robinzonja.
            </p>
				<p>
               Délután, tovább folytattuk utunkat a lengyel határ felé, s mind a
                  hárman elgondolkodva néztük az égnek tornyosuló fenyveseket, melyek mögött az öreg
                  álmodozót, a nyolcvanesztendős gyermeket elhagytuk. Nem nevettünk és nem
                  csufolkodtunk, - és valahogy ugy éreztük, hogy ez a vén bolond az egész világ
                  legirigylésreméltóbb embere.
            </p>
			</div>
			<div type="group">
				<head>
               A tábornok bankjegyei.
            </head>
				<div type="chapter">
					<head>
                  I.
               </head>
					<p>
                  A fiatal uralkodó jóindulattal végignézte a feszes haptákban
                     előtte álló vén katonát.
               </p>
					<p>
                  - Hányadszor van most előttem? - kérdezte tőle, miközben az
                     iróasztala mellől felállott.
               </p>
					<p>
                  A tábornok alig észrevehetően elmosolyodott.
               </p>
					<p>
                  - Hetedszer Felség, - mondotta katonás rövidséggel.
               </p>
					<p>
                  - Hetedszer, tehát eddig hatizben volt szerencsém, hogy az
                     adósságait kifizethettem. Több, mint négyszázezer forintot fizettem ki
                     magánpénztáramból, hogy anyagi viszonyait helyreállítsam. Mindig abban a
                     reményben siettem a segítségére, hogy többé már csakugyan nem lesz szüksége
                     rám. Amint látszik, hatodszor éppugy csalódtam, mint ötödször, negyedszer és
                     harmadszor. Mire költi el a tömérdek pénzt?
               </p>
					<p>
                  Az öreg ember lesütötte a szemét.
               </p>
					<p>
                  - Nem tudom, Felség, - mondta őszintén.
               </p>
					<p>
                  - Nem tudja?
               </p>
					<p>
                  - Nem, Felség. Mindig megfogadom, hogy ezután nem adok ki egy
                     fölösleges krajcárt, de a pénz ugylátszik valami titokzatos gyülölettel
                     viseltetik irántam. Elpárolog, amikor azt hiszem, hogy még hosszu ideig kitart
                     mellettem, úgy elpárolog, hogy még nyoma sem marad nálam. Néha ugy képzelem,
                     hogy a bankók csak azt várják, amig elalszom, s éjjelenként lábujjhegyen, a
                     nyelvüket gúnyosan kiöltve, szöknek meg a dolgozószobám szekrényéből.
               </p>
					<p>
                  A tábornoktól nem volt különös, hogy ilyen nyiltan beszélt
                     legfelsőbb hadurával, hiszen régóta nyilt titok volt, hogy az uralkodó szinte
                     fiui szeretettel ragaszkodik a vén és szókimondó katonához. Már akkortól
                     ismerte, mikor maga még hadnagyi uniformist viselt, még a néhai öreg király
                     idejéből, aki őt választotta ki katonai nevelőnek a fia mellé. A fiatal
                     trónörökös hosszu évekig a tábornok oldalán tökéletesitette magát a katonai
                     erényekben, s mikor végre, huszonhat éves korában, trónra jutott, régi barátját
                     azonnal áthelyezte a vezérkarba. Csak ekkor derült ki, amit különben a
                     szakemberek évtizedek óta tudtak, hogy az őszhaju generális egyik legnagyobb
                     talentuma a hadseregnek, s hogy gyors eszére, zseniális ötleteire már régen
                     szükség lett volna a legfelsőbb hadvezetésben...
               </p>
					<p>
                  Az uralkodó most közelebb lépett hüséges és szégyenkező
                     katonájához.
               </p>
					<p>
                  - Ön ugy látszik sohase lesz több huszesztendősnél - szólott a
                     fejét megrázva. - Valamikor olvastam egy könyvet az örök fiatalságról, de azt
                     gondolom, hogy az örök fiatalság problémáját tulajdonképpen ön oldotta meg
                     elsőnek.
               </p>
					<p>
                  A vén katona bátortalanul emelte föl tekintetét a láthatóan jó
                     hangulatban levő királyra.
               </p>
					<p>
                  - A hadseregben eddig csak pazarló hadapródokat és könnyelmü
                     hadnagyocskákat ismertünk - folytatta az uralkodó - a könnyelmü tábornok
                     teljesen ismeretlen tipus volt előttünk. Ön az első, aki az aranygallérban is
                     huszonkétesztendős hadnagyocska maradt. Mennyi legsürgősebb adóssága?
               </p>
					<p>
                  A tábornok kinosan felsóhajtott.
               </p>
					<p>
                  - Sok, felség!
               </p>
					<p>
                  - Mennyi az a sok?
               </p>
					<p>
                  - Legalább is százhuszezer forint. Inkább több, mint
                     kevesebb.
               </p>
					<p>
                  - Megint uzsoráskezekbe került?
               </p>
					<p>
                  A vén katona lehajtotta a fejét.
               </p>
					<p>
                  - A kegyeséletü püspökök nem adnak váltókölcsönöket, felség. Ha az
                     ember pénz dolgában megszorul, mindig az uzsorásokhoz kénytelen
                     fordulni...
               </p>
					<p>
                  - És miért hiteleznek önnek ilyen rengeteg összeget az uzsorások?
                     Hiszen tudtommal semmije sincs...
               </p>
					<p>
                  - De van valamim Felség, ami az uzsorások szemében többet ér,
                     mintha egy kétezerholdas latifundiumom lenne...
               </p>
					<p>
                  - Mi az?
               </p>
					<p>
                  - Felséged soha meg nem hálálható jósága irántam. Azok a
                     gazemberek - bocsánat a kemény kifejezésért - jól tudják ezt és ezért korlátlan
                     összegig hiteleznek nekem... Pradon-grácia vén fejemnek, hogy ilyen nyiltan és
                     őszintén merek beszélni Felségeddel...
               </p>
					<p>
                  Az uralkodó most megint elmosolyodott és kegyesen ráütött az öreg
                     ember vállára.
               </p>
					<p>
                  - Az uzsorásai nem fognak csalódni, most az egyszer még ki fogom
                     fizetni az adósságait... De csak egyetlen föltétel alatt: ha megigéri, hogy
                     most már végre szakítani fog pazarló életmódjával!
               </p>
					<p>
                  - Meg fogom próbálni, Felség, - mondta a tábornok sóhajtva.
               </p>
					<p>
                  A király kezét nyujtotta egykori nevelőjének, mire a vén katona
                     csillogó szemmel és kemény lépésekkel távozott a fejedelmi palotából.
               </p>
				</div>
				<div type="chapter">
					<head>
                  II.
               </head>
					<p>
                  A tábornoknak az volt másnap az első dolga, hogy elhajtatott egy
                     ismert automobil-gyároshoz s huszezer forintért megvásárolta azt a citromsárga
                     automobilt, amelyre menyecske-leánya, aki egy lovaskapitány felesége volt, már
                     hónapok óta vágyakozott. A gyáros jó ideig konokul ragaszkodott ahhoz, hogy a
                     pompás gépet nem adja huszonháromezer forinton alul, s a tábornok, aki
                     alapjában véve gavallér-ember volt, már-már hajlandónak mutatkozott, hogy ezt
                     az árat is megfizeti, de ekkor - szerencsére, még idejében, - eszébe jutott,
                     hogy mit igért koronás királyának.
               </p>
					<p>
                  - Megfogadtam, hogy takarékos leszek, - szólott magában
                     ünnepélyesen, - hát nem adok egy krajcárral sem többet huszonkétezer
                     forintnál...
               </p>
					<p>
                  A gyáros, aki saját bevallása szerint régóta nem látott készpénzt,
                     fejvakarva megvált végre az automobiltól, miután biztosította a tábornokot,
                     hogy ráfizet az üzletre.
               </p>
					<p>
                  - A Felség megdicsért volna, ha látta volna, hogy mennyire
                     alkuszom, - mondta elégedetten a takarékos generális.
               </p>
					<p>
                  Otthon természetesen szörnyen megörültek az ajándéknak, a szép,
                     fiatal asszony örömkönnyeket sirva borult édesapja nyakába, mig férje, aki egy
                     elszegényedett bárócsalád egyetlen férfi-tagja volt, átvitte apósát a
                     pipázóba.
               </p>
					<p>
                  - Van pénzed? - kérdezte az öregúrtól.
               </p>
					<p>
                  - Egy-két krajcár mindig akad a ház körül, - felelte a tábornok
                     dicsekedve.
               </p>
					<p>
                  - Akkor itt van az ideje, hogy egy pompás ajánlatot tegyek neked.
                     Tudod ugy-e, hogy egy versenyistálló már a legrégibb álmaim közé tartozik?
               </p>
					<p>
                  - Hát aztán?
               </p>
					<p>
                  - Most elérkezett a pillanat, hogy meg is valósitsam az álmomat.
                     Szentgróthy gróf a jövő héten árverezteti el egyéves csikóit, s ezek közül
                     öt-hat is akad, mely az én kezeim közt valóságos kincs volna.
               </p>
					<p>
                  - Mennyi pénzre lenne szükséged? - kérdezte a tábornok
                     érdeklődve.
               </p>
					<p>
                  - Azt hiszem, hogy harmincezer forinttal olyan anyagra tehetnék
                     szert, amellyel igazi csodákat müvelhetnék.
               </p>
					<p>
                  Az öreg ember már föl akarta nyitni a pénzesszekrényét, de akkor
                     ujra eszébe jutott, hogy mit igért a Felségnek.
               </p>
					<p>
                  - Huszonnyolcezer forintnál egy fityinggel sem adok többet, -
                     mondta konokul.
               </p>
					<p>
                  - De...
               </p>
					<p>
                  - Semmi ellentmondás! Tudod, hogy amit egyszer kimondtam, az
                     szentirás. A takarékosságot már Seneca is az emberi erények öregapjának
                     nevezte.
               </p>
					<p>
                  A kapitány fejcsóválva vette át az ezresbankókat, s igy
                     szólott:
               </p>
					<p>
                  - Fukar vagy, mint egy lókupec!
               </p>
					<p>
                  - Aki azt akarja, hogy jusson valamihez, annak nem szégyen, ha
                     akárhogy is fukarkodik, - mondta elégedetten a tábornak.
               </p>
					<p>
                  Még aznap eszébe jutott, hogy a felesége és a hajadon leánya
                     semmit sem kapott, s mivel nem tudta volna elviselni, hogy ezzel a két derék
                     nővel mostohábban bánjék, mint a többiekkel, őket is meglepte egy-egy csinos
                     ajándéktárggyal: a feleségének értékes gyémántkeresztet vásárolt, a leányának
                     pedig csinos hajtókocsit, két gyönyörü angol félvérrel. Mondani se kell, hogy
                     az ékszerésznél, a kocsigyárosnál is valósággal cigánymódra alkudott.
               </p>
				</div>
				<div type="chapter">
					<head>
                  III.
               </head>
					<p>
                  A tábornoknak egy éjjel rettenetes álma volt.
               </p>
					<p>
                  Alkonyodott és ő bóbiskolva ült dolgozószobájában, iróasztala
                     előtt. Egyszerre csak szokatlan zajra riadt föl. Hangos dobpergés hallatszott,
                     majd megharsantak a trombiták is. A tábornok ijedten emelte fel pillantását, s
                     majdnem megdermedt a rémülettől: pénzszekrényének ajtaja egyszerre fölnyilt s
                     az óriási, várszerü kapun át, amely a nehéz vasajtó helyén támadt, egy furcsa
                     bataillon lépett ki... A bataillon csupa ezres és százas bankóból állott,
                     amelyek hosszu gólyalábakkal defiliroztak el iróasztala előtt. Szabályosan és
                     taktusra lépegettek, s egy tizesbankó, amely oldalvást haladt, kidülledt arccal
                     fujta a réztrombitát... A zászlóalj komolyan és ünnepélyesen lépkedett, de
                     mikor az ajtóhoz ért, minden egyes legény vihogva kiöltötte nyelvét az öreg
                     tábornokra...
               </p>
					<p>
                  Az álom oly szörnyü volt, hogy a vén katona verejtékes homlokkal
                     ült fel az ágyában.
               </p>
					<p>
                  - Vajjon mi történhetett? - kérdezte megdöbbenve.
               </p>
					<p>
                  Fölkelt, s lábujjhegyen átment a dolgozószobába, nehogy alvó
                     családját fölébressze. Nála volt a pénzszekrény kulcsa is, s igy egy szál
                     gyertya világossága mellett gyorsan szemügyre vehette a szekrény belsejét,
                     ahová már hetek óta nem nézett.
               </p>
					<p>
                  A látvány, amely szeme elé tárult, olyan borzasztó volt, hogy a
                     tábornok egyszerre a homlokához kapott.
               </p>
					<p>
                  - Ujra megszöktek a bestiák, - hördült fel kétségbeesve.
               </p>
					<p>
                  Egyetlen bankjegy sem volt a pénzszekrényben, még csak egy árva
                     tizesbankó sem. Hová tüntek? A tábornoknak most ismét eszébe jutott a trombita
                     harsogása és a gólyalábu bankók szemtelen nyelvöltögetése.
               </p>
					<p>
                  - Mit fog szólni a Felséges ur? - kérdezte magától megrémülve.
                     Akármibe fogadok, nem hiszi el, hogy most az egyszer ártatlan vagyok a
                     dologban...
               </p>
				</div>
			</div>
			<div type="chapter">
				<head>
               Kamarazene.
            </head>
				<p>
                  (Egy karmester története.)
            </p>
				<p>
               A kétöles Woernicke mester, aki föltünően hasonlitott az operákban
                  látható Wotan istenre, elképedt arccal markolt a saját, térdigérő szakállába, s
                  miközben a levelet, mely az imént még ártatlanul hevert a felesége
                  kézimunka-kosarában, még egyszer ide-oda forgatta, megdöbbenve igy szólott
                  magában:
            </p>
				<p>
               - Ez nem is lehet igaz... ez bizonyosan csak az unatkozó Elza
                  tréfája... Hogy szeretett hitvesem ennyire megfeledkezett volna magáról, ezt épp
                  oly kevéssé hiszem, mint azt, hogy a komoly kicsike ily léha kalandokra kapható
                  lenne... Nem, nem, egészen bizonyos, hogy csupán valami farsangi fölültetésről van
                  szó...
            </p>
				<p>
               Woernicke mester, a
                  Kis Pipin
                cimü, soha elő nem adott dalmü szerzője, aki egyébként harminckilenc
                  év óta regens chorija volt a helybeli káptalani székesegyháznak, e szavak után
                  ujra és ujra átolvasta a különös levelet, mely az imént még szendén meglapulva
                  feküdt a pamutok, gyüszük és stoppolásra kikészitett harisnyák között.
            </p>
				<p>
               „Drága királynőm, - igy hangzott a levél - aki e pillanatban
                  nyugodtan pihensz a boldogult Mária Anna hálószobájában, vajjon megérzed-e, hogy
                  valaki hajnalig ott jár a bástya alatt, s elkeseredett pillantásokat vet a
                  vaskosaras ablakokra? Meghallod-e a lépéseket, melyek a kisérteties éjszaka
                  csöndességét fölverik? Amióta végre, tizéves hüséges kitartásom jutalmául, egy
                  feledhetetlen alkonyaton a szobámba surrantál, amióta drága fejed a keblemen
                  pihent, azóta nem vagyok többé képes arra, hogy az éjszakákat prózai alvással
                  töltsem el. Hajnalig ott kószálok a bástya alatt, s reszketve számlálom az órákat,
                  melyek még az estétől elválasztanak. Drága szerelmem, mikor fogsz megint eljönni
                  hozzám? Tekints ki egy percig a holdfényben kóborló vándorra, akinek fájdalmas
                  pillantása ott nyugszik ablakod vasrózsáin, s akkor bizonyára nem fogsz habozni
                  tovább, hogy királynői palástodat egy órára ismét ledobd a kedvemért...”
            </p>
				<p>
               A dunántuli városkába tévedt Wotánnak minden oka meg volt rá, hogy
                  ezt a furcsa levelet tréfának vegye: a felesége sokkal józanabb és fukarabb
                  asszony volt, semhogy királynői palástot viseljen. Maga járt a piacra és a
                  fűszeresboltba és blúzait a megtakaritott konyhapénzéből vásárolta, mert az ura
                  karnagyi fizetéséből ugyancsak nem telt volna bársonyra és hermelinre. De ha telt
                  volna is, ha csakugyan megtévelyedett volna annyira, hogy királynői palástot
                  csináltasson magának, Woernicke mester akkor se tudta elképzelni azt a
                  lehetetlenséget, hogy Elzája egy idegen férfi kedvéért a köpönyegét ledobhatná
                  magáról...
            </p>
				<p>
               - Nem, ez tisztán ostobaság, - mondta mély meggyőződéssel a szakállas
                  zeneóriás, miközben elgondolkodva járt föl s alá a hálószobában, ahol
                  kétszázesztendővel ezelőtt a szépséges Mária Anna aludt...
            </p>
				<p>
               A regens chori háza bele volt épitve a várbástyába, mely szinte
                  teljes épségében maradt meg a harcias
               XVI.
               századból, s mely komor fenségben trónolt a lomhán szétterpeszkedő
                  kisváros fölött. Odalenn jókedvü öreg urak kopogtak botjukkal a durván összetákolt
                  kövezeten, pletykás asszonyok bujtak össze a
                  Fekete kutya
                vagy az
                  Elefánt
                előtt, kacér lányok mosolyogtak az aljegyzőkre a muskátlis ablakok
                  mögül, idefönn, a középkori bástyán, mélabús és romantikus nyugalom borongott. A
                  székesegyház körül méltóságos kanonokházak sorakoztak, mig a püspök rezidenciája
                  egy komor vércsefészek szigoruságával huzódott meg a völgyekbe kémlelődő
                  bástyatetőn. Emberi hang itt csak nagy ritkán hallatszott: a fekete árnyékok -
                  kilencvenéves nagyprépostok alakjai - némán és hangtalanul tüntek el az öreg
                  guardiákban, melyeknek homlokzatán még ott sötétlett egy-egy század évekkel
                  ezelőtt itt felejtett ágyugolyó. Az idő, mely odalenn vigan csörgedezett tova az
                  örökkévalóság felé, mintha tehetetlenül megállott volna utjában e vaskosaras házak
                  között, melyek valaha egy szomoru királyasszony könnyeit látták...
            </p>
				<p>
               Ködös alkonyatokon, amig Woernicke mester kolofóniumért vagy
                  hangjegyfüzetekért járt odalenn a városban, az asszony álmodozva, káprázó szemmel
                  támaszkodott néha a sziklafalba vájt ablaknak, melyen tul a hófehér messzeség
                  csillogott. A völgyek ezüstös hótömegek alatt görnyedtek, s a messzeségben komor
                  hegyóriások álltak őrt a füstölgő viskók fölött. Mily szép és szomoru volt itt a
                  tél fehérsége! Vajjon a boldogtalan királyné szeme is végigsiklott-e innen
                  valamikor a hóba süppedt erdőségeken, melyeken tul az ura zsoldosai csatáztak? A
                  régens chori felesége félénk pillantást vetett e gondolatnál a székesegyház felé,
                  melynek sirboltjában a porladozó királyasszony pihent, aztán nagyot sóhajtva
                  visszavonult konyhájába, hogy az esti tea mellé az ánisos süteményeket
                  elkészitse...
            </p>
				<p>
               Tizenhat év óta - ennyi ideje volt, hogy Woernicke a könyvesbolt
                  kalendáriumai közül elhozta - a fiatal asszony minden csütörtökön pontosan
                  elkészitette az ánisos süteményeket. A bástyákon azóta vadonatuj mohatelepek
                  képződtek, a könyvesbolt penészvirága gömbölyü és kivánatos nővé érett, de az
                  ánisos perecek most is csak olyanok voltak, mint tizenhat esztendővel ezelőtt. A
                  perecek épp oly kevéssé változtak meg, mint a vendégek, akik csütörtök esténként
                  elfogyasztották őket. Mindössze talán csak annyi történt, hogy az öregedés
                  manupropriája, néhány ránc alakjában, észrevétlenül megjelent a szemük alatt, s a
                  hajukat kikezdte a csillogó ezüst, mellyel a sors az elvesztett fiatalságot
                  kárpótolja. De kezük, mellyel oly gyönyörü melódiákat csaltak ki hangszerükből,
                  nem változott meg: a csütörtök este most is ünnep volt, mellyel a zene klasszikus
                  istenasszonyának áldoztak...
            </p>
				<p>
               Pont tizenöt esztendeje volt, hogy a Woernicke-féle vonósnégyes
                  társaság megalakult, hogy ettől fogva hétről-hétre pontosan összegyüljön a
                  bástyába épült dolgozószobában, az éjszaka leplébe burkolózó kisváros fölött.
                  Sokáig csak álmodozva beszéltek tervükről, mert mindössze három zenebarát akadt a
                  városban: maga Woernicke, aki mestere volt a sordonkának, Szilágyi, a káptalani
                  pénztáros, aki bátran magára vállalta a primhegedüt és Kozma bácsi, az
                  agglegény-ügyvéd, aki a második hegedü kezeléséhez érzett magában különös
                  hivatottságot. De a violához, fájdalom, mindaddig nem akadt szakférfiu, amig a
                  kegyes sors egy napon csodával határos meglepetést ki nem eszelt: a regens
                  chori-t, aki fizetni járt az adóhivatalban, egy ismeretlen fiatalember szólitotta
                  meg a rézkapcsos főkönyvek között.
            </p>
				<p>
               - Kegyed karnagy? - kérdezte a szakállas óriástól, miután adókönyvét
                  kiváncsian ide-oda forgatta.
            </p>
				<p>
               - Az vagyok, - mondta Woernicke mester udvariasan.
            </p>
				<p>
               Az ismeretlen fiatalember barátságos arccal hajolt át a tintafoltos
                  iróasztalon.
            </p>
				<p>
               - Ennek nagyon örülök, mert magam is előszeretettel müvelem a
                  zenét... Azt mondhatnám, hogy ez az egyetlen szórakozásom; kávéházba ugyanis
                  elvileg nem járok. Ha tehát megengedi, hogy néhanapján tiszteletemet
                  lehessem...
            </p>
				<p>
               - Micsoda hangszert játszik? - kérdezte a karnagy, akit egyszerre
                  valami megmagyarázhatatlan sejtelem kapott meg.
            </p>
				<p>
               - Tulajdonképpen mindent, de legszivesebben a violával foglalkozom...
                  Bártfán, ahonnan ide áthelyezték, volt is egy jóravaló
                  vonósnégyes-társaságunk...
            </p>
				<p>
               Woernicke-mestert csak a közhivatalok iránt érzett tisztelete
                  akadályozta meg abban, hogy az ismeretlennek a nyakába boruljon; de türtőztetvén
                  izgatottságát, nem ragadtatta el magát ilyen kitörésre, hanem csupán ennyit
                  mondott:
            </p>
				<p>
               - Végtelen boldog lennék, ha meglátogatna, mert évek óta várunk
                  valakire, aki a violát magára vállalná... Nem jöhetne el még ma este hozzám? Ha
                  nincs jobb dolga, akkor rögtön értesiteni fogom a többi urat is...
            </p>
				<p>
               A következő csütörtökön nevezetes változások történtek. A háromszáz
                  éves ház régimódi dolgozószobájából, ahol valamikor egy bánatos királyné
                  álmodozott, klasszikusan szép zenehangok szürődtek ki a havas éjszaka csöndjébe...
                  A négy férfi csillogó szemmel ülte körül a hatalmas cserépkályhát, mig az asszony
                  szelid komolysággal hajolt a himzés fölé, majd a szünet után teával és ánisos
                  süteményekkel kedveskedett a kifáradt zenebarátoknak... És ez a jelenet - pedig
                  már tizenhat év telt el a legelső hangverseny óta - hétről-hétre megismétlődött:
                  két kvartett közt percnyi pontossággal megjelentek az asztalon a teáscsészék és az
                  ánisos sütemények, amiket sietve, boldog izgatottsággal költöttek el, hogy Haydn
                  C-dur négyesét mielőbb megkezdhessék...
            </p>
				<p>
               A másfél évtized alatt, mely az első csütörtöki hangverseny óta az
                  örökkévalóság feneketlen szakadékaiba lepergett, jelentékenyebb esemény nem igen
                  zavarta meg a bolthajtásos szoba harmóniáját: a fiatal császár képe most is ott
                  függött a rövid zongora fölött, a két pamutdinnye, körülötte néhány megsárgult
                  névjeggyel, még mindig főékessége volt a kis szalonasztalnak, s a hajszálakból
                  font csataképen, melyet a fiatal asszony valaha a szülői házból hozott magával,
                  most is kelevézeiket lobogtatva rohantak egymásnak a kinai arcu vitézek... Maguk
                  az élők is győzedelmesen harcoltak az idővel: a Woernicke szakálla még talán
                  hosszabbá és tekintélyesebbé lett, a káptalani pénztáros egy ujabb tokával
                  szaporitotta eddigi állományát, az agglegényügyvéd még nagyobb gyalogsétákat tett,
                  mint régente, a kis adóhivatalnok pedig épp oly meleg pillantásokat vetett a
                  szeliden kézimunkázó asszony felé, mint az első csütörtök estén, amikor a bástyába
                  épitett öreg házban megjelent. A kis adóhivatalnok most már betöltötte
                  negyvenkettedik esztendejét, a szolgálati évek tisztes tömegére tekinthetett
                  vissza, de itt, a bizalmas esti társaságban, még mindig annak a rózsásarcu
                  gyermeknek nézték, aki tizenhat esztendővel ezelőtt az ismeretlenség homályából
                  fölbukkant. Aki figyelmesebben megnézte, immár fölfedezhette itt-ott a
                  szarkalábakat, melyek halántéka finomságát megzavarták; de az öregek még mindig
                  atyai jóindulattal bántak vele, az asszony pedig néha komolyan figyelmeztette,
                  hogy türje föl a gallérját, nehogy a hideg éjszakai levegőben torokgyulladást
                  kapjon. A kicsike: mondták neki kedveskedve mindannyian, érthetetlenül
                  megfeledkezve arról, hogy a rózsaarcu gyermekből már rég reumás agglegény lett,
                  aki esténként gyapju hálósipkát huz a fejére, nehogy az idegei huzatot
                  kapjanak.
            </p>
				<p>
               Woernicke mester tehát ujra végigolvasta a levelet, jó ideig föl és
                  alá járt a dolgozószobában, majd hosszu pillantást vetett a havas völgyre, mely az
                  ablak alatt elterült. Mikor az asszony később a fűszeresboltból hazatért, s a
                  köpenyegét fáradtan ledobta magáról, a karmester szokás szerint megcsókolta, majd
                  hirtelen elébe tartotta az összegyürt papirszeletet.
            </p>
				<p>
               - Neked irták ezt? - kérdezte kissé meghajolva, hogy az arca a
                  felesége szemével egy vonalban legyen.
            </p>
				<p>
               Az asszony egyszerre elsápadt.
            </p>
				<p>
               - Ezt, - dadogta - ezt a leveled gondolod?
            </p>
				<p>
               - Ezt gondolom, - mondta Woernicke mester.
            </p>
				<p>
               Pár pillanatig csönd volt, de az asszony utóbb szeliden vállat vont,
                  s bár még mindig ijesztően halovány volt, kedvesen és ügyetlenül
                  elmosolyodott.
            </p>
				<p>
               - Nézd, - szólott - nem szabad rosszat gondolnod rólam, mert abból,
                  amit talán képzelsz, semmi se igaz... Csak nem gondolod, Aloys, hogy képes volnék
                  valami alávalóságot elkövetni?... Igaz, hogy ott voltam a lakásán, amikor a
                  kicsike a minap meghült és lázas volt, de csak azért voltam ott, mert attól
                  tartottam, hogy senkije sincs, aki a betegségében gondot viselne rá... Az is igaz,
                  hogy a kicsike tizenhat év óta szerelmes belém - ezt te épp ugy tudod Aloys, mint
                  én - de talán nem gondolsz olyasmit, hogy meg tudnék feledkezni magamról?... Nem,
                  Aloys, egészen nyugodt lehetsz, a kicsike sokkal is tisztességesebb, semhogy
                  efféle ostobaság az eszébe jutna...
            </p>
				<p>
               Fölágaskodott és vakmerően nézett a Woernicke szemébe, mely egy
                  darabig kiváncsian pihent az asszony arcán, majd tünődve belemeredt a levegőbe...
                  A nagyszakállas regens chori lelkében különös és titokzatos forrongás támadt...
                  Egyrészt csakugyan hihetetlennek látszott előtte, hogy az asszony, tizenhat éves
                  házasság után, hütlenné tudna lenni hozzá, de másrészt valami homályos sejtés
                  támadt benne afelől, hogy a harmincöt éves asszonyok nőtlen fiatal urakkal szemben
                  nem igen vállalkoznak az önzetlen betegápoló szerepére... Most hirtelen számtalan
                  epizód jutott az eszébe, melyre a hosszu másfél évtized alatt még csak ügyet se
                  vetett: az egyetértő pillantásokra, melyeket felesége és a kicsike váltottak
                  egymással, bizalmas suttogásukra, mellyel - a többiektől félrevonulva -
                  elbucsuztak egymástól, az asszony álmodozó pillantására, melyet a sötét
                  völgykatlanba vetett, mikor a kicsike lépései a szük falépcsőn elhangzottak...
                  Mindez most bizonyossá tette előtte, hogy a levélben nem egy ártatlan
                  beteglátogatásról van szó, s egy pillanatig az az érzés lett urrá benne, hogy
                  tragikus hősként kellene megoldania a csomót... Valami pokoli vágyat érzett, hogy
                  az asszony hófehér nyakát véresre marcangolja, vagy hogy kalap nélkül rohanjon el
                  hazulról, s az egész város szemeláttára fojtsa meg győzelmes vetélytársát... De
                  ekkor eszébe jutott, hogy egy elsietett ostobasággal helyrehozhatatlan hibát
                  követhetne el, hogy a gyönyörü csütörtökesték örökre megszünnének, hogy a
                  vonósnégyes-társaság végképpen föloszlana, mert talán száz év is el fog telni
                  megint, amig olyasvalaki téved ide, aki a violát kezelni tudja... Lelkében
                  egyszerre fölhangzottak a Beethoven, a Haydn, a Mozart nemes és csodaszép
                  akkordjai, melyek tizenhat év óta minden csütörtök estéjét ünneppé tették... És e
                  gondolatra a féltékeny férj egyszerre összelapult benne, hogy a fanatikus
                  zenerajongó lépjen a helyébe. Woernicke mester behunyta a szemét, s igy szólott a
                  zavartan mosolygó asszonyhoz:
            </p>
				<p>
               - A kicsike előtt nem szabad említened, hogy a levelét olvastam, mert
                  attól tartok, hogy nagyon restelkednék előttem... Legjobb, ha az egészet
                  agyonhallgatod, én ugyse hiszem, hogy te valaha hűtlenné lehetnél hozzám.
            </p>
			</div>
			<div type="chapter">
				<head>
               A myridon Bismarck.
            </head>
				<p>
               Az ujságirók, akik két nap, két éjjel dideregtek a külügyminisztérium
                  palotája előtt, hogy a diplomaták kongresszusáról hirt kaphassanak, este kilenc
                  óra után egy égő szivart pillantottak meg a nagy szalon ablakában. A
                  Herald
                tudósitója, gondos távcső-vizsgálat után, kiderítette, hogy a
                  szivart az öreg Novák doktor, a berlini myridon követ tartja az ajkai között.
                  Később az összes hirlaptudósitók megfigyelték, hogy a myridon követ heves
                  eszmecserét folytat az ablakfülkében Gessmann Kurttal, a német császárság
                  képviselőjével. A jelenet szakasztottan ugy festett, mintha a kis Balkán-ország
                  követét a hires porosz diplomata jóindulattal csititgatta volna, s mintha Novák
                  doktor hallani sem akart volna a további tanácskozásról. Az ujságirók e feltünő
                  jelenet után berohantak szerkesztőségeikbe s másnap egész Európa ujságolvasó
                  közönsége lázas izgalommal olvasta a táviratok között, hogy a myridon követ
                  meghiusitotta a nemzetközi konferenciát...
            </p>
				<p>
               Vajjon csakugyan így történt-e?
            </p>
				<p>
               *
            </p>
				<p>
               Novák doktorról azt beszélték a diplomáciában, hogy fiatal korában
                  kecskéket őrzött a határszéli hegyek között, de később, buzgó önképzés után,
                  abbahagyta idillikus foglalkozását és merészen rávetette magát azokra az
                  idegenekre, akik a myridon fővárost a látogatásukkal megtisztelték. A fiatalember
                  jó ideig festői népviseletben kalauzolta a hazájába tévedt európaiakat, majd egy
                  sikerült kauciószédelgés után rálépett a diplomáciai pályára. Megfejthetetlen
                  titok, hogy hol tett szert a doktori titulusra, de mikor a nyolcvanas években a
                  berlini követségen feltünt, már kifogástalan redingot-kabátot s nyolcmárkás
                  nyakkendőket viselt, sőt a kés és a villa használatában is bámulatraméltó routint
                  árult el. Az uj diplomata karrierje ez időponttól kezdve széditő iramodással
                  kanyarodott a magasba. Novák doktor nemsokára pénzügyminiszter, az államtanács
                  elnöke, majd - zajos bukása után - a myridon állam berlini követe lett, aki az
                  estélyeken himzett diplomata-frakkban jelent meg, de azért abszolute nem riadt
                  vissza attól, hogy jó pénzért exotikus rendjeleket közvetitsen a törekvő porosz
                  kereskedőknek. Az a legenda, hogy myridon pénzügyminisztersége idején a
                  billiárdozó vendégek karambol-pointjeit jegyezte esténkint a kávéházban s mint az
                  államtanács elnöke, üres óráiban lókupeckedéssel foglalkozott, nem igen ártott meg
                  neki: a hófehér-szakállas aggastyán, tarka rendjeleivel, a makulátlan gentleman
                  benyomását keltette, bár az emberismerők még most is rejtett banditahajlamokat
                  olvastak ki világoskék gyermekszeméből...
            </p>
				<p>
               Mikor a myridon határkérdés, mely Európa békéjét már annyiszor
                  veszélyeztette, legelőször szóbakerült a diplomáciában, s az angol külügyminiszter
                  nemzetközi konferenciát javasolt a fenyegető háboru elháritására, a myridon
                  fejedelem külön futárt küldött Novák doktorhoz Berlinbe. A fejedelem, ha bajba
                  került, mindig Novák doktorba vetette bizodalma horgonyát; az aggastyánnak, aki
                  minden pillanatban vérét ontotta volna koronás uráért, egyetlen intés elég volt,
                  hogy a dinasztiáért sikraszálljon. A közhit azt tartotta, hogy hazája ellenségeit
                  akárhányszor orvul eltétette láb alól, hogy sulyos veszedelmek idején
                  télben-fagyban ott virrasztott a határszéli myridon hegyek között s hogy fejedelme
                  érdekében egy-egy jelentékenyebb konverziót is nyélbeütött az európai pénzpiacon,
                  ha II-ik Lázár a közvetitési dijat nem sajnálta tőle. A két öreg: a fejedelem és
                  viharvert szolgája, csodálatosan kiegészitették egymást; Novák doktor egy
                  intésből, egy kézlegyintésből, sőt egy krákogásból is értett s épp oly
                  csalhatatlanul megérezte, ha a vén Lázárnak fejfájása vagy gyomorégése volt, mint
                  ha magánpénztára aggasztóan fogyni kezdett. Az előbbi esetben kitünő háziszereket
                  ajánlott, az utóbbiban uj bélyegeket, tetszetős papirpénzt hozott forgalomba, vagy
                  sürgősen szállitott néhány európai strébert, aki a myridon Sündisznó-rendért még a
                  gyémántok nélkül is hajlandó volt anyagi áldozatokba bocsátkozni...
            </p>
				<p>
               *
            </p>
				<p>
               Novák doktor az európai konferencia reggelén elgondolkodva kefélte
                  fényesre hófehér állszakállát (egy párisi lap ugyanis azt állitotta, hogy a
                  tiszteletreméltó szakáll valaha egy myridon pásztoré volt, akit az agg államférfi
                  összeesküvőként kivégeztetett, hogy kecskenyáját elkobozhassa), majd csöngetett a
                  hushagyókeddi maskarába öltözött komornyiknak.
            </p>
				<p>
               - Van valaki a váróteremben? - kérdezte az óriástermetü fickótól, aki
                  övében handzsárt viselt, de titokban slusszokat kötött a gabonatőzsdén.
            </p>
				<p>
               - Legalább tizenketten várnak Excellenciádra.
            </p>
				<p>
               - Kik azok?
            </p>
				<p>
               - Legelsősorban egy futár, aki az éjjel jött a fejedelem őfenségétől.
                  Azután egy cilinderes ur a külügyminisztériumból, két kereskedő, aki a rendjel
                  felől akar tudakozódni, egy szerkesztő, egy rajzoló, egy fotografus, majd az a
                  kicsike, pápaszemes ember, aki mindig a kopott bőrtárcát hordja a kezében...
            </p>
				<p>
               - Mr. Lefkower?
            </p>
				<p>
               - Igy hivják?
            </p>
				<p>
               - Azt hiszem Lefkovics volt, de itt Angliában Lefkower a neve.
            </p>
				<p>
               - Igen, tehát Mr. Lefkower is itt van, még pedig hajnali hét óra óta.
                  Azt mondja...
            </p>
				<p>
               - Megállj! Senkit se fogadok, kivéve a futárt, de őt is türelemre
                  kéred, amig Mr. Lefkowerrel végeztem. Lefkowert ugyanis titokban be fogod vezetni
                  a fürdőszobán át, nehogy a többiek észrevegyék...
            </p>
				<p>
               Öt perccel később a pápaszemes emberke ott állott a Balkán-diplomata
                  dolgozószobájában s miután tisztesség okából alázatosan tudakozódott a Novák
                  doktor egészsége felől, sietve kibontotta a bőrtárcát, melyet eddig a hóna alatt
                  szorongatott.
            </p>
				<p>
               - Várom a kegyelmes ur parancsait! - mondotta egy többizben jubilált
                  tengeri rabló szolgálatkészségével.
            </p>
				<p>
               A nemes aggastyán szeliden hunyorgatni kezdett.
            </p>
				<p>
               - Mr. Lefkower, - suttogta óvatosan, miután előbb meggyőződött róla,
                  hogy a farsangi jelmezbe bujtatott óriás nem hallgatózik-e a fürdőszoba ajtaja
                  mögött. - Mr. Lefkower, ön azonnal értesiteni fogja Smurkusz urat, hogy ő viszont
                  tudassa haladék nélkül Bernuda urral, hogy Schosberry urnak a legnagyobb titokban
                  átadandó üzenetem a következő: Én ma este pont nyolc órakor égő szivarral fogok
                  megjelenni a tanácskozási terem ablakában s heves gesztusokkal és jogos
                  fölháborodást jelző arcvonásokkal jelzem, hogy a konferencia elé kerülő
                  javaslatokat nem fogadom el. A ház előtt lebzselő ujságirók ebből azt a
                  következtetést fogják levonni, hogy a myridon határkérdés európai háboruvá fajul,
                  az esti magánforgalomban minden részvény esni fog s így Mr. Schosberry olcsón
                  összevásárolhatja számomra azokat a papirokat, melyeknek jegyzékét ime, irásban
                  átadom önnek. Az égő szivar tehát annak a jele lesz, hogy Mr. Schosberry gyorsan
                  és ügyesen kihasználhatja a keletkező pánikot. Holnap délben aztán, amikorra
                  kiderül, hogy a myridon ügyeket mégis békés mederbe tereltük, jó áron piacra
                  fogjuk dobni az összes értékeket. Megértette?
            </p>
				<p>
               Mr. Lefkower szemében kigyuladt a lelkesedés tüze.
            </p>
				<p>
               - Excellenciád a legnagyobb genieje ennek az évszázadnak! - mondta
                  leplezetlen csodálattal.
            </p>
				<p>
               Novák doktor barátságosan kituszkolta dolgozószobájából a bőrtáskás
                  emberkét, aztán kiszólott az óriásnak:
            </p>
				<p>
               - Most már bebocsáthatja a király futárját.
            </p>
				<p>
               *
            </p>
				<p>
               A konferencia csöndes helyesléssel fogadta a német Gessmann Kurt
                  előterjesztését, Anglia beleegyezőleg bólogatott, Franciaország derüsen szívta a
                  szivarját, az osztrák-magyar monarchia nyugodtan bóbiskolt, a Balkán-országok
                  megkönnyebbülve fellélegzettek, mikor Novák doktor, egy pillantást vetve órájára,
                  hirtelen felugrott a helyéről. Az aggastyán oly ideges sietséggel rohant az
                  ablakhoz, mintha a palota tetőzete váratlanul kigyuladt volna.
            </p>
				<p>
               Gessmann s vele Anglia, Olaszország és Románia képviselői megdöbbenve
                  siettek az izgatottan hadonászó patriarcha után.
            </p>
				<p>
               - Mi történt? - kérdezték elképedve, miután a Novák doktor viruló
                  arcára - melynek szinét az agg államférfiu a közhit szerint nyers
                  rostbeef-borogatásoknak köszönhette - gyors és aggódó pillantást vetettek.
            </p>
				<p>
               A myridon Bismarck idegesen összerándult.
            </p>
				<p>
               - Azt hiszem, hogy megbolondulok a fejgörcstől!
            </p>
				<p>
               - Talán egy pohár vizet! - mondta az olasz követ.
            </p>
				<p>
               - Vagy egy kis friss levegőt, - folytatta Románia.
            </p>
				<p>
               - Vagy egy gramm pompás aszpirinecskét! - tette hozzá a nagynémet
                  birodalom.
            </p>
				<p>
               Az aggastyán megrázta hófehér oroszlánfejét.
            </p>
				<p>
               - Nem, semmi se kell, csak nyugalom. Vizet huszonöt év óta nem ittam,
                  orvossággal pedig még egész életemben nem éltem. Kérem excellenciátokat, hogy ne
                  törődjenek velem, én öt perc mulva bizonyosan magamhoz térek.
            </p>
				<p>
               - Talán jó lenne, ha a szivart eldobná excellenciád, - javasolta
                  előzékenyen Oroszország.
            </p>
				<p>
               - A szivart? - kiáltotta Novák doktor, miközben az égő tüzcsóvát
                  többször meglobogtatta az ablak felé. - A szivart? Akkor inkább rögtön meghalok,
                  semhogy egy jól égő szivart eldobjak!
            </p>
				<p>
               Haragosan ökölbe szoritotta a kezét, miközben a többiek résztvevőleg
                  körülvették, - és odalenn, a sötét utcán, az ujságirók tábora lázasan megmozdult,
                  hogy a friss hirrel berohanjon a szerkesztőségbe, míg Mr. Lefkower lihegve
                  értesítette Smurkusz urat. Smurkusz ur lélegzet nélkül száguldott Bernuda urhoz és
                  Bernuda ur lázasan telefonált Schosberry urnak, aki viszont tizenöt perccel később
                  már nyalábszámra vásárolta össze a piacra dobott részvényeket. Schosberry ur
                  körülbelül az utolsó kötést jegyezte be a noteszébe, mikor a nemes aggastyán végre
                  visszatért a zöld asztalhoz.
            </p>
				<p>
               - Szünik, - mondta habozva, reménykedő hangon, mig a
                  koponyacsontjából kidudorodó hegyfokot kémlelődve végigtapogatta.
            </p>
				<p>
               A zöld asztalnál általános megkönnyebbülés támadt. - Anglia
                  szeretetreméltóan mosolygott, Olaszország közelebb tolta a patriarchához a vizes
                  tálcát, a monarchia kivette zsebéből a cukorkás dobozt, a kis Balkán-államok
                  megelégedéssel bólogattak, - mintha Európában egyszerre helyreállott volna az
                  egyensuly, mintha a háboru veszedelme véglegesen visszavonult volna a semmiségbe
                  annak az örvendetes ténynek a kapcsán, hogy a myridon Bismarck makacs fejgörcse az
                  isten kegyelméből csakugyan szünőfélben van.
            </p>
				<p>
               Tíz perccel később az angol követ kimondta a határozatot, hogy a
                  myridon határ-kérdést az európai konferencia közmegelégedésre elintézte s hogy a
                  félreértések, melyek Európát oly hosszu ideig lázban tartották, az utolsó percben
                  szerencsésen elsimultak. És messze a tanácskozó terem zöld asztalától, az éjszaka
                  leplébe burkolózó hegyeken át, havas vizeken és sötét hegyszakadékokon keresztül,
                  aranyos templomkupolák és magányos pusztai tanyák fölött a villám gyorsaságával
                  futott végig a hír a világos nagyvárosokba és a nehéz álomban görnyedő falvakba,
                  hogy az anyák nyugodtan hajthatják fejüket vánkosaikra: nem kell többé félniök,
                  hogy a Balkán kecskepásztorai miatt fiaikat kegyetlenül a vérpadra hurcolják.
            </p>
				<p>
               *
            </p>
				<p>
               A patriarcha nemes méltósággal símogatta végig a hófehér
                  szakáll-zuhatagot, mely mellényének legalsó gombját surolta.
            </p>
				<p>
               - Nos? - kérdezte hazafiságtól vibráló torokhangon, míg tiszta kék
                  szemét, mely egy napsugárban fürdő olasz öböl vízére emlékeztetett, méla
                  várakozással szegezte az előtte álló férfiura.
            </p>
				<p>
               Schosberry mester orrára biggyesztette pápaszemét.
            </p>
				<p>
               - Kegyelmes uram, - mondta a rokonszenves pénzember, miután noteszébe
                  egy futólagos pillantást vetett, - kegyelmes uram, abban a szerencsés helyzetben
                  vagyok, hogy csinos differenciáról számolhatok be, amennyiben a konzolokon,
                  járadékokon és részvényeken kerek százezer aranykopeket nyertünk, hogy az ön
                  hazája zengzetes idiomáját használjam. Ennyi maradt tisztán azon az összegen
                  felül, melyet Mr. Lefkower, Mr. Bernuda, Mr. Smurkusz és csekélységem
                  megosztottunk egymással. Engedje meg excellenciád, hogy az aranykopekeket ezennel
                  átnyújtsam önnek, s egyúttal így kiáltsak föl, őszinte lelkesedéssel: Éljen a
                  myridon fejedelemség!
            </p>
				<p>
               Az aggastyán egy méltóságos mozdulattal átvette és zsebregyűrte az
                  aranykopekekről szóló csekket, majd könnyekig meghatva így szólott:
            </p>
				<p>
               - Köszönöm, amit hazámnak kívánt, derék Schosberry, - ez a vértől
                  ázott kis ország csakugyan rászolgált már arra, hogy boldog legyen. Mi myridonok
                  bármely percben meghalnánk a hazáért, de kétszeresen jól esik, hogy nemes
                  küzdelmünkben egy idegen ország fia is velünk érez...
            </p>
				<p>
               -
               &amp;-
            </p>
			</div>
		</body>
	</text>
</TEI>