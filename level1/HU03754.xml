<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU03754" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>Rózsa Sándor</title>
				<author>
					<persName>
						<surname>Krúdy</surname>
						<forename>Gyula</forename>
					</persName>
					<date from="1878" to="1933">1878-1933</date>
					<idno type="VIAF">22810</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">30183</measure>
				<measure unit="pages">71</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>Rózsa Sándor</title>
					<date>2006-05-22</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/03700/03754"/>
					<respStmt>
						<resp>Original Electronic Edition</resp>
						<name>Juhász József</name>
					</respStmt>
					<bibl type="digitalSource">
						<title>Rózsa Sándor</title>
						<date>2006-05-22</date>
						<ref target="http://kindlevarazs.wordpress.com/kindle-teka/"/>
					</bibl>
					<bibl type="printSource">
						<title>Rózsa Sándor</title>
						<author>Krúdy Gyula</author>
						<pubPlace>Kisújszállás</pubPlace>
						<publisher>Szalay Kvk. és Kereskedőház</publisher>
						<date>1998</date>
						<idno>ISBN 963 9178 10 1</idno>
						<ref target="http://mek.oszk.hu/03700/03754/03754.pdf"/>
					</bibl>
				</bibl>
				<bibl type="firstEdition">
					<title>Rózsa Sándor</title>
					<author>Krúdy Gyula</author>
					<date>1923</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T5"/>
			</ns1:eltec>
		</xenoData>
		<revisionDesc>
			<change when="2020-07-22"/>
		</revisionDesc>
	</teiHeader>
	<text>
		<body>
			<div type="group">
				<head>
               Első rész
            </head>
				<div type="chapter">
					<head>
                  I. Ferenc József utazik
               </head>
					<p>
                  Rózsa Sándor ötödmagával állott lesben egy akácos erdőcskében,
                     amikor Ferenc József 1850 nyarán az Alföldön utazott. El akarta fogni az
                     osztrák császárt és a koronázatlan királyt.
               </p>
					<p>
                  A császár június 5-én érkezett Bécsből Budára, gőzhajóval.
               </p>
					<p>
                  Éppen évfordulóján annak a napnak, amikor egy esztendő előtt
                     Kossuth Debrecenből érkezett vissza az elfoglalt Budavárba.
               </p>
					<p>
                  A budavári palotában már várták a fiatal császárt a különböző
                     küldöttségek: a főurak és főpapok fenn a nagyteremben, a Várkert útjain
                     Pest-Pilis vármegye száznegyvenkét községéből összeterelt nép - az Alföldön
                     pedig a futóbetyárok.
               </p>
					<p>
                  Jászberénynél Fazekas Dani, a híres jászladányi betyár, aki a
                     császár tiszteletére negyven vásáros kocsit állított meg a pesti vásárról jövet
                     a Kiskunságon, Szeged felé Rózsa Sándor állott lesben a bandájával. Isten
                     csodája lesz, ha Ferenc József megmenekül.
               </p>
					<p>
                  1850-ben, egy évvel a szabadságharc leveretése után a kémrendszer
                     még nem volt eléggé megszervezve Magyarországon. Bach miniszter semmiféle
                     jelentést nem kapott a betyárok készülődéséről. Nyugodt szívvel eresztette
                     alföldi utazására, a meghódított, letiport Magyarországra Ferenc Józsefet.
               </p>
					<p>
                  Jászberényben, Cegléden, Szegeden nem is volt baj. Mindenütt
                     megszólaltak a harangok, a papok felöltözködtek, a hivatalnokok, katonák,
                     zsandárok sorfalat állottak, akadtak éljenkiáltók is, mert a gyanús embereket
                     idejében zár alá tették.
               </p>
					<p>
                  Fazekas Danit az utolsó percben elárulta a jászladányi csárdásné.
                     Szétkergették bandájával a zsandárok.
               </p>
					<p>
                  Ferenc József fogata a kíséretével együtt fennakadás nélkül
                     érkezett Szegedre.
               </p>
					<p>
                  Négy fekete csődör volt Ferenc József kocsija elé fogva. A
                     leggyorsabb kocsilovak, amelyek az udvari istállókban találhatók. De a kíséret
                     hat kocsijába is csupa kiváló paripák voltak ragasztva. Ami a gyorsaságot
                     illeti: nem volt a háború után a lóállományában megfogyatkozott Alföldön
                     hasonló fogat.
               </p>
					<p>
                  Ezenkívül gondoskodás történt előfogatokról is, amelyek
                     katonasággal megrakva negyedórányira Ferenc József kocsija előtt haladtak, hogy
                     megtisztítsák az utat. A pásztoroknak, gulyásoknak jó messzire kellett
                     elvonulni barmaikkal a kiszemelt útvonal mellől. A mindenkor gyanús csikósokat
                     pedig olyan távolra kergették méneseikkel, hogy még a síkságon sem láthatták
                     feltűnni Ferenc József kocsiját.
               </p>
					<p>
                  (Mégis akadt egy ménes, amely Szeged alá versenyt futott Ferenc
                     József kocsijával. Nappal a pusztai kútágasok jeladásai, éjszaka a messzire
                     fellobogó pásztortüzek mutatták az utat ennek a
                  vágtató ménesnek. A ménest Rózsa Sándor emberei hajtották.)
               </p>
					<p>
                  Mikor Szegeden javában fogadná a tisztelgő, hűségüket hangoztató
                     küldöttségeket Ferenc József: hat dragonyostól kísérve egy poros, négylovas
                     útihintó fordult be a városba a széleken.
               </p>
					<p>
                  A hintó még a városi utcákon is lóhalálban hajtott, egyenesen a
                     városházához, ahol Ferenc József tartózkodott. A kapuőrséget vezénylő tiszt
                     felismerte a hintóból kiugró, poros köpönyegű alakot, fegyverbe vezényelte az
                     őröket. De odabent az épületben is minden ajtó kinyílott az érkező előtt,
                     minden zsandár megmerevedett, minden várta utat engedett. Egészen Ferenc József
                     küszöbéig. Itt Grünne gróf, a főhadsegéd ugrott talpra az érkezett előtt.
               </p>
					<p>
                  - Kegyelmes úr, Isten hozta!
               </p>
					<p>
                  - Az ördög hozott - felelt mogorván a szikár férfiú, amint
                     megigazította nyakában az első osztályú Lipótrend jelvényét, mielőtt a császár
                     elé jutna.
               </p>
					<p>
                  - A felséges úr a küldöttségeket fogadja - magyarázta Grünne
                     gróf.
               </p>
					<p>
                  A jövevény türelmetlenül toppantott.
               </p>
					<p>
                  - Csak annyit súgjon a császár fülébe, hogy a Bach van itt.
               </p>
					<p>
                  Bachnak valóban igaza volt. Amint Ferenc József megtudta a
                     mindenható miniszter váratlan megérkezését, nyomban felfüggesztette a
                     kihallgatásokat. Bach röviden jelentette:
               </p>
					<p>
                  - Felség, összeesküvés van az országban felséged elfogatására. Az
                     összeesküvés feje Rózsa Sándor, az alföldi haramia. Ebben az órában vissza kell
                     indulnia Budára, különben nem kezeskedem semmiért.
               </p>
					<p>
                  Tehát mégis működött a kémszervezet, csak kicsit még lassabban,
                     mint a későbbi években.
               </p>
					<p>
                  Ferenc József még ebben az órában elindult Szegedről Budára.
               </p>
					<p>
                  Bach intézkedésére az első kocsin egy Lobkowitz herceg nevű őrnagy
                     utazott, aki szőkés-vöröses arcával rendkívül hasonlított Ferenc Józsefhez. Ha
                     valakit elfognak: legyen az a herceg. Az őrnagy a nyári melegben nyakig
                     köpenyegébe burkolózott. A hintó bakjára zöld tollas udvari vadász került, és
                     az őrnagy mellé, mint álszárnysegéd, egy bizonyos Paar nevű főhadnagy
                     telepedett.
               </p>
					<p>
                  Az őrnagy kocsija után következtek a szokásos előfogatok az
                     ulánusokkal, zsandárokkal. Aztán egy szakasz lovas. Majd Ferenc József Grünne
                     főhadsegéd társaságában. Az óvatos Bach egy-egy dupla csövűt helyezett el a
                     kocsi utasainak keze ügyében. A bakon a legkipróbáltabb kocsisok egyike:
                     Pilsner, akinek a nagyapja még Mária Teréziát hordozta. A vadász helyére, a
                     vadász ruhájában pedig maga Bach miniszter telepedett.
               </p>
					<p>
                  Delet harangoztak a szegedi tornyokban, amikor Ferenc József
                     váratlan elutazása történt. A küldöttségek, tisztelgők még javában
                     várakoztak
                  az emeleten. A kapuőrség feszesen állott. A sárga-fekete zászlók
                     még mindenütt kitűzve a házakon. Az összefogdosott gyanúsak a szegedi várban
                     hallgatták a harangszót. Akinek tiszteletére mindez történt, négy fekete
                     paripán már javában vágtatott Buda felé.
               </p>
				</div>
				<div type="chapter">
					<head>
                  Hol várták a császárt?
               </head>
					<p>
                  Rózsa Sándor azóta várta Ferenc Józsefet, mióta a hűvös hajnali
                     szellő végiglehelt a pusztán. Ez rendszerint éjfél után szokott történni, azt
                     mondják a pásztorok, hogy az időnek kezd amolyan éjfél utáni szaga lenni.
               </p>
					<p>
                  Ötödmagával várakozott Rózsa Sándor egy ákácfaerdőben, amely
                     némely helyen megragadt a pusztai homokban.
               </p>
					<p>
                  Betyár és betyárló a foglalkozásánál fogva megszokta a várakozást.
                     A betyár nyitott szemmel fekszik a fa alatt, a betyárló nem árulja el magát
                     nyerítéssel. Kétlépésnyire az erdőtől sem tudni, hogy miféle titok van
                     odabent.
               </p>
					<p>
                  Rózsa Sándor a kiránduláshoz a legjobb legényeit válogatta
                     össze.
               </p>
					<p>
                  Ott volt a két Veszelka fiú, akik meglakták Illavát. A börtön
                     penésze legfeljebb a hajukat fehérítette meg, de elvadult lelküket nem törte
                     meg. Sőt a tömlöcből még csak újabb tudományokat hoztak a mesterségükhöz,
                     gonosz indulatot a világ rendje ellen. Nem ismernek ezek kegyelmes érzéseket,
                     mint akár a tengeri kalózok. Vastagon fekszik lelkükön a soha ki nem tudódott,
                     be nem vallott bűnök súlya, mint a szenny avas csizmájukon.
               </p>
					<p>
                  A Veszelka fiúk pásztoremberekből lettek szegénylegények.
                     Valamikor bizonyosan nem gondoltak arra, hogy rablók legyenek. A nyájat
                     őrizték, amikor szőrénszálán elveszett négy birka. Azt persze senki se hitte el
                     nekik, hogy a birkák eltűnéséhez semmi közük. Pótolni kellett a bárányokat,
                     ezeket a jámbor, bégető állatokat, akik már annyi embert sodortak bűnbe a
                     pusztákon.
               </p>
					<p>
                  A Veszelka gyerekeknek különben is híres szigorúságú gazdájuk
                     volt, aki kocsirúddal, lőccsel szokta elintézni a cselédeivel való vitáit.
               </p>
					<p>
                  Veszelkáék a négy birka pótlására loptak egy tinót. A tinó árából
                     megfizették a birkák árát, de most meg a tinó gazdája hajtott be Kecskemétre a
                     főkapitányhoz. A főkapitány lovas pandúrt küldött a pásztorgyerekekért.
               </p>
					<p>
                  - Élve vagy halva elém a tolvajokat!
               </p>
					<p>
                  A pandúr vén legény volt, tudta, hogy mit jelent a kapitány
                     haragja: jelent egy zsidóasszonyszemű százforintos bankót. Azért nem is
                     hajtotta be Kecskemétre a Veszelka fiúkat, csak a tudomásukra hozta, hogy száz
                     forinttal megválthatják a szabadságukat.
               </p>
					<p>
                  Száz forint rettenetes summa volt ez idő tájt nemcsak nincstelen
                     pásztorgyerekeknek, de különb uraknak is. De a szabadság mindennél drágább. A
                     Veszelka fiúk loptak egy ökröt, hogy a pandúr száz forintját
                     előteremthessék.
               </p>
					<p>
                  Most már az ökör gazdája futamodon a kapitányhoz.
               </p>
					<p>
                  - Vasra kell verni a gazembereket! - üvöltött a kapitány.
               </p>
					<p>
                  A pandúr kiszállott
                  a pásztorokhoz, és megegyezett velük háromszáz
                  forintban. A fiúk estére négy ökröt loptak, hogy a pandúrral való
                     szerződést betarthassák...
               </p>
					<p>
                  Most pedig annyi esztendő múltán az egykori jámbor bojtárok ott
                     feküsznek az erdei fűben, homlokukon haramiaráncok, arcukon durva szenvedély és
                     kegyetlenség, kezükön embervér, lelkükben legfeljebb annyi
                  hang, mint a félrevert harang kongása. Nyomorult bűnösök,
                     vérfagyasztó rablók lettek négy elveszett birka miatt.
               </p>
					<p>
                  Az erdőben várakozott Csecse Flórián... Látnád őt a régi képeken:
                     juhászosan befont hajával, szakállával összenőtt bajszával, komoly, bánatos
                     tekintetével ama kuruc bujdosók maradékának látszik, amely bujdosókról
                     legbúsabb dalainkat énekeljük. Csecse Flórián a világosi fegyverletétel után
                     szökött meg O’sváth Pál, a későbbi híres Bihar megyei csendőrbiztos csapatával.
                     A menekvő huszárok darab ideig bevették magukat a Királyhágó erdőségeibe. Onnan
                     várták nagy reménykedéssel, hogy ismét életre kel a megölt magyar szabadság,
                     lángra lobban a szabadságharc.
               </p>
					<p>
                  O’sváth Pál papi reverendába öltözve kémlelte a vidéket, néha még
                     Nagyváradig is elment, de sohasem hozott jó híreket. Végre, mikor leesett a hó
                     az erdőkben, az egykori vitéz főhadnagy nem jött vissza, elveszett valahol,
                     vagy fogságba került - a vezető nélkül maradt huszárok elszéledtek. Egyik
                     visszabátorkodott a szülőfalujába, ha ugyan még volt ott valakije, a másik
                     elment bujdosónak, favágónak, lengyelnek valami barátságos házhoz. (A
                     tengericsőszség volt a legirigyeltebb állás az idő tájt.)
                     Pandúrkoromból
                   (1905)
               </p>
					<p>
                  Csecse Flórián egy huszártársával sűrű éjszakákon keresztülvágott
                     Biharon, a Körösön, a Tiszán, és jelentkezett Dorozsmán Rózsa Sándornál, ahol
                     nagy keletje volt a bátor embereknek.
               </p>
					<p>
                  A legérdekesebb volt a társaságban a Névtelen huszár, akit Csecse
                     Flórián magával hozott. Kecskeszakállas, torzonborz hajzatú, ördöngös szemű
                     fiatalember volt ez a bizonyos. Sovány, mint télen a farkas, lelkesedő, mint
                     valami kortes. Semmi se mutatta, hogy közönséges kapcabetyár lett volna valaha,
                     inkább kicsapott diáknak vagy megszökött jegyzősegédnek látszott. Verseket,
                     dalokat írt a betyárok mulattatására. Azzal dicsekedett, hogy már a Sobri
                     bandájában is szolgált a Bakonyban, de a fiatalsága miatt senki se hitte
                     ezt.
               </p>
					<p>
                  - Valami levitézlett úriember lehet - mondta foghegyről Rózsa
                     Sándor, mert szörnyen megvetette az úrfélét.
               </p>
					<p>
                  Ez a Névtelen huszár gondolta ki az egész haditervet Ferenc József
                     elfogatásáról. Ki volt, mi volt a legény? Sohasem lehetett megtudni. Az
                     egyetlen romantikus alak volt Rózsa Sándor bandájában - eltűnt nyomtalanul,
                     mikor ideje elérkezett. A csendbiztosok a parasztemberből, pásztorból,
                     csárdásból lett bűnösöket összefogdosták, de a Névtelen sohasem került
                     kézre.
               </p>
					<p>
                  Most is, a lesállásban, amikor a többi betyár úgy húzódott meg a
                     fák mögött, mint a zsákmányra leső vércse, a Névtelen azzal múlatta magát, hogy
                     papirosdarabra verseket írt, mint valami fűzfapoéta.
               </p>
					<p>
                  - Nem jó vége lesz ennek a sor irkafirkának - dörmögte az egyik
                     Veszelka fiú.
               </p>
					<p>
                  A Névtelen egykedvűen nézett szemközt a véres szemű haramiával.
                     Nem félt ezektől a rettenetes hírű, bundaszagú emberektől, amint az
                     állatszelídítő sem retten meg a vadállatoktól.
               </p>
					<p>
                  ...Ferenc József utazott Szegedről Budára. Vitte a négylovas
                     kocsi, mintha a pokolból - Magyarországból menekülne.
               </p>
					<p>
                  A betyárok pipára gyújtottak, és a füstöt az erdei fűbe fújták.
                     Nyugodtan vártak. Az erdőt Ferenc József nem kerülhette el.
               </p>
				</div>
				<div type="chapter">
					<head>
                  Milyen volt Rózsa Sándor?
               </head>
					<p>
                  Ki volt ez a Rózsa Sándor, aki ily vakmerő csínyre
                     készülődött?
               </p>
					<p>
                  Tizenhárom esztendő múlott el, hogy Sobri Jóska, akinek nevét
                     világszerte jobban ismerik, mint Mátyás király korvináit, elesett a lápafői
                     határban, erdőszélen, vén fa alatt: emlékét beszállingózták az első hópelyhek a
                     beköszöntő télidővel.
               </p>
					<p>
                  Tizenhárom esztendeig volt nevezetes betyár nélkül
                     Magyarország.
               </p>
					<p>
                  Tán a virtus fogyott ki a legényekből? Vagy mind elvitték a gyanús
                     elemeket Majlandba, a stráfkompániába sáncot építeni, árkot ásni?
               </p>
					<p>
                  Nem hagyott el senkit tizenhárom esztendeje a szeretője? Nem
                     fogyott, se nem szaporodott a ménes, hogy a csikósnak arrafelé kellett volna
                     venni az útját, ahol legsűrűbb a nádas? Kiment a divatból a deres, a megyeház
                     penészes tömlöce, amely elől megugrani hajdanában szokása volt a legénységnek?
                     Elfütyült volna a szél minden valamirevaló cifrafiúnak a talpa alatt? Nem
                     kívánt selyemkendőt, rózsás szoknyát, topánkát a kacsintó mennyecske? Tán a
                     táncos verbungosok se nyomtak huszárcsákót a szájtátó legények fejébe, nem
                     kellett a császárnak katona?
               </p>
					<p>
                  Tizenhárom esztendeig csak a makkoltató kanászok űzték fekete
                     gatyában kanjaikat az erdőkben. Az öreg pusztai emberek a kalap alól nézegettek
                     a tűzbe vagy a csillagokba: nem akadt tennivalójuk a hosszú éjszakán.
               </p>
					<p>
                  Tizenhárom esztendő alatt a cigány elfelejtette a régi nótákat. A
                     boglyakemence hamujába dugta a fejét, nem volt kinek muzsikálni. Pókháló
                     kerekedett a csárda sarkában és a csárdásné szemén. Mind lassabban vonogatták a
                     lábukat azok az öregemberek, akik valaha Sobrinál szolgáltak, és a vezér
                     elesése után szétszaladtak.
               </p>
					<p>
                  ...Csak a kecskeméti pusztákon élt egy öreg juhászember, bizonyos
                     Beretva nevezetű (nem tévesztendő össze a jeles Beretvás nemzetséggel), aki
                     vénségére már csak arra használta a kampósbotját, hogy átugratta rajta a birkát
                     a nagy ijedtség után, mikor az asszonyok a gyapját lenyírták - annak voltak
                     mindenféle látásai, ha rájött a hideglelés. Ilyenkor, az eresz alól, a
                     juhászbundáról meglátta, hogy kinek micsodás betegsége van, belenézett a
                     betegek gyomrába, és megmondta, hogy kinek a hasában kövesedett meg a tokány
                     vagy a kenyér. De látott a vén juhász mást is.
               </p>
					<p>
                  - Arra, a szegedi tanyák felé, ahol a síkság csókolózik az
                     égboltozottal: lovas ember jön. Nem csendbiztos, mégis selyemmel van kirakva a
                     mellénye, tenyérnyi széles sárga stráf van a kék rajthuzli-nadrágján,
                     derelyevágó rézsarkantyú a csizmáján, árvalányhaj a széles, juhászos kalapja
                     mellett. És a cifrafiú fog parancsolni ennek az egész környéknek, amerre
                     ellátni a csillagok ablakaiból, olyan távolságnyira, amennyire a vadliba repül
                     egy vándoréjszaka.
               </p>
					<p>
                  A haldokló juhász körül abbahagyták a sivalkodást a vénasszonyok,
                     akik ősi szokás szerint ilyen módon akarták megkönnyíteni az öregembernek az
                     élettől való megválást. Mindannyian abba az irányba néztek, amerre a haldokló
                     mutatott, de még csak délibábot se láttak, mert ősziesre fordult már az idő,
                     füstje volt a levegőnek.
               </p>
					<p>
                  A haldokló pedig tovább beszélt:
               </p>
					<p>
                  - De nemcsak parancs lesz a száján a lovas embernek, hanem
                     szegényhez való jó szíve is ott lesz a nyelvén és a tenyerében. Hozzá
                     sereglenek majd mindazok, akik most csak éjszaka járnak, és ezentúl nappal
                     járnak. Elindulnak feléje azok az emberek, akik az erdőkben maradtak, és
                     mozdulatlanságukban faderéknak tettették magukat. Megmozdul a nádas a legsűrűbb
                     helyén, ahol csak a nádiveréb lakik és bujdosók süvege emelkedik fel. A
                     nyúlvackokon, a rókaösvényen, régi temetők avarjában mindenféle emberek
                     ébrednek fel, akik azért feküdtek le, mert az hitték, hogy idejük lejárt.
                     Gyorsabban mennek a vásáros szekerek az országutakon, rugósabbak lesznek a
                     csődörök a ménesekben, keringenek a birkák, amikor a tanyákról jött lovas ember
                     kibontja a karikását. A szélkiáltó madár már tudja nevét.
               </p>
					<p>
                  A látóember ezután az eresz alatt megfordult minden segítség
                     nélkül. Az ilyen fordulás azt
                  szokta jelenteni, hogy ütött a végső óra: visszafordulni már nem
                     szokás a fal felől.
               </p>
					<p>
                  A vénasszonyok felhagytak a halottriasztó visongással, a vén
                     juhász fiai a dolguk után láttak, csak a Luca-napi kecskeméti vásáron, a
                     planétás ember körül említette valaki utoljára a Beretva nevét. Egy rongyos,
                     szűrös ember volt, aki olyan szegény volt, hogy süveg helyett ócska
                     szoknyadarabbal volt bekötve a feje.
               </p>
					<p>
                  - Csak jönne már az a nagy betyár, akiről az öreg juhász látást
                     mondott!
               </p>
					<p>
                  A planétás ember szomszédságában a ponyván a Sobri Jóskáról való
                     istóriás éneket és az 1833-i komáromi kalendáriumot árulták. Rózsa Sándor
                     húszesztendős volt akkor.
               </p>
				</div>
				<div type="chapter">
					<head>
                  Milyen volt Rózsa Sándor, a megjövendölt betyár?
               </head>
					<p>
                  Nem volt se pusztai kútágas, se jegenyefa, amint a legendások
                     hinnék, hanem zömök volt, mint a búzászsák.
               </p>
					<p>
                  Míg Sobri Jóska külsejében hasonlatos volt egy Mária
                     Terézia-korabeli gárdistához, a múlt századbeli magyar mágnáshoz (hogy a
                     mendemonda sokszor összecseréli egy bizonyos kalandos Vay gróf alakjával),
                     addig Rózsa Sándor olyan formájú volt, mint a Dózsa György alakja él a nép
                     képzelmében. Az ilyen alakú embert a nép nyelvén
                  széleskötésűnek mondják. Nem kókad meg a nyaka valami könnyen,
                     mert rövid és széles az, amelyben nyoma sincs az izgatott ádámcsutkának. Nem
                     roggyan meg a válla, mint a nyurga embereké, mert közel-földhöz jár, legfeljebb
                     annyi magasságnyira, amilyen mélyre a sírokat szokták ásni.
               </p>
					<p>
                  Ha hegyek között élt volna, medvéhez lehetne hasonlítani széles
                     derekával, de önszántából sohase ment messzebb a síkságtól, mint a kis magyar
                     bika a gulyától.
               </p>
					<p>
                  Csak a szeméről mondják, hogy az kígyószem volt. Hideg, résen
                     álló, gyanakodó, egy pillanatra sem önfelejtkező. Az üldözött vadak figyelnek
                     így a szemükkel minden levél mozdulására. Mélyen húzódtak be a szemek a
                     koponyába, mint a titok a lelkiismeretbe.
               </p>
					<p>
                  Agyagszínű, a rendesnél nagyobb bajsza volt. Goromba, paraszt
                     bajusz volt ez, nem olyan, amilyent csókra termettnek neveznek a lányok. De nem
                     is kunkorgós, pálcikára tekergélt bajusz, amilyent a haramiák vagy martalócok
                     viselnek, akik már puszta megjelenésükkel is megrémítik az utasokat.
               </p>
					<p>
                  Közömbös, egykedvű, semmitmondó lett az arc e bajusz által, mint
                     akár azé a baktató paraszté, aki a babona szerint a kolerát meg pestist hordja
                     széjjel az országban.
               </p>
					<p>
                  A füle
                  nem hegyes, mint a kereskedőké, sem szőrös és nagy cimpájú, mint a
                     nagy gonosztevőké vagy forradalmároké (Martinovicsé), pásztorember egyszerű
                     hangokhoz szokott füle, amely nem csodálkozik akkor sem, ha a fű növését
                     hallgatja, vagy vadmadár sikoltása riasztja.
               </p>
					<p>
                  A haját finomnak mondja egy angol hölgy, aki Kufsteinban
                     megvizsgálta és megcsodálta; az igazság pedig az, hogy faggyús haja volt, mint
                     a juhászoknak, de nem vállig érő, hanem csak hátul valamivel tömöttebb.
               </p>
					<p>
                  Azt mondják, hogy bokáig érő, a hátán fekete báránnyal kivarrott
                     subájában királyi méltósággal tudott járni, ami nem is volna olyan nagy csoda,
                     ha elgondoljuk, hogy az alföldi gyermekek betlehemes játékaikban subában
                     ábrázolják a három királyokat.
               </p>
					<p>
                  De Rózsa Sándor - illetve Rúzsa Sándor - nem játszott
                     betlehemesdit gyermekkorában, hanem pandúrt meg zsiványt. A játékban mindig ő
                     volt a csendbiztos.
               </p>
					<p>
                  Egész életében csendbiztos szeretett volna lenni, és rablóvezér
                     lett belőle.
               </p>
					<p>
                  Született száztíz esztendő előtt Szatymazon - bizonyosan többet
                     írnak fel róla a kalendáriumba, az emlékezésbe, ha valami jeladás van arról,
                     hogy a kis nádfödelű házikóban miféle nevezetes ember pillantja meg a
                     napvilágot. Így még azt sem tudom bizonyossággal, hogy ki volt az apja, anyja,
                     csak azt sejthetni, hogy Rózsa Sándor anyja sohasem énekelte a nevezetes
                     meseírónak, Andersennek a költeményét:
               </p>
					<p>
                     hogy haramja lesz belőle.
               </p>
				</div>
				<div type="chapter">
					<head>
                  Ferenc Józsefet üdvözli Rózsa Sándor
               </head>
					<p>
                  Az erdő szélén, ahonnan a síkságot alaposan be lehet tekinteni,
                     egy cigánylegény fekszik, és a távoli országutat kémleli.
               </p>
					<p>
                  A Rózsa Sándor cigányharamiája: dísze volt fajának. Hatalmas,
                     jegenyefa-termetű legény volt, ősi szilajság, fékezhetetlen szenvedély a
                     szemében, mint azokéban a vad cigányokéban, akik az alsó Dunától a Kaukázusig
                     bolyongtak, a kardvasat nemcsak kalapálni, de forgatni is tudták.
               </p>
					<p>
                  Ki tudná, mily vészes körülmények sodorták el törzsétől Petit,
                     hogy a csendes Tisza mellett haramia lett a parasztok és pásztorok
                     rablóbandájában? Ki tudná azokat a rejtélyes utakat, amelyek a cigánylegényt
                     rablóvá, mégpedig nevezetesen vérszomjas gyilkossá tették a Rózsa bandájában?
                     Ez a cigány nem ismert sem félelmet, sem meghunyászkodást. Északról jött,
                     ahonnan már annyi rablóivadék vonult dél felé.
               </p>
					<p>
                  A messziségben megmozdulnak a kútostorok, ezek a betyárvilágbeli
                     telegráfpóznák. Peti talpra ugrik, és oly halkan futamodik be az erdőbe, mint a
                     szellő a bokrok között. A lesálló betyárok meghúzzák lovaikon a nyerget. Egy
                     másodperc alatt készen van mindenki az indulásra.
               </p>
					<p>
                  Délután négy órára járhat az idő. Odakünn a síkság felett a
                     júniusi nap. Az erdő szélén feltűnik az első utazókocsi. Négy jó pej mén a
                     hintóban, benne Ferenc József, aki útközben változtatott a megállapított
                     kocsirenden. Talán nem akarta nyelni az úti port, amelyet az előtte haladó
                     kocsik felvertek, talán jó lovai előzték meg a kíséret és előfogatok
                     kocsilovait. Ferenc József az úti sor élén haladt, jóval megelőzve hintajával
                     az ulánusokat, udvari tiszteket.
               </p>
					<p>
                  A paripáknak sörénye zászlóként lengedez, amint nekieresztett
                     fejjel, hűséges odaadással, csak jó lóban található szorgalommal és egyenletes
                     tempóban nyargalnak a lovak. Az ostorhegyes pajkosságból néha felkapja a fejét,
                     megrázza a szerszámot, mintha nászutasokat vinne vagy lakodalomra készülődne.
                     Arra való a hosszú, suhogó ostor, hogy észre térítse a bolondos
                     ostorhegyest.
               </p>
					<p>
                  A kerekek úgy forognak, mint valami óriás szemei, aki éppen
                     átvonulóban van a pusztán. Nem lehet megkülönböztetni a kerékküllőket,
                     összeolvadnak azok a gyorsaságban. Nem csoda, hogy még a vonat idejében is
                     szívesebben járt négy lovon az, akinek ilyesmije volt. Nagyúri dolog ez. A
                     szellő szabadon fújja az arcot, a futamodó felhővel versenyt hajt a kocsis, a
                     távoli fák, erdők
                  elébe sietnek az utazónak, mintha üdvözölni akarnák.
               </p>
					<p>
                  Ferenc József nagyúri utazását azonban váratlanul megzavarta
                     valami.
               </p>
					<p>
                  A síkság szélén, mint valami őrült felleg, talpra állott bizonyos
                     legelő ménes, és egyenesen végigfutamodott a pusztán Ferenc József kocsija
                     felé.
               </p>
					<p>
                  A fekete inges és gatyás, nagykalapú csikósok hiába kongatták a
                     karikásukat a megvadult lovak feje felett. A kis fehér ebek, ezek a mérges
                     bakterek szinte céltalanul ugrándoztak a vezércsődör fehér habban úszó szügye
                     előtt, legfeljebb a fejével vágott néha a paripa a kutya felé. Robogott a
                     ménes, mintha mindegyik paripa hátára egy láthatatlan ördög ugrott volna, és az
                     kormányozná, sarkantyúzná a megriadt állatot.
               </p>
					<p>
                  A csikós kancák, amelyek máskor dolguk végezetten átengedik
                     helyüket a vezércsődör körül az ifjabb állatoknak, mintegy védelmet keresve,
                     mindnyájan a legszilajabb mén után tolonganak. A paripák szemei valami
                     túlvilági tűzzel kezdenek lobogni, a csikók szemei megvörösödnek, a mének
                     ilyenkor rúgják agyon a kutyát és farkast. Látnak valamit - mondják a
                     lóismerők.
               </p>
					<p>
                  Ferenc József kocsijának összeütközése a megvadult ménessel
                     elkerülhetetlennek látszott.
               </p>
					<p>
                  Mit használ ilyenkor a molnárkék tábornoki köpenyeg, mit a zöld
                     bokrétás kalap? Még a dupla
                  puskáknak se lehet hasznukat venni a megtébolyodott állatokkal
                     szemközt.
               </p>
					<p>
                  Ferenc József egy pillanat alatt ledobta sarkig érő köpenyegét, és
                     arra készülődött, hogy egy vakmerő ugrással odakint terem a hintóból. A
                     császáron még mindig az a díszegyenruha volt, amelyben a küldöttségeket fogadta
                     Szegeden: fehér kabát aranypiros díszítéssel, a nyakában az Aranygyapjas rend
                     jelvénye, a vállán áthúzva a Szent István-rend vörös szalagja. A nadrágja
                     üvegzöld, vörös lampaszokkal. Fejedelmi ruha ez még idekünn a pusztákon is,
                     ahol az emberek nem sokat törődnek az öltözködéssel.
               </p>
					<p>
                  Grünne gróf főhadsegéd ijedten kérlelte a császárt, hogy mondjon
                     le szándékáról.
               </p>
					<p>
                  - Nem hagyom magam eltántorítani - felelt Ferenc József, és a
                     lábát a kocsi hágcsójára tette.
               </p>
					<p>
                  Ebben a másodpercben a közeli erdőből fekete inges lovasok
                     nyargaltak ki, akik karikás ostoraikat kibontva, gondolkodás nélkül a közelgő
                     ménes elé vetették magukat.
               </p>
					<p>
                  Egytől egyig megannyi cirkuszi műlovaroknak látszottak, amint
                     lovaik nyakára feküdve vagy kiegyenesített derékkal szélsebesen nyargaltak, és
                     a karikásaik akkorákat dörrentek, mint puskalövések.
               </p>
					<p>
                  A középső lovas, akinek a nyaka kissé a vállába látszott nőve,
                     szinte úgy feküdt rá a ló hátára, mint az úszó a vízre. Nyargalás közben a jobb
                     kezével pányvakötelet eresztgetett a nyereg mellett,
                  amelyet csakhamar hurokba szedett. Aztán kinyújtotta azt a hosszú
                     karját, amelynek tán párja sem volt Dorozsmától Szegedig, aztán ezzel a
                     vitorlával meglengette a kezében tartott hurkot, hogy az elrepült, mint az
                     istennyila.
               </p>
					<p>
                  Egyenesen a szemközt jövő vezércsődör nyakába.
               </p>
					<p>
                  A csődör felágaskodott a hurok érintésére, aztán még vadabb
                     elszántsággal vetette magát előre - egyenesen Ferenc József hintajáig -, ott
                     fogta le rohanásában az a rettenetes kéz, amely a hurok végét tartotta.
               </p>
					<p>
                  A csikós már akkor a földön volt, és előrefeszített lábbal,
                     meghajlított karral vonta magához mind közelebb a megvadult állatot.
               </p>
					<p>
                  Ferenc József állva maradt a hintóban, amikor ezt a pusztai
                     jelenetet néhány lépésnyire maga előtt szemlélte.
               </p>
					<p>
                  A csikósféle ezután elkapta kezével a paripa fejét, valamit súgott
                     a fülébe, és az iménti vad ló remegő lábakkal megállott. Majd lekapta a pányvát
                     a ló nyakáról, és a kötél végével alaposan rásújtott az állatra. Mintha csak
                     azt mondta volna neki: “Most menj utadra!”
               </p>
					<p>
                  A csődör elnyargalt a ménes után, amelyet az erdőből jött legények
                     eddig alaposan széjjelzavartak. Öreg este lesz, mire a csikósok
                     összeszedik.
               </p>
					<p>
                  A rövid nyakú ember ezután intett a legényeinek, a nyeregbe úgy
                     ugrott fel, mint a tornász a
                  bakra, és árvalányhajas kalapját megemelte Ferenc József hintója
                     előtt, mint valami színész.
               </p>
					<p>
                  - Hajts! Ezek betyárok! - kiáltotta az udvari vadásznak öltözött
                     Bach miniszter.
               </p>
					<p>
                  Pilsner, mint afféle régi udvari cseléd, halk füttyszóval szokta
                     elindítani a kocsilovakat: tisztességes, csendes füttyentéssel, hogy ne zavarja
                     a kocsiban ülő magas uraságokat.
               </p>
					<p>
                  Most azonban hiába füttyentett a méneknek, a betyárok elállták az
                     utat.
               </p>
					<p>
                  A hintóban Grünne gróf felemelkedett, és lövésre emelte a dupla
                     puskát.
               </p>
					<p>
                  - Félre az útból! - kiáltotta német nyelven Bach miniszter, amit
                     persze a betyárok nem értettek, de annál jobban tudták a felemelt fegyver
                     jelentőségét.
               </p>
					<p>
                  Rózsa Sándor lova vékonyába nyomott, mire a betyárló félreugrott.
                     Ugyanígy cselekedett a többi legény is. Pilsner felhasználta a szabad utat, és
                     a lovak közé cserdített. A négy jó ló nyargalni kezdett, de ugyanígy
                     cselekedett Rózsa Sándor is a legényeivel.
               </p>
					<p>
                  Egy pillanatig úgy tűnt fel, hogy az ismeretlen pusztai emberek
                     üldözőbe vették Ferenc József hintaját. Grünne most már hátrafelé szegezte a
                     fegyvert, hasonlóra kérte fel Ferenc Józsefet is. De Ferenc József nem nyúlt a
                     puskához, csak a nyargaló betyárokat nézte.
               </p>
					<p>
                  Rövid idő alatt kiderült, hogy a betyárok korántsem akarják
                     megközelíteni az úti hintót, csak
                  bizonyos távolságból követni óhajtják. Van ez így manapság is,
                     amikor néha az alföldi személyvonatot veszi versenyző társának a jókedvű
                     pusztai csikós. Így fut versenyt az idegen kocsival a felzavart pusztai
                     komondor, de a mezítelen cigánygyerek is.
               </p>
					<p>
                  A betyárok tempósan haladtak a császár kocsija mögött, mint valami
                     önkéntes kíséret. Egyik sem ment előbbre egy arasznyival sem, de el sem maradt.
                     Grünne szakadatlanul emelte a fegyvert, mert azt hitte, hogy az ő puskája miatt
                     nem merészelnek közeledni a hívatlan kísérők. Ferenc József nem vette le szemét
                     a betyárok lovairól, marcona arcukról, napsütötte alakjukról.
               </p>
				</div>
				<div type="chapter">
					<head>
                  Félt-e Ferenc József e pusztai kalandban?
               </head>
					<p>
                  Sohasem beszélt róla a császár. Nagyobb dolgok történtek vele a
                     közeli időkben. Megtámadta késével a bécsi szabólegény: Libényi, és az nem
                     maradt oly tisztes távolban, mint Rózsa Sándor a betyárjaival.
               </p>
					<p>
                  Hát Grünne, a puskájával fenyegetőző főhadsegéd, az egykedvű
                     katonatiszt, akinek neveltetésénél és felfogásánál fogva mindegy volt, hol éri
                     a halál: Königgrätznél vagy az alföldi rónákon - fontos ránézve csak az volt,
                     hogy császárja szolgálatában érje a végső óra.
               </p>
					<p>
                  Az a félvad, bolondos lovaglás, amit a puszták fiai Ferenc József
                     hintaja mögött rendeztek, legfeljebb úgy tűnt fel, mint valamely kétségbeesett
                     hőstett, amelyet vakmerő emberek - akiknek semmi vesztenivalójuk nincs -
                     megreszkíroznak a nagy kísérettel, fegyveres emberekkel utazó császár
                     mögött.
               </p>
					<p>
                  Elmaradoztak a gémeskutak - mintha visszamentek volna őrhelyükre a
                     szemhatárról, a puszta mélységébe vonultak a kis fehér falú tanyák, a nádasok
                     hangos vadmadaraikkal, legelő gulyák különböző kolompszavaikkal, de a betyárok
                     fáradhatatlanul vágtattak Ferenc József kocsija után.
               </p>
					<p>
                  Az ulánusoknak, előfogatoknak nyomuk sincs a háttérben, majd csak
                     Jászberényben veszik észre, hogy eltévedt az ismeretlen pusztai úton az egész
                     kocsisor. Talán még jó is, hogy a betyárok a kocsi mögé szegődtek, hiszen már
                     egy veszedelemből, a megvadult ménes elől megmentették Ferenc Józsefet!... Ki
                     tudja, nem leskelődnek-e valahol gonosz merénylők a császár életére? Rózsa
                     Sándorék bizonyosan nem ijednének meg akármiféle ellenségtől.
               </p>
					<p>
                  Már alkonyodik az idő, és a kocsizás, a nyargalás fáradhatatlanul
                     tart. Ki tudja, milyen utat tettek meg a császár lovai és a betyárok paripái?!
                     Amazok már habot túrnak a hátukon, a szügyükön, a betyárok lovain semmi
                     fáradtság nem látszik.
               </p>
					<p>
                  Ferenc József még mindig hátrafelé néz. Grünne konokul tartja a
                     puskát, de a bakon ülő Bach miniszter már hangos szóval biztatja az öreg
                     Pilsnert.
               </p>
					<p>
                  Város vagy nagyközség tornyai tünedeznek fel a távolban, mint a
                     csodálatos megváltás.
               </p>
					<p>
                  Pirosak a tornyok az alkonyodó naptól. Azoknak a vére festi be az
                     égboltozatot, akik itt valamikor a szabadságért elestek, akik majd éjfélkor
                     visszajárnak kísérteni az özvegyekhez és az árvákhoz.
               </p>
					<p>
                  A betyárok is észreveszik a közelgő tornyokat.
               </p>
					<p>
                  Az az elöl lovagló, sohasem engedő, széles kötésű ember, aki mint
                     egy ősvilágbeli kentaur ül a ló hátán, aki egy másodperce sem veszi le hideg,
                     fürkésző tekintetét a feléje szegeződő puskacsőről, sem Ferenc József szakállas
                     arcáról - most valamit kiált a hintó után.
               </p>
					<p>
                  - Rózsa Sándor üdvözli felségedet!
               </p>
					<p>
                  A mély, kongó hang úgy tör elő a széles mellkasból, mintha
                     pincéből jönne. Szinte arasznyira emelkedik fel a mellkas, amint a kiáltás
                     kitör belőle.
               </p>
					<p>
                  Érti-e valaki a szót Ferenc József hintajában?
               </p>
					<p>
                  Aligha. Legfeljebb a név marad meg Ferenc József emlékezetében -
                     aminthogy Ferenc József nem is ítéltette halálra Rózsa Sándort, mikor elfogták,
                     pedig a halálbüntetéssel nem bánt szűk marokkal ez az uralkodó.
               </p>
					<p>
                  De annál jobban megértik az utasok azt a kalapmozdulatot, amellyel
                     a betyár búcsúzik a hintótól: megértik azt, hogy meghúzza a szárat a paripa
                     szájában, és az országútról a mezőre ugrat.
               </p>
					<p>
                  Akácos kis erdő látszik a közelben. Arrafelé tart a betyárcsapat,
                     miután lovaik a vágtatás után leeresztik hosszú sörényüket, dárdaként
                     kinyújtott farkukat. Úgy mennek sorjában, egymás háta mögött az alkonyati
                     síkságon, mint a vadászatról hazatérő farkasok.
               </p>
					<p>
                  Ferenc József vágtató hintajából megkönnyebbülve és sokáig néz az
                     elvonuló legények után. Vajon gondolt-e arra, hogy csaknem a véletlenen múlott,
                     hogy a betyárok el nem fogták, és most cipelnék magukkal az ismeretlen
                     erdőbe.
               </p>
				</div>
				<div type="chapter">
					<head>
                  Hogyan tervezett Rózsa Sándor?
               </head>
					<p>
                  Nézzük most már Rózsa Sándor múltját is. Nem mindig lovagolt
                     őkelme Ferenc József útihintója mögött, egyebet is tett.
               </p>
					<p>
                  A regényes gondolkozásúak bizonyára azt hiszik, hogy a futóbetyár
                     az egész életét pusztai csárdákban, kéményekbe vájt búvóhelyeken,
                     csőszkunyhókban vagy titokzatos nádasokban tölti.
               </p>
					<p>
                  Pedig Rózsa Sándornak volt polgári otthona akkor is, amikor Ferenc
                     Józsefet űzőbe vette az alföldi pusztákon, amely kalandja után a zsandárok,
                     katonák különös ambícióval vetették magukat a “paraszt” után.
               </p>
					<p>
                  Hiszen igaz, hogy a szép betyárélethez nagyon is jó környezetül
                     szolgáltak azok a nádasrengetegek, amelyek a Felső-Tiszától végig a folyam
                     mentén úgy ellepték a szőke víz partjait, hogy ott nyugodtan meghúzódhatott
                     mindenki, akit a világ leszámolás céljából keres.
               </p>
					<p>
                  A nádas felett szomorú az égboltozat: a pihenőt nem ismerő szél
                     akasztófáról és pandúrról dúdolgat; a vadmadár úgy rikolt fel, mint az
                     elhagyott kedves; nadály, betegség, kísértet lakik minden lépésnyire; a nádban
                     róka lobogtatja veres farkát, farkas szoptatja kölykét - de mégis barátságos
                     hely az annak, akinek már csak annyi gondja van a világról, hogy mikor van a
                     környéken vásár, amikor is meg lehet állítani a vásáros szekereket.
               </p>
					<p>
                  Rózsa Sándor nem lakott nádasban.
               </p>
					<p>
                  Hát az erdő tán nem jó otthona az elvetemedett, szíve bánatától
                     félig megzavarodott betyárnak? Az a kísérteties, holdvilágos erdő
                     megfejthetetlen hangjaival, zörejeivel, susogásaival? Sűrű, titokteljes erdő,
                     ahol nem ismeri meg más az utat, mint a vad a maga vert csapást, a makkoltató
                     kondás a sertések útját, a pandúr a kiégett tűzhelyet, amelynél nemrégen
                     betyárok melegedtek az őszi éjszakában?
               </p>
					<p>
                  Rózsa Sándor erdőben sem lakott.
               </p>
					<p>
                  Hát a pusztai csárda nem volt tán jó búvóhelye a futóbetyárnak,
                     ahol orgazdája a csárdás, szeretője a csárdásné, farkcsóváló ismerőse a házőrző
                     komondor? Ahová csak akkor merészeli betenni a lábát a komisszárius, amikor a
                     betyárok már továbbmentek, hogy szörnyű káromkodások közepette fitogtassa
                     bátorságát?
               </p>
					<p>
                  Rózsa Sándor pusztai csárdában is csak annyit tanyázott, amennyi
                     időre szüksége volt, hogy a legényeivel beszéljen. Rózsa Sándor nem volt se
                     részeges, se mulatós, se elkeseredett. Legfeljebb akkor ereszkedett mulatságba,
                     ha feltett szándéka volt valamelyik hűtlen cimborájával összekapni, akit aztán
                     egyetlen pisztolylövéssel leterített. Rózsa Sándor száraz volt, mint a tapló;
                     fösvény, mint a paraszt; körültekintő, mint az uzsorás. Bár jó lova volt,
                     inkább szeretett szekéren utazni, ha “dolga” akadt.
               </p>
					<p>
                  A leghosszabb ideig egy Katona Pál nevű komájánál húzódott meg a
                     szegedi tanyákon.
               </p>
					<p>
                  Ez a Katona Pál természetére nézve hasonlított Rózsa Sándorhoz.
                     Dolgos parasztember volt, aki munka nélkül nem töltött egyetlen napot sem. Kis
                     földjét megművelte, verejtékével aratott, jószágát rendben tartotta, hajnalban
                     kelt, sötétedéskor feküdt, mikor ideje eljött, meg is házasodott - bizony
                     semmiben sem különbözött az életmódja bármelyik szomszédjáétól. A tanyás
                     életben nincs sok változatosság, de az emberek ezt nem is nagyon bánják.
               </p>
					<p>
                  Nyáron Katona Pál tanyáján a búzavetésben vagy a rozsban húzódott
                     meg Rózsa Sándor.
               </p>
					<p>
                  Volt egy kitaposott helye a vetés közepén, ahol leterítette a
                     subáját, maga mellé vette a tarisznyáját, és elfeküdt naphosszant. Komolyan,
                     nyugodtan, ideg nélkül heverészett itt, mintha valami mezei csősz lenne.
               </p>
					<p>
                  Itt lepték meg egyszer a katonák, akik személyesen nem ismerték.
                     Rózsa Sándor nem menekült, hanem nyugodtan rászólt a katonákra:
               </p>
					<p>
                  - Hát aztán ki fizeti meg a vetést, amit kendtek letaposnak?
               </p>
					<p>
                  A katonák azt hitték, valami mezei őrrel van dolguk. Továbbmentek
                     anélkül, hogy szeme közé néztek volna a mérges embernek.
               </p>
					<p>
                  Őszidőben a kukoricába tette át a tanyát a haramiavezér. Még
                     Katona Pálék sem tudhatták mindig a heverőhelyét, nemhogy a cimborái. Óvatos
                     volt a nagy paraszt, senkinek se kötötte az orrára, hol keressék. Ha valami
                     “dolga” volt a cimboráival, ő jelentkezett, mindig tudta, merre kell megtalálni
                     a legényeket.
               </p>
					<p>
                  Ilyen heverészései alatt néha hetekig nem adott magáról életjelt.
                     Azt hitték már, hogy valahol a harmadik vármegyében járkál, pedig ott feküdt
                     mozdulatlanul, gondolkozva a kukoricában.
               </p>
					<p>
                  Katona Pál is csak annyiban volt bizalmasa, hogy őt választotta ki
                     arra, hogy néhány ezer forintnyi pénzét rábízza. Egyébként nem avatta be
                     semmibe, aminthogy soha senkivel se volt bizalmas életében.
               </p>
					<p>
                  Azt mondják, hogy Katona Pálné sokkal közelebb volt Rózsa
                     Sándorhoz, mint a férje. Ami nagyon is valószínű, ha elgondoljuk, hogy ez a
                     Katona Pálné volt az, aki később éles fejszével fejbe vágta a haramiát.
               </p>
					<p>
                  Asszonyféle csak olyan férfit merészel megütni, akivel darab ideig
                     úgynevezett szerelmi viszonyban volt. A menyecske hordta az eledelt a heverésző
                     Rózsa Sándornak, könnyen megeshetett a baj - bár Rózsa Sándorról nem
                     képzelhető, hogy valamikor szerelemes lett volna, mint azok a boldogtalan
                     szegénylegények, akik a szeretőjük hűtlensége miatt választották a veszélyes
                     életet.
               </p>
					<p>
                  Nem, Sándor bácsi nem ismerte azt a nagy keservességet, azt a nagy
                     felfordulást, amelyet a boldog vagy boldogtalan szerelem szokott előidézni a
                     férfiakban. Még fiatalkorában se volt arravaló ember, hogy a lányok
                     bolonduljanak utána, később meg nem ért rá megbolondulni a szoknya miatt. Sokat
                     üldögélt tömlöcben, ott kivesz az emberből a gyengeség, a szerelmeskedés.
               </p>
					<p>
                  Téli időben gyakran húzódott meg a keceli csárdában. A csárdás itt
                     bandatársa volt, az egyik Veszelka - minthogy a pusztai kocsmárosok többnyire
                     mozgalmas betyárélet után adták a fejüket a nyugodalmas csárdáséletre és a vele
                     járó orgazdaságra.
               </p>
					<p>
                  A keceli csárdába se mulatni járt Rózsa Sándor - nem fért az hozzá
                     még a dologtalan télidőben sem, amikor kihalt a pusztaság, hollón, varjún kívül
                     nem látni más vándorlót, a lovak hasig járnak a hóban.
               </p>
					<p>
                  A keceli csárdának volt egy föld alatti rejtekhelye. Amolyan
                     pinceféle, amelyet még a rabló török világban, háborús világban építettek,
                     ahová rejtekúton - a búbos kemencén át lehetett leszállani. Itt a föld alatt jó
                     meleg volt - itt tanácskozta meg Rózsa Sándor Veszelka Imrével a félegyházi
                     postarablást.
               </p>
					<p>
                  Tavaszodott, felengedtek a pusztai országutak, szennyes hó
                     fehérlett a mezőkről a keceli csárda ablakán, amikor Rózsa Sándor sarkig érő
                     hosszú subájában feljött a pincéből. A szakáll tarlója összenőtt nagy
                     bajszával, a haja is hosszú lett, mintha raboskodott volna.
               </p>
					<p>
                  - Én most elmegyek túl a Tiszán. Őszre visszajövök - szólt
                     Veszelkához.
               </p>
					<p>
                  - Ősszel - felelt a cimbora.
               </p>
					<p>
                  - Egy jó puskát fogok addig szerezni.
               </p>
					<p>
                  - Arra szükség lesz.
               </p>
					<p>
                  Ez volt az utolsó szó, amit a kitervezett postarablásról egész
                     télen át beszélgettek. Akkor is a következő őszre halasztották a rablást, mert
                     Rózsa Sándor nem szokott semmit se elhamarkodni. (Ezért sikerült neki majdnem
                     minden zsiványsága, mert hónapokig, hetekig kitervezte a dolgokat. Meglepetés
                     nem érhette, ha útra kelt. Alapos ember volt őkelme, nem pedig amolyan kapzsi
                     futóbetyár.) A csárda ajtajából még visszafordult, mintha elköszönne:
               </p>
					<p>
                  - Aztán, Imre, el ne felejtsd szalonnaevés után megtörölni a
                     szádat.
               </p>
					<p>
                  És olyan furcsán nézett hozzá, ahogy csak Rózsa Sándor tudott
                     nézni az árulkodókra.
               </p>
					<p>
                  Subás alakja csakhamar eltűnt a leereszkedő alkonyatban.
               </p>
				</div>
				<div type="chapter">
					<head>
                  A postarablás
               </head>
					<p>
                  A félegyházi postamester éppen olyan öreg, pipás bácsi volt, mint
                     ez idő tájt Magyarországon a legtöbb postamester. A neve se maradt meg
                     emlékben, mert olyan becsületes ember volt, hogy egy napig sem jutott eszébe
                     senkinek, hogy Rózsa Sándor cinkosának véljék őt.
               </p>
					<p>
                  Pedig több gyanús körülmény volt a postarablás körül, amelyek még
                     a mai napig felderítésre várnak.
               </p>
					<p>
                  A Félegyházáról elinduló postaszekér amolyan kisebbfajta jármű
                     volt, amilyent itt-ott még manapság is látni. Kétkerekű, sárgára-feketére
                     festett alkotmány volt, amelyet a havas Alföldön téli időben szántalpra tettek.
                     Ritkán és akkor is csekély összegű pénz szokott utazni a postával, az emberek
                     akkoriban még nem ismerték a pénzküldés postai útját.
               </p>
					<p>
                  A kocsis gondtalanul hajtott az alföldi országúton. Nyáron
                     mindenféle színes madártollakkal tűzködte körül a kalapját, mert egy kicsit
                     eszelős
                  volt őkelme; míg télen, a nagy hóban, a szabályzat ellenére, néha
                     megállította a szánt, hogy megpróbáljon leütni egy nyulat, amely közel az
                     országúthoz futott.
               </p>
					<p>
                  De ugyan ki törődött volna vele, hogy mit csinál a félegyházi
                     postakocsis, amikor az utolsó ház is elmaradt mögötte, és két lovával
                     nekivágtat az alföldi síkságnak?
               </p>
					<p>
                  Ám minden hónap 16-ik napján nagyobb összegű állami pénzt
                     szállított a karioll. Katonai, tisztviselői fizetések voltak ezek a pénzek,
                     amelyek majd elsején gázsi alakjában kerülnek az illetékesek kezébe.
               </p>
					<p>
                  Tizenötödikén estefelé érkezett meg Buda felől a lelakatolt pénzes
                     zsák a postával. A félegyházi öreg postamester rendszerint bezárkózott a
                     hivatalába minden postabontásnál. Teremtett léleknek oda nem volt szabad
                     betenni a lábát: így írja elő a szabályzat.
               </p>
					<p>
                  Ámde ezen az estén a postamester nyitva felejtette a hivatal
                     ajtaját, amikor javában bontaná a postát két szál hivatalos gyertya mellett,
                     pecsétviasszal, ollóval felszerelve.
               </p>
					<p>
                  Fergeteges decemberi idő volt, a tél már karácsony előtt
                     beköszöntött ez évben olyan vehemenciával, mintha eltévesztette volna a
                     kalendáriumot, januáriusnak nézte a decembert.
               </p>
					<p>
                  A postamester arról vette észre, hogy valaki belépett a hivatali
                     szobába, hogy a gyertyák fellobbantak, majd elsötétedtek az íróasztalon.
                     Egy
                  mély hang, amely úgy hangzott, mintha veremből jött volna,
                     szerencsés jó estét kívánt, ahogyan parasztember szokott illedelmesen köszönni,
                     amikor hivatalos irodába lép.
               </p>
					<p>
                  Pedig az, aki a postamester előtt állott, inkább látszott
                     úrfélének, mint parasztembernek.
               </p>
					<p>
                  Vadmacskaszőrös, rövid bunda volt rajta, amilyent az úri vadászok
                     viselnek az Alföldön. Sárga csizmája volt, ami nagy uraságot jelent az idevaló
                     sarakban. Megberetvált arc, hetyke kis bajusz, pomádés fekete hajzat
                     egészítette ki a váratlan jövevény külsejét. Fiatal földesúr vagy földbérlő
                     lehetett az illető. A postamester se azelőtt, se azután nem látta.
               </p>
					<p>
                  - Kicsoda ön? Mit akar itt? Nem tudja, hogy a hivatalos óra már
                     régen elmúlt?
               </p>
					<p>
                  Az idegen nem felelt, csak mozdulatlanul állott helyén, de a
                     szeme, a két rablószem úgy járt keresztül-kasul a szobán, mint a vércséé,
                     amikor szemlét tart a rétek felett. Ijesztő volt ennek a szempárnak a
                     körültekingetése, hogy az öreg postamester zavarában felkapta a fekete-sárga
                     szalaggal ellátott pénzes zsákot, és gyorsan begyömöszölte azt a nyitott
                     postaládába.
               </p>
					<p>
                  Az idegen erre szótlanul megfordult, és éppen olyan csendes
                     léptekkel, mint ahogy jött, kilépdelt a postahivatal ajtaján.
               </p>
					<p>
                  Hogy milyen hatással volt az öreg postamesterre az idegen ember
                     megjelenése, bizonyítja az, hogy dolga végeztével átballagott a
                     hózivataros
                  estében Lővey csendbiztoshoz, és arra kérte, hogy a reggeli
                     postajárathoz adjon pandúrkíséretet.
               </p>
					<p>
                  - Kár a szegény pandúrért ilyen istenítéleti időben - felelt a
                     csendbiztos, de a postamester kérését mégis teljesítette.
               </p>
					<p>
                  Reggel nyolc órakor a postaszán indulása idején ott állott a
                     postaház kapujában Bertóti Bertók nevű öreg pandúr, akit megbízhatóságáról és
                     bátorságáról az egész vidéken jól ismertek. A postamester megelégedése jeléül
                     néhány pohárka szíverősítővel látta el a pandúrt, holott szolgálatban ezt nem
                     lett volna szabad se megtenni, se elfogadni. A pandúr jóízűen krákogott a
                     szilvórium után.
               </p>
					<p>
                  - Jó öreg lehet már az a szilvafa, amelynek gyümölcséből ezt a
                     liktáriumot főzték.
               </p>
					<p>
                  Többet aztán nem is szólott emberhez ebben az életben Bertóti
                     Bertók.
               </p>
					<p>
                  A postaszán indulása néhány percet késett, mert a postamester
                     különös gonddal zárta le a kariollt. Sőt éppen a ház előtt járt Tari Gábor
                     félegyházi kovácsmester, aki ebben a korai időben disznót ölni ment a
                     komájához, hogy az ünnepre legyen egy kis aprólék. A postamester beszólította
                     Tarit, hogy nézné meg a maga szakértelmével a lakatot, vajon rendesen fog-e.
                     Tari azt felelte, hogy a lakatnak nincs semmi fogyatékossága.
               </p>
					<p>
                  Körülbelül negyed kilencet mutatott a postahivatal faliórája,
                     valamint a félegyházi toronyóra,
                  amikor a postaszán két lóval kinyargalt a kapun - hogy soha többet
                     ne térjen vissza.
               </p>
					<p>
                  A félegyházi udvarokat vastagon lepte be az éjjel esett hó, csak a
                     barmok istállójáig volt némi gyalogösvény taposva. Élénkség azokban az
                     udvarokban volt, ahol éppen disznóöléssel foglalkoztak, mert Disznóölő Tamás
                     napjának elmúltával már kés alá kívánkozik az ősszel hízásra befogott
                     ártány.
               </p>
					<p>
                  A postakocsis és az öreg pandúr jóízűen pislogó szemmel nézegették
                     a kertek fehér szilvafái között felvillanó szalmatüzeket, szagolgatták a
                     széllel kifelé kanyargó füstöt, amelynek ilyenkor más szaga van, mint
                     egyébkor.
               </p>
					<p>
                  A jól betanult postalovak a legmélyebb hóban is rátaláltak a
                     szokásos útra: egyenletes tempóban, kötelességtudóan, mint akár a hivatali óra,
                     vitték a postaszánt, és vitték azt a két jámbor embert a biztos halál felé,
                     amely ott leselkedett rájuk már nem messzire, ahol a kis akácos erdő fehér
                     ruhába öltözött fácskái kezdődnek. Vajon megcsókolta-e a vén pandúr ma reggel
                     kis unokáját, mennyecske lányát? Vajon álmodott-e holt emberrel istállóbeli
                     vackán az eszelős postakocsis?
               </p>
					<p>
                  Repült a szán, repült vele két embernek az élete - az órák oly
                     közönyösen jártak szerte a világon, mintha hétköznap volna...
               </p>
					<p>
                  Mikor a postaszán az erdőcske első fájához ért, odabent az erdőn
                     felbúgott egy vadászkürt, és jó
                  messziről eldörrent egy puska - mire a rudas ló, szinte nyakát
                     szegve felbukott a mély hóban, és oldalából piros patakban rohant ki a vér. Jó
                     puska volt, amely nagy messziségből leterítette a postalovat.
               </p>
					<p>
                  Az öreg pandúr, aki már jártas volt a hasonló dolgokban, egy
                     pillanat alatt ledobta válláról a juhászbundát, lekapta válláról a puskáját, és
                     káromkodva szegezte a néma erdő felé. A pandúr ült az erdő felől, így hát ő
                     kapta a következő lövést, amely láthatatlan helyről jött. Ámde a lövés csak a
                     pandúr vállát súrolta, nagyobb kárt nem tett a ruhájában sem.
               </p>
					<p>
                  - Zsiványok! Kutyák! Mit lövöldöztök? - ordított torkaszakadtából
                     a pandúr. - Majd adok én nektek!
               </p>
					<p>
                  A puskadurrogásra egy csomó varjú és holló rebbent fel a kis erdő
                     fáiról. Leverték a havat a fatetőkről, károgásukkal felriasztották a téli
                     csendességet.
               </p>
					<p>
                  A pandúr bátor ember volt, leugrott a postaszán bakjáról, és
                     előretartott fegyverrel közeledett az elnémult erdőcske felé. A postakocsis
                     ezalatt a meglőtt lovat próbálta talpra állítani. Lecsendesítette a másik
                     paripát, amely ágaskodott lelőtt társa hullája felett. Aztán leszedte a
                     szerszámot a döglött lóról, és a pandúrra várt.
               </p>
					<p>
                  - Jöjjön már, Bertók bácsi! A posta nem várhat! - kiáltotta az
                     erdő felé.
               </p>
					<p>
                  A pandúr, mint afféle régi ember, nagyon jól tudta, hogy
                     veszedelem esetén csak a rettenthetetlen bátorság segít, aki megijed: az
                     elveszett. Sokszor rohant be ő pusztai csárdákba, egymagában is duhajkodó
                     kapcabetyárok közé, és a karikásával csinált rendet. Sokszor nézett ő már
                     szemközt halálmegvető bátorsággal futóbetyárok pisztolyával.
               </p>
					<p>
                  Azt hitte, hogy most is amolyan közönséges kapcabetyárokkal lesz
                     dolga, akik nyomban megriadnak vérben forgó szemétől, kunkorgós bajszától.
               </p>
					<p>
                  De mily nagy volt meglepetése, amikor a várt szűrös, szalmás hajú,
                     bojnyikképű szegénylegények helyett úriembereket talált a fák között.
               </p>
					<p>
                  Az első pillanatra körvadászatot rendező uraknak látszottak. Rövid
                     városi bundákba, tollas vadászkalapokba voltak öltözve az erdei emberek.
                     Ilyenek szoktak lenni a gazdatisztek, falusi jegyzők, körorvosok, ha
                     étvágycsinálás szempontjából egy kis vadászatra indulnak.
               </p>
					<p>
                  A pandúrnak nem volt ideje észrevenni, hogy az öt vadászon úgy
                     állott az úrias szabású ruha, mintha villával hányták volna rájuk. A
                     parasztzsír, a betyárpenész kiütközött az arcukon, akármilyen álöltözetet
                     vettek fel.
               </p>
					<p>
                  A pandúr első meglepetésében leeresztette fegyverét, meghátrált,
                     megijedt az “uraktól”, mint afféle szegény vármegye cselédjének szokása.
               </p>
					<p>
                  Ez a másodpercnyi megdöbbenés volt Bertók bácsi veszte. Az egyik
                     “úriember” előrerántotta pisztolyát, és közvetlen közelből szíven lőtte a
                     pandúrt. A lövés nagyot visszhangzott az erdőn, az öreg pandúr hanyatt esett a
                     havon. Egyet-kettőt rázkódott, a szeme fehére kifordult, aztán olyan
                     mozdulatlan maradt, mint az ősszel lehullott tar gallyak.
               </p>
					<p>
                  A postakocsis hallotta az erdei lövést, várta vissza Bertók
                     bácsit, de miután az nem jött, hirtelen rettenetes félelem fogta el. Leugrott a
                     postaszánról, és vaktában futni kezdett.
               </p>
					<p>
                  Futott a mély hóban, mint egy komondor, de az erdőbe nem merészelt
                     betérni, csak rémüldözve tekintett a fehér fák közé.
               </p>
					<p>
                  Futamodásában egy feszülethez ért, amelyet az erdő szélén emeltek
                     egy régi haramjagyilkosság emlékére. Ezen a helyen öltek meg három vásáros
                     csizmadiát a húszas években. Az özvegyen maradt asszonyok emelték a feszületet
                     férjeik emlékére. A haramják a bitófára kerültek.
               </p>
					<p>
                  A postakocsis eszelős ember volt, de egyébként is olyan rettentő
                     félelem uralkodott rajta, hogy nem tudta már azt sem, hogy mit cselekszik.
                     Hirtelen elhatározással a feszülethez rohant, és felmászott annak öles
                     magasságú gerendáján. Fel addig, ahol a bádogból alkotott Megváltó volt
                     kiszegezve. A kereszten lekuporodott a kocsis, és vacogó foggal imádkozott
                     ahhoz a mellette levő
                  Emberhez, akit a latrok és istentagadók felfeszítettek.
               </p>
					<p>
                  Egy varjú, amelynek rendes üldögélőhelye volt a kereszt, rémülten
                     csapott fel a levegőbe.
               </p>
					<p>
                  Az “úriemberek” pedig ezalatt kijöttek az erdőből, és keresni
                     kezdték a postakocsist, hogy vele is végezzenek. Könnyen osztogatják a halált
                     ott, ahol már van vezér a holtak élére.
               </p>
					<p>
                  Az “úriemberek” vezetője, egy köpcös, rövid nyakú, húsvágóképű
                     férfiú, akinek arcát nem annyira a téli hideg marta fel, hanem a gonosz
                     szenvedély, röviden parancsolt:
               </p>
					<p>
                  - Meg kell találni a föld alól is! A gazember mindnyájunkat
                     elárul!
               </p>
					<p>
                  Két “úriember” balra fordult az országúton, kettő meg jobbra, a
                     vezér maga ott maradt a pénzes zsákot rejtő postaszán mellett, rákönyökölt
                     egyik karjával a sárga-fekete ládára, a másik kezébe az elárvult ló gyeplőjét
                     fogta.
               </p>
					<p>
                  Egymagában állott a havas pusztaságon, mintha ő volna az egyetlen
                     utolsó ember, aki a tél birodalmában megmaradt. A kemény hidegnek, a csontig
                     ható szélnek oda sem figyelt. Csak állott komolyan, megfontoltan a pusztán a
                     zsákmány felett, mint aki jogos tulajdonát őrzi. A postakocsis keresésére
                     indult “úriemberek” közül a Veszelka testvéreknek volt “szerencséjük”. Ők
                     vettek észre a feszületen kucorgó, nyomorult embert.
               </p>
					<p>
                  - Szállj le onnan! - kiáltotta mogorván az egyik testvér.
               </p>
					<p>
                  A postakocsis suhanc korában gyalogpostás volt a szegedi tanyák
                     között. Vesztére felismerte az úri gúnyában is Veszelka Imrét.
               </p>
					<p>
                  - Imre bácsi! - jajgatott tovább a szerencsétlen kocsis. -
                     Ismertem kendnek az édesanyját is meg a Juliska húgát. Én vittem magukhoz a
                     levelet egy karácsonyi napon, hogy Veszelka bácsi az illavai intézetben
                     meghalt. Miért haragszik rám, Imre bácsi?
               </p>
					<p>
                  - Gyere le! - zördült fel újra az előbbi komor hang. - Ne járasd a
                     szádat!
               </p>
					<p>
                  Aztán mintha megkönnyebbült volna, vagy ravaszkodna, csendesebben
                     mondta:
               </p>
					<p>
                  - Énhozzám hiába beszélsz. Nem én parancsolok itt, hanem a
                     Sándor.
               </p>
					<p>
                  - A Sándor! - libbent fel valami láthatatlan szárny a feszület
                     reménykedőjében. - Ismerem én jól a Sándort is. Szegedi gyerek vagyok én.
               </p>
					<p>
                  - No, gyere le! - szólt azután a betyár, és elfordult.
               </p>
					<p>
                  - A Sándor! - libegett még egy darabig a postakocsis földi
                     szárnya, mint valami kis verébé, aki azt kiáltozza a vércsének, hogy ne bántsák
                     egymást, mert földiek.
               </p>
					<p>
                  A betyár megfordult, miután elegendő düh és elszántság gyűlt volna
                     benne.
               </p>
					<p>
                  - Hát nem jössz le?! - ordította.
               </p>
					<p>
                  Lekapta a fegyverét, és szinte célzás nélkül a feszületre lőtt. Az
                     ólom a megfeszített Krisztus testébe vágódott. A postakocsis most már nem szólt
                     többet. Halálra váltan, szótlanul, mintegy kibékülve végzetével ereszkedett alá
                     a feszület lábán. Odalenn katonásan megállott.
               </p>
					<p>
                  - Inkább engem lőjenek agyon kendtek, min Krisztus urunk
                     őfelségét.
               </p>
					<p>
                  A Veszelka fiúknak nem volt kenyerük a vérontás. Az egykori
                     pásztorok szívesen vertek agyon valakit dulakodás közben, de védtelen, megadó
                     embert nem sújtottak le.
               </p>
					<p>
                  A lehajtott fejű, végzetében csodálatosan megnyugodó postakocsist
                     Rózsa Sándor elébe kísérték.
               </p>
					<p>
                  - Itt a kocsis - dörmögte Veszelka Imre lesütött szemmel.
               </p>
					<p>
                  Hát jó is volt, hogy a betyár lesütötte a szemét, mert Rózsa
                     Sándor olyan pillantást vetett rá, mint egy ölésre rohanó oroszlán. A
                     nyugodtnak látszó széles ember megremegett, mintha belső felindulás rázta volna
                     meg a tagjait. Az arca úgy elváltozott, hogy a szülő édesanyja sem ismerte
                     volna meg ebben a pillanatban. A két szeme kidagadt, csaknem kiugrott, mint két
                     fejsze, amely nyomban agyoncsapja az előtte állót. A foga oly vadul mélyedt
                     ajkába, hogy kiharapott onnan egy darab húst.
               </p>
					<p>
                  A véres húsdarabot tenyerébe köpte, és Veszelka Imre arcába
                     vágta.
               </p>
					<p>
                  Aztán egy mozdulattal előrántotta kétcsövű pisztolyát, és a
                     kiterjesztett karral, lehajtott fejjel álló postakocsis bal mellének
                     irányította. Meghúzta a ravaszt, a fegyver eldördült, a kocsis hanyatt vágódott
                     egyetlen jajszó nélkül.
               </p>
					<p>
                  - Vigyétek a fák közé! - kiáltotta vért köpdösve Rózsa Sándor,
                     anélkül, hogy egyetlen pillantást vetett volna a holt emberre.
               </p>
					<p>
                  Ebben a pillanatban feltűnt valaki az erdőszélen, akit itt senki
                     sem várt, akinek jövetelére senki sem számított, aki oly váratlanul jött,
                     mintha az égből szállt volna alá... Egy leányka.
               </p>
					<p>
                  Batyut cipelt a lányka a hátán, mint a népmesében a vándorolni
                     járó királykisasszony. És az erdőszélen olyan nagyra nyitotta a szemét, mint a
                     napraforgó tányérja. Kis csizmái elakadtak a hóban, mintha nem tudnának
                     továbbmenni. Tizenhat esztendős volt, mint ahogy a tizenhatodik napon legszebb
                     a violaszál.
               </p>
					<p>
                  - Juliska - dörmögte Rózsa Sándor, és komoly elhatározással, mint
                     a végzet, elindult az önkéntelen szemtanú felé, hogy azt örökre elnémítsa.
                     Rövid bundája zsebében a pisztoly agyát kereste a keze.
               </p>
					<p>
                  - Juliska, Veszelka Juliska, hogy kerülsz ide? - kérdezte a rabló
                     mély hangon, mintha a hóhér sajnálná áldozatát.
               </p>
					<p>
                  - Szolgálatot megyek keresni Félegyházára, Sándor bácsi - felelte
                     a leányka minden félelem nélkül.
               </p>
					<p>
                  - Hát van lelke az apádnak, hogy ilyen télidőben egyedül ereszt
                     útnak?
               </p>
					<p>
                  - Az én apám, szegény, egész nap azt számítja magában, hogy mit
                     csinálna, ha gazdag ember volna. Meg káromolja ezt a nagy térséget, ezt a nagy
                     pusztai ürességet. Inkább lenne bányatulajdonos, mint űrtulajdonos. Hát
                     kendtek, Sándor bácsi, mit csinálnak itt?
               </p>
					<p>
                  A kisleány oly folyékonyan beszélt, mint a falusi vizsgán
                     betanított növendék a tanfelügyelő előtt.
               </p>
					<p>
                  Ez a leány a harmadik Veszelka fiúé volt, a hőbörtös Veszelkáé,
                     mint ezen a környéken nevezték.
               </p>
					<p>
                  Ez a Veszelka fiú arról volt híres, hogy Amerikában is járt. A
                     múlt század közepén! Onnan mindenféle bogarakkal tért vissza a kecskeméti
                     tanyákra. Tíz évig matróz volt egy hajón, és ezért különb embernek képzelte
                     magát, mint az alispán. A leánykáját angol szavakra tanítgatta, mint valami
                     papagájt.
               </p>
					<p>
                  - Hát kendtek, Sándor bácsiék? - ismételte Juliska. - Tán bizony
                     valami rossz dologban járnak idekint az erdőn?
               </p>
					<p>
                  - Nem járunk mi, lányom, csak a csapáson... Tudsz-e imádkozni,
                     Juliska? - kérdezte Rózsa
                  Sándor, és valahová nagyon messzire nézett a felleges, szürke
                     égboltozatra.
               </p>
					<p>
                  - Miért kérdi Sándor bácsi? Tán imádkozzak a kend bűnös lelkéért?
                     Kéretlenül is megteszem én azt, mióta azt beszélik Sándor bácsiról a tanyákon,
                     hogy véres a subájának az alja.
               </p>
					<p>
                  Rózsa Sándor valami sóhajtásfélét nyomott el. Nemigen szoktak vele
                     ilyen hangon beszélgetni azok, akiket ő megszólított az úton. De valahogyan nem
                     fogta most a keze teljes bizonysággal a pisztoly agyát, pedig az elhatározása
                     azt sugdosta a fülébe, hogy ne habozzon a kis tanú eltüntetésével. Csak éppen
                     azon gondolkozott, hogy nem jobb volna-e a gyermek elpusztítását a Veszelka
                     fiúkra, a nagybátyjaira bízni. Azoknak a kezéhez még ma úgysem tapad
                     embervér.
               </p>
					<p>
                  - Hát csak imádkozzál tovább lányom. De el ne mozdulj erről a
                     helyről.
               </p>
					<p>
                  - Dehogy megyek tovább - felelt Juliska. - Már csak azért se
                     mennék, nehogy kendtek valami rossz dolgot cselekedjenek azzal a
                     postakocsival.
               </p>
					<p>
                  Rózsa Sándor megfordult, mintha a mennydörgős mennykő csapott
                     volna le a háta mögött. A keze - az a nyúlfekvés nagyságú, kegyetlen keze
                     megszorította a pisztolya agyát. “No Veszelka Juliska, te kis pulykatojásarcú,
                     kerek szemű, kacsafarkhajzatú pusztai leányka, akit boldogtalan sorsa Rózsa
                     Sándor útjába vezetett, most ütött az utolsó órád! Elmégy a többiek után abba a
                     nagy
                  kertbe, melyet Rózsa Sándor temetőjének neveznek.”
               </p>
					<p>
                  De mégsem akarta a rablóvezér a Veszelka fiúk tudta nélkül a
                     másvilágra küldeni kis rokonukat.
               </p>
					<p>
                  Belépkedett az erdőbe, és megkereste a bandát, amely a fák alá
                     rejtőzött, amikor észrevette a jövevényt. Hókupac emelkedett már akkor a vén
                     pandúr és a postakocsis felett. Csak itt-ott mutatta egy letaposott vércsepp,
                     hogy valami nem mindennapi dolog történt errefelé.
               </p>
					<p>
                  - Te Imre, kinek van köztetek méhmagzat kisujja a ruhájába varrva?
                     - kérdezte Rózsa Sándor.
               </p>
					<p>
                  Egyik sem felelt a négy haramia közül. Tudták, hogy nem ok nélkül
                     kérdezősködik Rózsa Sándor a babonás dolgaik után. Nagyot kell tenni annak, aki
                     azt bevallja.
               </p>
					<p>
                  - Tegnap még mindegyiknek volt a zsebében zártörő fű meg magzatujj
                     - dörmögte a vezér, és körüljártatta komoly, nagy szemét. - Aki a zsákmányban
                     osztozkodni akar, annak tenni is kell valamit érte.
               </p>
					<p>
                  - Megtettük a magunkét! - felelt dacosan Csecse Flórián, a
                     dezentorhuszár, aki legkevésbé félt a bandából Rózsa Sándortól. (Mert még nem
                     ismerte.)
               </p>
					<p>
                  Ha már két gyilkosság nem történt volna ezen a napon, Csecse
                     Flórián még a mondatot se fejezhette volna be.
               </p>
					<p>
                  A Névtelen a pajtása védelmére sietett.
               </p>
					<p>
                  - A cigánynak, akit a kocsi mellett őrnek hagytunk, annak van
                     mindenféle babonás dolga. A minap is dicsekedett vele, hogy őt nem fogja se
                     golyó, se kötél.
               </p>
					<p>
                  - Hívjátok a cigányt!
               </p>
					<p>
                  Névtelen eliramodott a cigányért az erdő túlsó felébe.
               </p>
					<p>
                  Talán örvendezett is a versíró rablólegény, hogy elmehetett.
               </p>
					<p>
                  Rózsa Sándor széles hátát egy faderéknak vetette, és néma,
                     lelkileg ható tekintettel vizsgálta cimboráit. Nem látszott habozás az arcán.
                     Mikor szokott ő habozni, ha a nyomokat kellett eltüntetni maga mögött? Ki látta
                     valaha Manfrédot, a kalózt sírni? Ki látta Rózsa Sándort megtörni akármilyen
                     feladat előtt is? Ki mondhatná el százezer holdnyi pusztaságon, hogy látta
                     ingadozni a gránitszívet, gyengének a lesújtásra felemelt kart, kegyelmezőnek a
                     halálosan komoly szemet?
               </p>
					<p>
                  A juhászos hajzatú Veszelka Imre, aki már negyvenesztendős korában
                     galambősz volt, mint valami pátriárka, és olyan becsületes szeme volt, hogy az
                     ember kedvet érzett magában arra, hogy komájának meghívja, nagy hallgatás után
                     megszólalt - mintha a pincéből jönne hangja:
               </p>
					<p>
                  - Mért nem ölted meg a Juliskát, ha már egyszer látott? Minket nem
                     látott a leány, mert az erdőben voltunk.
               </p>
					<p>
                  - Mindegy az a holtnak, hogy kit vagy mit látott! - felelt a
                     haramja. - A másvilágon nem árulkodik senki.
               </p>
					<p>
                  Veszelka József, a testvér, a némaság megtörésével
                     nekibátorodott:
               </p>
					<p>
                  - Ez a leány éppen elkelne szolgálónak a keceli csárdába...
               </p>
					<p>
                  - Hogy a guzsalyán megfonja a nyakunkra a kötelet - felelt Rózsa
                     Sándor, és rövid, vállára nőtt nyakán kidagadtak az erek. - Legjobb annak, aki
                     a föld alatt van. Annak már örökre meg van törölve a szája a szalonnától.
               </p>
					<p>
                  A cimborák fél szemmel a hókupacokra néztek. Vajon nem mozdul-e
                     valaki azok közül, akiket mindvégig való hallgatásra odatettek? A szél
                     átsüvöltött néha az erdőn, és a felhányt hósírokról lesodort egy maroknyit,
                     mintha ébredezne odalent valaki.
               </p>
					<p>
                  Most törtetés hallatszott az erdőben. Peti, az óriás cigány jött
                     meg futólépésben, ő már ismerte Rózsa Sándor kezét.
               </p>
					<p>
                  A haramjavezér a ritka fákon át a keresztútra mutatott, ahol egy
                     levágott akácfa törzsén, ölbe csüggesztett kézzel, szelíden félrehúzott fejjel
                     üldögélt Juliska, mint az élet kis vándora.
               </p>
					<p>
                  Egy-két szót dörmögött Rózsa Sándor a vad képű legény fülébe. A
                     cigány kivonta pisztolyát, és hosszú halk léptekkel közelgett a leányka felé.
                     Az csendesen nézte a lopakodva közelgő szörnyeteget. Nem futott el, nem is
                     gondolt menekülésre - hiszen tudta, hogy egyik oldalán Mihály arkangyal, a
                     másikon Uriel áll.
               </p>
					<p>
                  - Pandúrok! - kiáltott fel hirtelen, mint az ostorcsattanás,
                     Veszelka Imre, aki elfordult társaitól, hogy ne lássa a gyilkosságot.
               </p>
					<p>
                  A szentesi úton, a fehér havon három lovas pandúr közelgett. Elöl
                     a csendbiztos, mögötte a két legény. Hová-merre mentek ebben a téli
                     időjárásban? A lovaik árnyékot vetettek a szikrázó hóra, a gúnyájuk fehér volt
                     a zúzmarától.
               </p>
					<p>
                  - A kocsira! - kiáltotta Rózsa Sándor. - A leányt hozzátok
                     magatokkal!
               </p>
					<p>
                  A galambősz Veszelka Imre ugrott ki az erdőből, kiverte a cigány
                     kezéből a pisztolyt, megragadta Juliska karját, és a keresztútról az erdőbe
                     rántotta magával. Aztán vad csörtetéssel iramodott társai után.
               </p>
					<p>
                  A haramják mint felriasztott vaddisznók törtettek át az erdőn.
                     Fiatal fákat döntöttek ki rohanásukban, bokrokat tapostak le, falatozó vércsét
                     sikoltva rebbentettek fel a fák koronáján, felébredt bagoly suhant havat szórva
                     az erdő sötétebb része felé.
               </p>
					<p>
                  Juliska a Veszelka Imre karján könnyes szemmel, lihegő szájjal,
                     minden erejét összeszedve rohant a betyárok után. A kis, ruhaneműcskével
                     megrakott batyuja félrecsúszott a vállán, a fejkendőjét leragadta egy tüskés
                     ág.
               </p>
					<p>
                  - Csakhogy nem tettek kendtek semmi rosszat azzal a kocsival, Imre
                     bácsi! - szólott a leányka a futamodás közepette imádságos hangon.
               </p>
					<p>
                  - Hallgass! Te vagy az oka mindennek! - csikorgott a galambősz
                     haramja.
               </p>
					<p>
                  A leányka az ég felé fordította a szemét. Éppen egy darabka kék ég
                     mutatkozott a feje felett a fák fehér koronái között.
               </p>
					<p>
                  A könnyű kis szekeret Rózsa Sándor érte el elsőnek. A bakra
                     ugrott, és megragadta a gyeplőszárát.
               </p>
					<p>
                  A betyárok úgy ugráltak fel a szekérre, mint megelevenedett
                     búzazsákok. Rózsa Sándor egy másodperce hátranézett, aztán belehajtotta lovait
                     az úttalan, hóborította messziségbe.
               </p>
					<p>
                  Senki se követte őket. A két véres árny ott maradt a hó alatt,
                     legfeljebb akkor kelnek útra a betyárok rémítgetésére, ha a szélmalmok a
                     síkságon felveszik fehér ingükre fekete ruhájukat.
               </p>
				</div>
				<div type="chapter">
					<head>
                  Juliska a Bibliát olvassa...
               </head>
					<p>
                  A keceli csárdában megint a búbos kemence mellett ült Rózsa
                     Sándor, és magában mélyedve, szótlanul bámulta a régi betyárok zsírjától fénylő
                     mestergerendát.
               </p>
					<p>
                  Az ilyen pusztai csárda fala, ahol ritkán jár asszonykézben a
                     húsvéti meszelő, darab idő múlva olyan lesz, mint a tömlöcök falai szoktak
                     lenni, ahová a rabok írják, karcolják ákombákomjaikat.
               </p>
					<p>
                  Nagyon régi porkolábnak kell annak lenni, aki ezeken a
                     megfejthetetlen jeleken el tud igazodni. Még öregebb az a csendbiztos, aki a
                     pusztai csárdák falára rótt ákombákomokat megérti. A szoknyás seprűnyél alakú
                     karcolás többnyire magát a betyárt jelenti. Asszonynak adja ki magát a haramja,
                     hogy nyomot veszítsen.
               </p>
					<p>
                  A betyárok most sem tudták, hol rejtőzik Rózsa Sándor, a
                     bandavezér, csak sejtették, hogy a keceli pusztacsárdában meg szokott fordulni.
                     Azért, ha valamelyik vénebb haramja elhaladt a csárda környékén, nem
                     mulasztotta el híradással lenni magáról a vezérnek egy-egy falra karcolt
                     ákombákommal. (A Névtelen szép tulipánokat tudott rajzolni, a cigány egy szeget
                     vert a falba. Csecse Flórián ötlábú lovat rajzolt; az ötödik láb volt a ló
                     farka.)
               </p>
					<p>
                  A csárda jó messzire esett minden járt országúttól, azonkívül
                     futóhomokot megállító ákácokkal volt körülvéve, hogy nyáridőben legfeljebb a
                     fák közül szivárgó fekete füst árulta el a vándornak, hogy a közelben emberek
                     laknak.
               </p>
					<p>
                  Talán ivott a csárdában Rózsa Sándor?
               </p>
					<p>
                  Azt is megtette: nem vetette meg a könnyű parasztbort.
               </p>
					<p>
                  De Rózsa Sándor csak akkor ivott, amikor teljesen magára volt.
                     Mert jól tudta őkelme, hogy mindenkiben két ember lakik. Az a másik ember
                  néha napokig áll elrejtőzve, mint valami árnyék vagy kísértet a
                     padlás (az agyvelő) kéményéhez lapulva. Nyomban lejön azonban a padlásról az
                     első pohár bor után.
               </p>
					<p>
                  Sokszor hallgatta ki ő az igazságot iszogató betyárjaiból. Sok
                     árulásnak volt az okozója a felesleges pohár. Mert az a rejtőzködő másik ember,
                     ha búvóhelyét elhagyja, olyan fecsegő, beszélgető, mint valami vénasszony. Nem
                     tud hallgatni, hanem valami belső ösztönzés hajtja, hogy a legnagyobb titkokat
                     könnyedén kieressze száján.
               </p>
					<p>
                  Tehát Rózsa Sándor megint várakozott a hiába kiontott vér és a nem
                     sikerült postarablás után.
               </p>
					<p>
                  - Keveset aludtunk a “dolog” előtt! - Ez volt minden
                     mondanivalója, ha a postarablásra terelődött a szó.
               </p>
					<p>
                  Bezzeg aludt most, mint a juhászbunda. Alig volt annyi ideig
                     ébren, mint a teli nap az égen. Parasztember létére mindig szerette magát a nap
                     járásához igazítani. De a keceli csárdában még jobban tartotta magát a
                     regulához. Ha ébren volt, akkor is nagyon vigyázott, hogy ne tegyen egy
                     felesleges lépést sem. Meggondolta a dolgot, ha a búbos kemencétől a zúzmarás
                     ablakig akart menni. Dolgos, nagy munkájú parasztok ivadéka tud ilyen lusta
                     lenni. És az, aki a tömlöcben tanult meg várakozni a maga idejére.
               </p>
					<p>
                  Néha egy-egy betyárcimborájának sikerült vele beszélgetni a keceli
                     csárda kemencéje mellett.
               </p>
					<p>
                  A parasztmenyecske ruhájában járó Zöldág Marci susogva hozta a
                     hírt:
               </p>
					<p>
                  - Sándor bácsi, a kengyelesi birkás a héten adott el negyven pár
                     szép ökröt.
               </p>
					<p>
                  Rózsa Sándor nagy kezét - amelynél nagyobb keze az országban csak
                     Subáknak, a budai katonai hóhérnak volt - a leányos képű legény szájára nyomta,
                     hogy majd kiütötte az összes fogát.
               </p>
					<p>
                  - Kell a birkásnak a pénz. Most adja férjhez a lányát
                     farsangban.
               </p>
					<p>
                  Majd meg egyszer estefelé a régi cimbora, Matoka Matyi lopakodott
                     be, mint valami jámbor kéregető. Szűrrongyba volt csavarva a mezítelen lába,
                     disznó orrából való sárgaréz dróttal összetűzködve a ruhája, a nyakában
                     koldustarisznya. Szakálla, haja elvadult, hogy Rózsa Sándor darab ideig
                     fürkészve nézte, amíg ráismert.
               </p>
					<p>
                  - Hol jártál? - kérdezte mogorván.
               </p>
					<p>
                  - Itt nem tudtam megélni. Ha elveszett egy bárány a határban, a
                     pandúrok mindjárt rám jöttek. Átmentem a Dunán. Fejérvárott a vásáron
                     hallottam, hogy Pap Andor meg Renkó Kálmán a Bakonyban élesztgeti a tüzet a
                     régi szép életnek, ott szolgáltam vagy öt esztendeig.
               </p>
					<p>
                  - Miért nem maradtál ott?! - mordult Rózsa Sándor. - Tán bizony az
                     én nyakamon akarsz itt legénykedni?!
               </p>
					<p>
                  A deres, bozontos ember kiállotta Rózsa Sándor kemény tekintetét.
                     Aztán visszanézett felvillámozva.
               </p>
					<p>
                  - Pedig éppen érted jöttem, Sándor. Neked is szoros itt az
                     országút; hallottunk mi odaát mindent, sok jó legény vezér nélkül van a bakonyi
                     erdőben, csak jelre várnak.
               </p>
					<p>
                  Rózsa Sándor kinyitotta az ajtót, és kitaszigálta rajta a régi
                     cimborát.
               </p>
					<p>
                  Máskor meg Csecse Flórián, a majlandi dezentorhuszár toppant be,
                     mint a forgószél, mint a verbunk. (Fiatal volt még szegény feje, azt hitte,
                     hogy Rózsa Sándort lehet verbunkba vinni.)
               </p>
					<p>
                  - Talpra, vezér! Elszéled a banda, amíg a suton ülsz. Dolog nélkül
                     nem élhet a legénység. Sokan átszökdöstek már Jászberénybe Fazekas Danihoz. Ott
                     mindig akad dolog.
               </p>
					<p>
                  Rózsa Sándor a két metszőfoga között eregette a szót:
               </p>
					<p>
                  - Dolgod volna neked is. Átvehetnéd azt a száz pálcát Milánóban,
                     amely elől idejöttél.
               </p>
					<p>
                  Az egykori huszár káromkodott a bajsza alatt.
               </p>
					<p>
                  - Itt csak én szoktam káromkodni, nem pedig minden rongyos szökött
                     katona - szólalt meg Rózsa Sándor a subából, de olyan hangon, hogy a lármás
                     huszár kifordult az ajtón.
               </p>
					<p>
                  Az országúton, a pusztaság szélén, a szegedi tanyák között
                     összeakadt néha egy-két bandita, és azon törte a fejét, hogy mi baja lehet
                     Rózsa Sándornak. Egyik azt mondta, hogy követ nyelt dühében, amikor a
                     postarablás nem sikerült, azért nem tud mozdulni. A másik vélemény szerint
                     Sándort a hideg leli.
               </p>
					<p>
                  - Leli ám azért a kisleányért, aki Bibliából verseket olvas neki -
                     terjesztette a hírt a kiakolbólított Csecse Flórián.
               </p>
					<p>
                  Hát volt is valami a dologban.
               </p>
					<p>
                  Mióta ez a leány a haramiavezér parancsa ellenére életben maradt
                     ott az erdőszélen, a keresztúton - Rózsa Sándor sokszor úgy érezte, hogy egy
                     boszorkánnyal több lett a világon. A napraforgószemével vagy az angyali
                     ártatlanságával babonázott ez a lány? Annyi bizonyos, hogy Rózsa Sándornak még
                     a gondolatai is mások voltak, amikor ez a leányka téli délutánokon a guzsalyt
                     pergette a kocsmaszobában. Rózsa Sándor csak ült a subájában, mint egy darab
                     fa. Eszébe jutott tán a kis madarak ártatlan élete, amikor ennek a
                     pesztonkahajú leánykának az életét látta maga előtt. Még dalolni is tudott a
                     leány, amikor sötétedni kezdett odakint a puszta.
               </p>
					<p>
                  - Ne danolj, te! - morgott Rózsa Sándor, amikor valamerről
                     lódobogást hallott. - Még veszedelmet hozol a nyakunkra.
               </p>
					<p>
                  - Megvédelmezem én Sándor bácsit, mert Sándor bácsi jó ember, nem
                     vette el az életemet - repkedett ez a kis csuda, az égből a földre szállott
                     báj.
               </p>
					<p>
                  Juliska a padláson talált egy öregbetűs Bibliát. Bizony nem azért
                     volt ott, hogy imádkozzanak belőle.
               </p>
					<p>
                  Még a régebbi betyárvilágból, talán Ónodi-Angyal Bandi idejéből
                     maradt ott, aki Bibliát adott
                  az utasok kezébe, hogy készüljenek az utolsó órájukra, ha nem
                     akarták előadni a pénzüket.
               </p>
					<p>
                  Talán vér is tapadt egyik-másik lapjához a szent könyvnek, de
                     Juliska csak azokat a betűket látta, amelyeket Amerikát járt apjától korán
                     tanult megismerni. A téli délutánban néha felhangzott egy iskolás lányhang a
                     zúzmarás ablakpárkányon, amint Juliska fennhangon olvasott az alvást színlelő
                     Rózsa Sándornak.
               </p>
					<p>
                  A haramjavezér sohase mondta, hogy ne olvasson Juliska azokról a
                     szent óemberekről, akik Károli Gáspár Bibliáját benépesítik.
               </p>
					<p>
                  Egy tavaszi napon Veszelka Imre, a csárdásgazda Szegedre ment,
                     ahol valami követelnivalója volt a Hirsen, a betyárok orgazdáján. Éjfél volt,
                     amikor visszaérkezett a pusztai csárdában. Bár tudta, hogy az életével játszik,
                     felkereste Rózsa Sándort abban a földi alatti pincében, ahol az éjszakára
                     meghúzta magát.
               </p>
					<p>
                  A sötétben valóban csattant a pisztoly a mécsessel közelgő éji
                     látogató felé, de a golyó csak Veszelka ingujját tépte keresztül.
               </p>
					<p>
                  - Ne bolondozzék kend, Sándor! Nagy hírrel jöttem.
               </p>
					<p>
                  Az álmából felriasztott haramjavezér sokáig nem engedte a közelébe
                     Veszelkát. Mindig árulást sejtett, mindig gyanakodott a leghívebb cimboráira
                     is. Különösen nem kedvelte azokat az embereket, akik Szeged felől jönnek.
               </p>
					<p>
                  A mécsest letette Veszelka egy ócska akonára, ahonnan Rózsa Sándor
                     maga sötétségben maradt.
               </p>
					<p>
                  - Beszélj! - hangzott a parancs a pince mélyéből.
               </p>
					<p>
                  - Kiütött a szabadság! Három kocsmában is voltam Szegeden,
                     mindenütt azt beszélték. A Prófétában is így tudták a polgárok.
               </p>
					<p>
                  - Mi az a szabadság? Most már mindenkinek szabad lopni,
                     rabolni?
               </p>
					<p>
                  - A nemzeti szabadság, Sándor. Pesten kikiáltották a diákok, hogy
                     mindnyájan egyenlők és testvérek vagyunk.
               </p>
					<p>
                  - Már hogy én ezentúl egyenlő legyek minden kapcabetyárral,
                     testvér legyek minden birkatolvajjal?
               </p>
					<p>
                  Veszelka nagyot húzott a pipájából, és elgondolkozott.
               </p>
					<p>
                  - A Prófétában is ilyenformát beszéltek a gazdák. Hogyan legyenek
                     ők egyenlők a zsellérrel? Az uraság is testvére lesz a jobbágyának? Azt
                     mondják, hogy majd deresre húzzák a diákokat. Leginkább valami Petőfi nevűt
                     emlegetnek.
               </p>
					<p>
                  - Csak tán nem a Névtelent, aki verseket firkál?
               </p>
					<p>
                  Veszelka zordonan hallgatott egy régi hordón
                  üldögélve, amíg Rózsa Sándor hangja felriasztotta:
               </p>
					<p>
                  - Ne törje kend a fejét az urak dolgán. Könyvből eszik a
                     tudományt, és tükörből fésülködnek. Menjen kend előre. Járást akarok tenni a
                     szabad levegőn.
               </p>
					<p>
                  A gyanakvó haramja nem is ment vissza ezen az éjszakán a keceli
                     csárdába. Foga van ugyan így márciusban az éjszakának, de azért van subája az
                     embernek, hogy abba betakarózzék. A puszták felett a csillagok őrködtek a jó
                     emberek álmán, idelent sötéten bolyongott a haramja. Pusztai ember szokása
                     szerint szagolgatta a szelet, amely éjfél után átsuhant a tájon. Bizony az
                     éppen olyan szél volt, mint máskor szokott lenni. Ez a szél is csak arra való,
                     hogy megzörgesse az ablakot a rossz lelkiismeretű emberek házain, valamint
                     összeverje azoknak a bokáját, akiket itt-ott felmagasztaltak a világon.
               </p>
					<p>
                  Az ilyen éjszakai szél többnyire csak azt jelenti, hogy egy nap
                     sem múlik el akasztás nélkül.
               </p>
					<p>
                  Másnap, mielőtt bealkonyodott volna, valamiképpen megenyhült a
                     bolyongó Rózsa Sándor. Visszatért a csárdába, leült a kemence mellé, és azt
                     mondta csendes, komoly hangon Juliskának:
               </p>
					<p>
                  - Olvass, akiről a múltkor olvastál. Illésről meg cimborájáról, a
                     hollóról.
               </p>
				</div>
				<div type="chapter">
					<head>
                  Rózsa Sándor diadalmas bevonulása Szegedre
               </head>
					<p>
                  Különös, nyugtalan tavasz volt ez még a pusztákon is, ahol pedig
                     az évszakok változásait oly türelmesen nézik az emberek, mint a születést vagy
                     a halált.
               </p>
					<p>
                  Mindenféle vándorlók jártak az országutakon, amely vándorlókat
                     azelőtt ezen a tájékon nem lehetett látni.
               </p>
					<p>
                  A juhász a birkái mellől kokárdás fiatalembereket látott elhaladni
                     az úton. Úgy integettek, kiáltoztak ezek a fiatalemberek a botjára támaszkodó
                     egykedvű juhász felé, mintha valami igen nagy újságot akarnának mondani. Aztán
                     továbbgurultak a kocsik, és a juhász rákiáltott elbámészkodott kutyájára.
               </p>
					<p>
                  Hosszú lábú diákok, jurátusok ölelgették meg a komoly
                     pásztorembereket, pedig sohasem látták őket azelőtt. Ismeretlen szavakat
                     kiáltoztak szabadságról, egyenlőségről és testvériségről. Aztán szélvészként
                     továbbfutamodtak a vándorlók, mintha még sok ölelést kellene kiosztaniok az
                     országban.
               </p>
					<p>
                  A keceli csárdában Rózsa Sándor nem múló gyanakvással hallgatta
                     rejtekhelyéből a híreket. Ez a rejtekhely a búbos kemencében volt, ahol a
                     tüzelési idő elmúltával a haramja elrejtőzött, és egy félretolt tégla nyílásán
                     át kihallgatta az utasok, vándorlók beszélgetését.
               </p>
					<p>
                  Egy nevet emlegettek, amely névnek a kimondásakor annak a
                     vándorlónak is felragyogott a szeme, aki mezítláb járta a pusztai sarat, de
                     mekegni kezdett tőle a vándorló szabólegény, táncot járt a csizmadia, haját
                     borzolta a borbély.
               </p>
					<p>
                  Egy nevet hangoztattak, amely úgy harsant meg, mint a trombita a
                     pusztákon, vagy mint a bujdosók siráma az erdőkön.
               </p>
					<p>
                  Kossuth.
               </p>
					<p>
                  Rózsa Sándor először hallotta ezt a nevet egy vak koldus szájából,
                     aki azért fordult be kutyájával a barátságtalan csárdába, mert a szemével nem
                     láthatta azt.
               </p>
					<p>
                  A vak koldus leült a kocsma küszöbére, elfogyasztotta a karaj
                     kenyeret, amelyet Juliska vágott neki, és azt mondta, hogy csak egy percig
                     szeretne újra látni, hogy Kossuth Lajost láthassa, akit Cegléden beszélni
                     hallott.
               </p>
					<p>
                  “Ki az a Kossuth?” - tűnődött magában a haramiavezér, és többé nem
                     felejtette el a nevet.
               </p>
					<p>
                  De nem is felejthette el, mert az elhagyott csárda küszöbén
                     ezentúl mindennap bedördült, bezúgott, betrombitált a Kossuth név. Vitték a
                     hírét, mint a Messiásnak; először a szegény, nincstelen emberek, akik akár
                     sötét éjszaka is mernek kóborolni a pusztán, mert semmijük sincs.
               </p>
					<p>
                  A vásárosok a nagy ládák tetejéről gondtalan ugrottak le a rossz
                     hírű csárda előtt; még a kövér asszonyok is fürgén ereszkedtek le a szekérről:
                     senki se félt a betyároktól, amióta Kossuth neve visszhangzott az
                     országban.
               </p>
					<p>
                  Ki merné felemelni a kezét arra, aki Kossuth hívének vallja magát
                     akár az erdőn, akár a pusztán? Ennek a névnek a hatalma eljutott a
                     csőszkunyhókig. Rejtély volt, mint a csillag, amely a
                  nagy messziségből is elér sugaraival a földre. Mikor aztán az a
                     szó is elhangzott, hogy a veszélyben lévő nemzet védelmére Kossuth katonát kér
                     az országtól, minden férfi rohanni kezdett a csillagsugár után.
               </p>
					<p>
                  A szegedi alsóvárosban lakott egy Kőmíves nevezetű fiskális, aki
                     különböző gyanús cselekedetek miatt volt el volt tiltva az ügyvédi gyakorlat
                     folytatásától. Természetesen a tanyai nép ebben üldözést látott, és ügyes-bajos
                     dolgaival sűrűn kereste fel a zugügyvédet.
               </p>
					<p>
                  Egy májusi éjszakán titokzatos látogató jelentkezett az egykori
                     ügyvéd alsóvárosi házában. Kőmíves úr szokva volt az éjszakai kliensekhez,
                     orgazdákhoz, betyárokhoz, görbe úton járó külső emberekhez, mégis nyitva maradt
                     a szeme-szája, amikor az ajtón benyomakodó subás alakban a “puszták királyát”,
                     Rózsa Sándort felismerte. Azt még a sok mindenhez megedzett ügyvéd sem hitte,
                     hogy Rózsa Sándor a városban mer mutatkozni.
               </p>
					<p>
                  - No, Sándor bácsi, maga csak nem pereskedik?! - kiáltotta Kőmíves
                     uram, amint törökös sláfrokjába, papucsába beleugrott. A fején félrecsapta a
                     bojtos házisapkát, és az elmaradhatatlan borostyán szopókájú csibukot a szájába
                     illesztette. (Szükséges volt mindez az előkészület ahhoz, hogy a külső
                     világbeli szegény emberben respektust keltsen.)
               </p>
					<p>
                  - Gyerünk a kancelláriába! - rendelkezett az ügyvéd és a kalapját
                     kezében tartó Rózsa Sándort tuszkolta volna azon szoba felé, amely a plafonig
                     meg volt rakva ócska, dohos írásokkal, mint valami hivatal, hogy a jámbor
                     pásztorember már a börtönőrt is a háta mögé képzelte.
               </p>
					<p>
                  - Hát rossz fát tettünk a tűzre, Sándor bácsi? - kezdte az ügyvéd
                     elterpeszkedve az íróasztal mellett.
               </p>
					<p>
                  (Az ügyvéd legalább hatvan esztendő felé ballagott széles, nagy
                     hasával, míg Rózsa Sándor akkor töltötte be a harmincötödik évét, de már
                     széltében Sándor bácsinak szólították a legöregebb emberek is.)
               </p>
					<p>
                  Rózsa Sándor vállat vont a suba alatt.
               </p>
					<p>
                  - Nincs nékem semmi meggyónnivalóm, ne is várjon tőlem ilyent az
                     ügyvéd úr.
               </p>
					<p>
                  - Nono, Sándor bácsi! Jó az öreg a háznál. Nem adtam én még
                     senkinek rossz tanácsot - kezdte a szokásos vallatást Kőmíves úr.
               </p>
					<p>
                  Rózsa Sándor csendesen legyintett.
               </p>
					<p>
                  - Tudom én a magamét. Más célból jöttem én ide. Mondja meg a
                     módját, ügyvéd úr, hogyan lehetnék én Kossuth katonája.
               </p>
					<p>
                  - Talán megunta, Sándor bácsi, azt a jó finom szabadságos életét?
                     Hiszen nyomban vasra verik, ha kézhez kaphatják!
               </p>
					<p>
                  - Tudom én azt - felelte csendesen elgondolkozva a haramja. -
                     Éppen azért kérem ügyvéd úr tanácsát, hogyan volna az lehetséges, hogy énhozzám
                     senki se nyúlhasson, ha beállok Kossuth katonájának. Mert nem jövök ám üres
                     kézzel, üres tarisznyával, egy szál gatyában, mint az újoncok. Százötven
                     felfegyverzett legénnyel állok én be a zászló alá!
               </p>
					<p>
                  - Tyű, kutya-kutyánszki! - kiáltott fel az öreg ügyvéd, mint
                     akkoriban ez öregurak szokása volt. - Százötven pusztafi nem gyerekjáték. Ezért
                     már megérdemelne kend valami nóbelebb elbánást az akasztófa kötelénél.
               </p>
					<p>
                  - Magam is ezen a véleményen vagyok - bólintott Rózsa Sándor. -
                     Azért gondolnám, hogy az a mindenható Kossuth elengedhetné a régi kontókat,
                     amikor egyszerre ilyen nagy fizetséggel jövök.
               </p>
					<p>
                  - Kossuth csak elengedhetné, de hátra van még Szeged város
                     tekintetes tanácsa - akadékoskodott Kőmíves úr, aki ügyvéd létére nem akarta
                     mindjárt az egyenes utat megmutatni a pörös atyafinak.
               </p>
					<p>
                  - Hát Kossuth nem több, mint Szeged város tanácsa? -
                     méltatlankodott a haramja.
               </p>
					<p>
                  - Az országban több, de tudja, Sándor bácsi, mi elsősorban
                     szegediek vagyunk, aztán jön a többi. Azért hát bűnbocsánatért a szegedi
                     tanácshoz kell legelőször fordulni.
               </p>
					<p>
                  - El is vitte a fene a dolgot! - kiáltott fel Rózsa Sándor. - Sok
                     az irigyem ebben a városban.
               </p>
					<p>
                  - Ne okoskodjon, Sándor bácsi! A törvény törvény. Menjen haza
                     nyugodtan. Én még az éjszaka megírom a kérvényt a városi tanácshoz. Reggelre
                     Tóth Mihály főbíró uram kezében lesz az írás. Aztán majd meghalljuk a szenátor
                     uraimék véleményét. Más világ van itt, mióta egyszerre három városi szenátor
                     csapott fel honvédnek. A Schmidt és a Rónai Ferdinánd már fel is vették az
                     atillát
                     Szeged története
               </p>
					<p>
                  . Nem mutatnak ajtót a mai világban annak, aki százötvened-magával
                     jelentkezik, még ha Rózsa Sándornak hívják az illetőt.
               </p>
					<p>
                  - Sok itt az irigyem - dörmögte a haramia, és elégedetlenül
                     távozott, mielőtt a hajnalcsillag feljött volna a szegedi tornyok felett.
                     Visszament a pusztákra azon az úton, amelyet csak ő ismert. Halandó ember nem
                     találkozott vele ezen az éjszakán.
               </p>
					<p>
                  Kőmíves uram valóban megírta Rózsa Sándor kérvényét.
               </p>
					<p>
                  Benne volt ebben a kérvényben, hogy a haramja éppen olyan
                     magyarnak érzi magát a nemzeti veszély perceiben, mint bárki az országban;
                     pardont kér eddigi cselekedeteiért, majd a harctéren megmutatja, hogy
                     rászolgált a kegyelemre.
               </p>
					<p>
                  Nagy feltűnést keltett Szegeden még ezekben az izgalmas napokban
                     is a “város fiának” váratlan jelentkezése. A Prófétában és a többi kocsmában
                     nem is beszéltek egyébről, mint Rózsa Sándor megtéréséről.
               </p>
					<p>
                  Jön százötvened-magával, és visszavágja elveszett becsületét.
                     Végül még dicsőséget hoz a városra ez a hírhedt szülötte.
               </p>
					<p>
                  Igen ám, az emberek könnyen megbocsátották régi bűnüket egymásnak
                     ezekben a kritikus időkben, különösen a polgárok, akiknek volt féltenivalójuk,
                     hajlottak könnyen a bocsánatra, ha csak eggyel is szaporodott a honvédek száma,
                     aki az ő vagyonukat, házukat fogja megvédelmezni - de nem így a városi
                     nemzetőrség, amely magának tartotta fenn a jusst, hogy a hazát megmentse.
               </p>
					<p>
                  Gombás Gyárfás, a szegedi nemzetőrség kapitánya, aki különben
                     jámbor postamester volt a nagy idők előtt, felkötötte nagy, széles kardját, a
                     fejébe nyomta tollforgós süvegét, és bejárta a legényeit: a gacsos lábú
                     pékeket, a nyurga kéményseprőket, az elnehezedett húsvágókat, a piaci
                     halárusokat, a görnyedt hátú papucskészítőket és mindazokat, akik azért léptek
                     be a nemzetőrségbe, mert nem akartak honvédnek menni a harcmezőre.
               </p>
					<p>
                  - Emberek, hová lesz a mi dolgunk, ha ez a haramja beteszi a lábát
                     a városba? Rózsa Sándort csak függve látjuk szívesen Szegeden.
               </p>
					<p>
                  Felkerekedtek a pékek, a kéményseprők, a halászok, és a város
                     minden részéből előrohantak fantasztikus egyenruháikban. A “katonásdit” mindig
                     szerették az iparoscéhek, ha utána jó vacsora és dunyhás ágy várta otthon a
                     hadfit.
               </p>
					<p>
                  A nemzetőrség zárt csapatban vonult a városháza elé.
               </p>
					<p>
                  - Fel kell akasztani Rózsa Sándort! - kiáltozták a
                     kenyérsütők.
               </p>
					<p>
                  Kőmíves uram, aki közéjük keveredett csillapítás okából, védence
                     miatt kemény ütlegeket kapott egy kéményseprőtől, aki szent Flóriánnak öltözve
                     jelent meg a tüntetésen. A híres papucskészítők hazáig üldözték a kövér
                     ügyvédet. Azóta se láttak olyan futamodást az alsóvárosban. A rácok már javában
                     gyilkoltak a déli részeken.
               </p>
					<p>
                  Gombás nemzetőrei megfordították a hangulatot Rózsa Sándor ellen;
                     estére az egyik szegedi újság már ezzel a címmel írt vezércikket:
                     “Ab-del-Kader, az ezeregyéjszakai rabló.”
               </p>
					<p>
                  Hát nem volt igaza a haramjának? Sok az irigye Szegeden.
               </p>
					<p>
                  Lakott Szegeden a felsővárosban egy Hirs nevű zsidó, akivel a
                     betyároknak sok mindenféle dolguk volt.
               </p>
					<p>
                  Hirs sánta ember volt. Úgy lépett, mintha mindig nekiugrani akarna
                     valakinek. Bolond zsidó volt, a kocsmában ült naphosszat, és az ő hangját
                     lehetett hallani, amikor a pohár tört, vagy nevezetesebb vitatkozás kerekedett.
                     Rettenetesen sokat ivott, mégpedig mindig a legnehezebb borokból. Somlait,
                     tokajit, magyarádit jóformán az ő kedvéért tartottak a szegedi kocsmárosok, a
                     könnyű homoki bort kedvelő publikum mellett.
               </p>
					<p>
                  - Egy lábán is ennyit elbír a Hirs! Mennyit inna, hogyha két lába
                     volna? - mondogatták a szegediek.
               </p>
					<p>
                  Hirs csak akkor ment már a kocsmából, ha valami üzleti dolga volt.
                     Ilyenkor percek alatt kijózanodott, mintha sohasem ivott volna. Megmártotta a
                     fejét egy vödör vízben. Télen a befagyott Tisza lékében, és attól olyan jól
                     járt az esze, mint valami zsebóra.
               </p>
					<p>
                  A Hirs ott ivott a Prófétában most is, mint rendesen, amikor hírül
                     hozták, hogy a szegedi tanács elutasító véleménnyel küldte tovább Pestre Rózsa
                     Sándor kérvényét az úgynevezett Honvédelmi Bizottmányhoz.
               </p>
					<p>
                  A Hirs még veresebb lett, mint szokott. A haja lángolni kezdett,
                     az arca, az a csúnya, ragyás arca nekihevült, mintha nagyon sokat ivott
                     volna.
               </p>
					<p>
                  - Mert mint szamarak a tekintetes tanácsnok urak ott a városházán!
                     - ordított a Hirs. - Nem Rózsa Sándornak kellett volna kegyelmet adni, hanem
                     annak a százötven legénynek és lónak, akit Rózsa Sándor magával hoz. Ló kell
                     most Kossuthnak, nem tanácsi vélemény!
               </p>
					<p>
                  Hát ez a “zsidó gondolkozás” tetszett némely gazdának ott a
                     Prófétában, mert mindenesetre kényelmesebb gondolat lett volna az esti
                     lefekvéskor, hogy Rózsa Sándor a legényivel odakünn valahol a déli részeken a
                     veres hasú rácok ellen harcol, mint az, hogy itthon ül a szegedi tanyákon.
               </p>
					<p>
                  Többen bólintgattak a sánta Hirsnek, aki erre még nagyobb tűzbe
                     jött.
               </p>
					<p>
                  - Mondják meg Rózsa Sándornak, hogy Hirs megapellálja a szegedi
                     tanácsot. Kezébe veszi Rózsa Sándor dolgát. És amire egyszer Hirs ráteszi a
                     fejét, annak sikerülni kell!
               </p>
					<p>
                  Így kiáltozott a “bolond zsidó”, és hideg vizes vödörbe dugta a
                     fejét.
               </p>
					<p>
                  Másnap többen látták Hirset elutazni Pest felé.
               </p>
					<p>
                  Volt ott Hirsnek egy régi üzletbarátja, bizonyos Brachfeld, aki
                     Kossuth megbízásából a honvédség lószállítója volt. Ennek a híres Brachfeldnek
                     összeköttetése volt az egész országgal. Hirssel is. Temérdek ló kellett az új
                     huszárságnak. Brachfeld előteremtette a lovakat. Kossuth kevés emberrel volt
                     úgy megelégedve, mint a hadsereg lószállítójával.
               </p>
					<p>
                  Hirs közbenjárására ez a bizonyos Brachfeld említette Kossuth
                     előtt a Rózsa Sándor ügyét.
               </p>
					<p>
                  Mire Hirs Szegedre visszajött - mert a pesti borokat is végig
                     kellett kóstolni -, a Közlönyben már megjelent a Rózsa Sándor kegyelmező
                     levele.
               </p>
					<p>
                  Megjelent a hivatalos Közlönyben a bűnbocsánatot hirdető levél
                     Kossuth aláírásával, de hát Rózsa Sándor nem olvas se Közlönyt, se egyéb
                     újságot. Valakinek el kellett juttatnia a haramjavezérhez.
               </p>
					<p>
                  Kit választott ilyen kényes feladat megoldására Kossuth?
               </p>
					<p>
                  Másvalaki tán egy mindentudó öreg csendbiztost vagy legalábbis egy
                     kiszolgált vén betyárt keresett volna fel a megbízatással. Ilyen emberek
                     ismerhetik Rózsa Sándor búvóhelyeit, ahol az amnesztiás levelet a kezébe lehet
                     nyomni.
               </p>
					<p>
                  Kossuth egy poétát választott a feladatra. Mégpedig a szőke hajú,
                     ábrándos szemű Jókai Mórt, aki a márciusi napokban oly derekasan viselkedett a
                     szabadság kikiáltásánál. Akinek volt bátorsága az Alföld úttalan útjain a
                     haramjavezérhez is elhatolni.
               </p>
					<p>
                  A fuvaros egy pusztai csárda udvarára fordult be. Odabentről vidám
                     cimbalomszó hallatszott. Három-négy szűrös, bojnyikképű, szalmás hajú legény
                     ülte körül az x-lábú asztalt: szegénylegények a Rózsa Sándor bandájából,
                     akiknek cimborájuk volt a fuvaros, aki Jókait a csárdába hozta.
               </p>
					<p>
                  A rongyos szűrök alatt megkoppantak a fejszék, fokosok.
               </p>
					<p>
                  - Én Kossuth Lajos küldötte vagyok, és kegyelmet hozok Rózsa
                     Sándornak és társainak! - kiáltotta Jókai, mielőtt a betyárok valamire
                     elhatározták volna magukat.
               </p>
					<p>
                  A szalmáshajúak nem értették meg mindjárt Jókai szavait. Kegyelem?
                     Rózsa Sándornak és társainak? Hiszen ha jól vesszük, minden alföldi betyár
                     Rózsa Sándor társa volt.
               </p>
					<p>
                  Az útiköpenyeges ifjú, kokárdás, strucctollas Kossuth-kalapjában,
                     ragyogó kék szemével most a csárda közepére lépett, és csinos szónoklatot
                     vágott ki a hazáról, szabadságról, amint az utóbbi hónapokban nagyszerű
                     népszónokká fejlődött az egyébként félénk Jókai. A gyepes homlokok lassan
                     nyiladoztak a költő szavaira. A szemek eleinte fürkészve, gyanakodva
                     figyelmeztek. De aztán mindinkább kiegyenesedtek a görbe derekak. Nagy dologról
                     volt szó. Bűnbocsánatot kapnak a régi tettekért, ha elmennek a hazáért
                     harcolni.
               </p>
					<p>
                  Hogyne mennének! Indulnak még ebben az órában!
               </p>
					<p>
                  - Hol van az az írás, amit Rózsa Sándorhoz kell vinni?! - ugrott
                     fel az egyik betyár.
               </p>
					<p>
                  - Itt van a zsebemben, de nem bízhatom én azt akárkire.
               </p>
					<p>
                  - Itt a kezem, hogy hajnalban Rózsa Sándornál lesz a levél!
               </p>
					<p>
                  Jókai elfogadta a kinyújtott kezet. Ki tudja, mennyi szenny és vér
                     tapadt ahhoz a kézhez, de most a haza dolgáról van szó.
               </p>
					<p>
                  - Hogy hívják polgártársat?
               </p>
					<p>
                  - Engem Lukácsnak hívnak, és Sándor bandájához tartok.
               </p>
					<p>
                  Jókai átadta Kossuth Lajos levelét a zsiványnak.
               </p>
					<p>
                  A betyárok aztán nem is sokat késlekedtek, még abban a
                     fertályórában útnak indultak azokon az
                  alföldi bujósdi utakon, melyeket csak ők ismertek.
               </p>
					<p>
                  Jókai Mór tintát és papirost hozatott a csárdással. Volt a háznál,
                     mert zsidó volt a bormérő.
               </p>
					<p>
                  A csárdaasztalon a következő levelet írta:
               </p>
					<p>
                     országos biztos úr!
               </p>
					<p>
                     Rózsa Sándor amnesztiáját kézbesítettem.
               </p>
					<p>
                     Eljárásom kissé divergált a vett utasítástól, de a
                        körülmények, úgy hiszem, igazolandják.
               </p>
					<p>
                     A kérdéses hadnagy (Rózsa) jelen nem létében a
                        bocsánathirdető levelet Lukácsy Károly első őrmesternek adtam át, mint ki ez
                        ügyben maga legtöbbet fáradozott, azon utasítással, hogy rögtön keresse fel
                        Rózsa Sándort, és a kérdéses feltételeket tudtára adva, rögtön indítsa meg
                        már 280-ra szaporodott csapatjával rendeltetési helyére.
               </p>
					<p>
                     Alázatos szolgája Jókai Mór
               </p>
					<p>
                  Könnyű volt kiadni a parancsot, hogy Rózsa Sándor elinduljon
                     rendeltetési helyére, de Rózsa Sándor akkor még nem szokta meg, hogy vele
                     parancsolgassanak.
               </p>
					<p>
                  Bár a hiúság, dicsekvés nem volt természete a meggondolt és
                     rejtőzködést kedvelő betyárvezérnek, most mégis meg akarta mutatni a szegedi
                     irigyeinek a diadalát.
               </p>
					<p>
                  Október 17-én hirdette ki a szegedi dobos a piacon Rózsa Sándor
                     kegyelmi levelét, október 18-án, egy vasárnapi napon tartotta meg bevonulását
                     Rózsa Sándor Szegedre.
               </p>
					<p>
                  Csípős, őszies időjárás volt, de az utcák mindenütt telve voltak
                     néppel, az ablakok nyitva, a tanyákról bejöttek az emberek, hogy megnézzék a
                     világcsodát: Rózsa Sándor vas nélkül megy végig Szeged utcáin.
               </p>
					<p>
                  Ott voltak a májusi nemzetőrök, akik bitófára kívánták Rózsa
                     Sándort, de bezzeg csendesebbek voltak, azon igyekeztek, hogy senki se vegye
                     őket észre. Rossz hírek érkeztek a Délvidékről. A rácok mindenütt fosztogatnak,
                     gyújtogatnak, rabolnak, és minden épkézláb embernek a harctérre kellett volna
                     sietni.
               </p>
					<p>
                  A gacsos pékek szépen behúzták a nyakukat, a halárusok a sarokkőre
                     se mertek felállni, a papucskészítők pedig úgy hallgattak, mintha soha egy szót
                     sem szóltak volna. De ott állt az első sorban egy napsugárképű, nyílott virág
                     szemű, kontyba kötött hajú pusztai leányka is: Veszelka Juliska. Kis kosár volt
                     a karján, mintha a betyárok után indulna...
               </p>
					<p>
                  Már feltűnik az őszi napban a lovascsapat, amint a piactér felé
                     közeleg.
               </p>
					<p>
                  Elöl híres vasderes paripáján Rózsa Sándor.
               </p>
					<p>
                  Jellemző a vezérre a ruházata, mert a maga fantáziája szerint
                     állította össze a tábori egyenruhát.
               </p>
					<p>
                  Állott ez égkék színű, bő, pandúros nadrágból, amelyet tenyérnyi
                     szélesen szegélyezett a tábornoki lampasz, amely Rózsa Sándornál világossárga
                     volt. Lobogós fehér ingét tűzpiros mellény szorította le; a mellény bőven
                     kihányva színarannyal, juhászos ezüstgombokkal. Aranyrojtos nyakravalója,
                     fokosa, karikása, pisztolya: minden a javából. A kalapja mellett nagy fehér
                     strucctoll, mint a tábornokokén, amit aztán a harctéren levetetnek vele a süveg
                     mellől.
               </p>
					<p>
                  Daliás jelenség volt a rövid nyakú Rózsa Sándor a nyeregben.
                     Hiába, lóháton kevés ember tudott úgy ülni, mint ez a hírhedt pusztafi!
               </p>
					<p>
                  A legényei - százötvenen - négyes sorokban mögötte, éppen nem
                     váltak szégyenére Szegednek. Fekete gatyás, fekete inges, kitisztálkodott,
                     megberetválkozott hadfiak: csikósok, de mindegyiknek pisztoly a dereka övében,
                     némelyiknek karabély a vállán. A lovaik pedig azokból a remek ménesekből valók,
                     amelyek abban az időben még nagy számmal legeltek az Alföldön.
               </p>
					<p>
                  Gyönyörű felvonulás volt ez: betyáros, de fegyelmezett;
                     színpadias, de szívet dobogtató. A legények kalapja mellett reszketett az
                     árvalányhaj. Egyik legény se volt rongyos vagy züllött külsejű. Ragyogott
                     mindegyik, mintha skatulyából húzták volna ki. S honnan tudta Rózsa Sándor
                     seregét így felszerelni? Senki se kérdezte tőle, ő
                  maga nem mondta senkinek. Olyanok voltak az idők, hogy senkinek se
                     jutott eszébe tudakozódni arról, hogy mi történt tegnap. Mindenki azt kérdezte,
                     hogy mit hoz a holnap.
               </p>
					<p>
                  Tóth Mihály, a szegedi főbíró a városháza erkélyéről nézte a
                     betyárok erőteljes felvonulását. Körülötte volt egy-két szenátor.
               </p>
					<p>
                  - Ha most ezeknek a betyároknak eszükbe jutna kirabolni Szegedet?
                     - dörmögte az egyik tanácsnok.
               </p>
					<p>
                  - Azt nem fogják tenni! - felelt összevont szemöldöke alól a
                     bíró.
               </p>
					<p>
                  Igaza is volt. A betyárok végigtáncoltatták lovaikat a szegedi
                     utcákon. A nép megbámulta őket. Mikor delet kezdtek harangozni, Rózsa Sándor
                     sarkantyúba kapta a lovát, és kinyargalt csapatával a városból.
               </p>
				</div>
			</div>
			<div type="group">
				<head>
               Második rész
            </head>
				<div type="chapter">
					<head>
                  Rózsa Sándor - a szabadságért
               </head>
					<p>
                  Szabadságharc! Kossuth Lajos!
               </p>
					<p>
                  Álmok, amelyeket azóta már a negyedik generáció álmodik.
               </p>
					<p>
                  Ábrándok, amelyek hetvenöt esztendő múltán is ragyogó meseruhában
                     járnak közöttünk. Tulajdonképpen nem látjuk a százesztendős embereket, akik még
                     élnek itt-ott az országban, hanem mindig csak az ifjú, gyönyörű honvédeket
                     nézzük képzeletünkben.
               </p>
					<p>
                  Szabadságharc! A nemzetek álma, amelyből sohasem fog felébredni.
                     Kossuth Lajos! Egykor napkorong, amely tüzet szórt az országra; ma méla
                     holdsugár. De soha el nem múló, amíg egyetlen magyar él a földön.
               </p>
					<p>
                  A verseci határban, nem messzire attól a helytől, ahol a
                     vándorcigányok tanyáztak sátraik alatt, patkótüzesítő fénylő tüzeiknél: a
                     lóvásártéren táborozott Rózsa Sándor a legényeivel. Távol mindenféle rendes
                     katonaságtól, elkülönítve a városi kaszárnyába elhelyezett Hunyadi-huszároktól,
                     ahová tulajdonképpen beosztották a lovasokat. Szabad ég alatt, úritököt és úri
                     arcot pirosító novemberben egy szál gatyában járt a legénység a korlátokkal
                     körülvett vásártéren, kipányvázott lovai között.
               </p>
					<p>
                  Szünetelt a harc. A legényeknek egyéb dolguk nem akadt, mint
                     naphosszat tárgyaltak, alkudoztak, kupeckedtek különböző lovakról az
                     odasettenkedő vándorcigányokkal. Természetesen sohasem volt eredménye az
                     alkudozásoknak - honnan volna pénze a szegény cigánynak, a még szegényebb
                     betyárnak lóvásárra? -, de mégiscsak eltelt az idő.
               </p>
					<p>
                  Néha ellenben eljöttek a tiszt urak is a táborból. A
                     Württemberg-huszárok, akik nemrégen még a császár fehér kabátját hordták, és
                     most nem győzték elég szorosra varratni az ezredszabóval Kossuth kávébarna
                     atilláját. A Hunyadi-huszárok, akik nemcsak az ellenség vérével fényesítették
                     kardjukat, hanem krétával is - jaj lesz a temesvári szép hölgyeknek, ha ezek a
                     nyalka fiúk beteszik a lábukat a városba! De ellátogatnak a betyárok lovainak
                     megtekintésére a híres 9-ik zászlóalj tisztjei - a vörössipkások -, akik tegnap
                     még tanári katedrán tanították az ifjúságot, a tanácskozó zöldasztalt verdesték
                     a megyei gyűléseken, vagy az oltár előtt áldoztak az Úrnak: a legvitézebb és
                     legintelligensebb zászlóalj tisztjei, akik még félig polgári öltözetben
                     csatáznak, majd csak akkor szabat nekik ruhát Damjanich, amikor a zászlóaljból
                     minden negyedik ember elesik a szenttamási sáncoknál.
               </p>
					<p>
                  A tiszt urak nem csupán kupeckedési szempontból nézegettek a
                     betyárlovak szájába meg a farka alá, hanem gyűrűvel ellátott, horgolt erszényt
                     is előhúztak a dolmányukból, és az ezüst
                   Már
                  iásokat megcsengették a szegény betyárgyerek fülébe.
               </p>
					<p>
                  Nagy volt a kísértés, de mindig helyén volt Rózsa Sándor, aki
                     dörmögő szóval véget vetett az alkudozásoknak:
               </p>
					<p>
                  - Nem eladó a ló! Nincs nekünk egyebünk, mint a lovunk. A
                     tallérokra nem ülhetünk fel.
               </p>
					<p>
                  Valóban, a szegedi diadalom után nagyon lerongyosodott Rózsa
                     Sándor szabadcsapata. Az asszonyok, szeretők eljöttek ugyan a katonák után, és
                     elhozták a heti tisztát és a friss cipót - most is éppen ott főztek az
                     asszonyok a bográcsokban a táborhely körül, köztük Veszelka Juliska, aki
                     “Sándor bácsi” után hordta a tiszta inget -, de egyébként a ruházatban nagy
                     fogyatékosság volt.
               </p>
					<p>
                  Rongyosak voltak, mint az igazi szegénylegények.
               </p>
					<p>
                  Akinek subája volt, az még csak elfedhette valahogy szegénységét.
                     A suba alatt egyforma az asszonyköténnyel toldott-foldott nadrág, valamint a
                     fekete gatya. De subája akkoriban is csak “gazdag embernek” volt. Voltak
                     szűrök, amelyek tán még a Rákóczi-hadjáratból maradtak, vásott csizmák, amelyek
                     hetedhét országot bejártak, mielőtt a déli harctérre kerültek volna; kalpagok,
                     amelyeknek csak a karimájuk volt meg. Békességes időben a jó isten rongyainak
                     nevezik a szegény ember ruházatát, de téli háborúban, amikor a varjú tolla
                     kifényesedik a bőséges lakomától,
                  messzi vidékről eljönnek a nádasok farkasai és rókái a
                     csataterekre: a jó isten rongyait úgy hívják, hogy a szegény katona
                     káromkodása.
               </p>
					<p>
                  A cifra betyárgyerekek a pár hónapos háborúban elnyűttek, mint a
                     bocskor. Sarkantyúja se volt mindegyiknek, némelyiknek csak egy fél; szeretője
                     se volt minden legénynek, aki meggereblyézte volna vállig érő haját,
                     kukoricaszakállát, fókabajszát. Tilalmas dolog volt az embernek “segíteni
                     magán”, mert a rendes honvédnek szabad volt néhanapján egy kakast a dobba dugni
                     (ha senki se látta), de Rózsa Sándor legényeit nyomban főbe lőtték volna, ha
                     csak egy gomb is elvész a kezükön.
               </p>
					<p>
                  Í
                  gy járnak a nehéz életű emberek, amikor a becsületes emberek közé
                     keverednek: mindenki a körmükre vigyáz.
               </p>
					<p>
                  Hogy, hogy nem, Csecse Flórián mégis “szerzett” egy lovat, amelyet
                     azelőtt nem láttak a vidéken. (A betyárszem élete végéig nem felejti el azt a
                     lovat, amelyet egyszer látott.)
               </p>
					<p>
                  Méghozzá fehér volt a Flórián lova, mintha egész életében esküvői
                     kocsi elébe lett volna ragasztva. Egyébként tizenhat markos kanca volt, csak a
                     háta volt kissé túros.
               </p>
					<p>
                  A vándorcigányok eszeveszetten ugráltak be a karámba az új ló
                     hírére, lángoló szemmel, izgatott szóváltással, nekibolondulva bujkáltak az új
                     ló lábai között, a legkisebb termetű is lemérte a lóról a tizenhat markot,
                     aztán olyan esküdözésbe,
                  átkozódásba kezdtek a ló árára vonatkozólag, hogy még Rózsa Sándor
                     is felemelte a fejét - az íróasztalánál.
               </p>
					<p>
                  Úgy ám, Rózsa Sándor íróasztalnál ült a táborban, mint ahogy
                     odabenn látta Versecen a tábori irodában, ahol a raporton sűrűn megjelent.
               </p>
					<p>
                  A betyártábor közepén állott egy ócska, tintafoltokkal jól
                     teliszórt íróasztal, mellette egy nádfonatú szék. Itt üldögélt Rózsa Sándor,
                     mint parancsnokhoz illik.
               </p>
					<p>
                  A cigányok nagy zsivajgására levette könyökét az asztalról, és
                     mogorván magához intette Csecse Flóriánt.
               </p>
					<p>
                  - Hol vetted ezt a lót?
               </p>
					<p>
                  - Vettem - felelte dacosan a szökött huszár. - Se szeretőm, se
                     ingem, se gatyám. Tán lovam se legyen a gyöngyéletben?!
               </p>
					<p>
                  Rózsa Sándor egy fokkal magasabbra emelte a hangját:
               </p>
					<p>
                  - Hol vetted a lót?
               </p>
					<p>
                  - Fogtam az országúton. Gazdátlanul bitangolt.
               </p>
					<p>
                  Rózsa Sándor bólintott.
               </p>
					<p>
                  - Tán lelökted róla a gazdáját?
               </p>
					<p>
                  - Leesett az magától, mikor kicsit rászóltam.
               </p>
					<p>
                  - Jól van. De ha a ló gazdája jelentkezik, tudod, hogy mi vár rád?
                     Hat lat ólom és hat lat puskapor.
               </p>
					<p>
                  Csecse Flórián vállat vont, ment vissza a lovához, és gyönyörködve
                     hallgatta a cigányok kupeckedését.
               </p>
					<p>
                  - Legfeljebb húsz forintocskát ér a ló - jelentette ki a cigányok
                     vajdája.
               </p>
					<p>
                  - Nem adom százért sem - felelt foghegyről az egykori huszár.
               </p>
					<p>
                  A cigányok erre gyalázkodni, becsmérelni kezdték a lovat, míg
                     Csecse Flórián közibük vágott a karikással.
               </p>
					<p>
                  A lóvásártéren már ott kanyargott az a jóféle illat, amelyet a
                     rotyogó gulyáshús áraszt a bográcsokból. A betyárok asszonyai, rózsaszálai
                     főzték az ebédet. (Csecse Flóriánnak nem főzött senki, de mégis ő volt a
                     legbüszkébb ember a táborban.)
               </p>
					<p>
                  A Rózsa Sándor íróasztala mellett, a szabad térségen Juliska
                     sürgött-forgott piros papucsában, rózsás szoknyájában, pipitér-kendőjében.
                     Nagyot fejlődött az egykori pesztonka egy esztendő alatt. Az arcvonásai tán még
                     szelídebbek, még nyájasabbak lettek. Tünemény volt ez a leány. Nem volt se
                     szomorú, se vidor. Csak amolyan csendes, nyájas, kellemetes, amilyen a magyar
                     női természet.
               </p>
					<p>
                  Rózsa Sándor a nagy ökle megől néha megajándékozta egy
                     pillantással vagy egy mogorva szóval Juliskát.
               </p>
					<p>
                  A leány évődve felelt:
               </p>
					<p>
                  - Ugyan ne legyen kend mindig mérges, Sándor bácsi!
               </p>
					<p>
                  - Ha már ilyen a természetem - felelt megenyhülve a
                     betyárvezér.
               </p>
					<p>
                  Ha az asszonyok ottidőzésekor eszébe jutott valamely tiszt úrnak a
                     karámot felkeresni: annak ugyan bő zsebének kellett lenni, hogy a betyárok
                     gyilkos tekintetét eltarisznyázhassa. Vasvillaként öklelő szemeket vetett a
                     cifra tiszt úrra még a legvénebb betyár, Harangozó Jóska is, akinek pedig csak
                     egy töpörödött anyóka hordta a tiszta ruhát, hol a pusztai gémeskúthoz, hol a
                     szegedi börtönbe. Most a táborba is utánajött a maga vénemberének.
               </p>
					<p>
                  A tiszt urak ezért csak délután látogattak el a táborba, amikor az
                     asszonynép papucsa már elkotyogott, elpattogott a lóvásártérről - csoportosan
                     mentek hazafelé. Juliska sohase mulasztotta el lelkére kötni Rózsa
                     Sándornak:
               </p>
					<p>
                  - Aztán ha nagyon haragszik, Sándor bácsi, csak mindig arra
                     gondoljon, amit kendnek a Bibliából olvastam.
               </p>
					<p>
                  - Tudom, tudom. Illésről meg a cimborájáról, a hollóról...
               </p>
					<p>
                  (Sohase tudott meg többet a Bibliából a betyárvezér.)
               </p>
					<p>
                  A betyárcsapat hadbiztosa tulajdonképpen egy Parcsetics nevű
                     őrnagy volt. Ő közvetítette a betyárokkal Damjanich rendelkezéseit, valamint
                     felügyelt arra, hogy a szabadcsapat el ne vaduljon a tábortól.
               </p>
					<p>
                  Parcsetics határőrvidéki tiszt volt azelőtt. Szemes, mint egy
                     finánc, ravasz, mint egy csempész. Nagybátyja a karlócai pátriárka, aki az
                     ellenség
                  egyik főembere volt. Parcsetics hadba szállt a nagybátyja ellen,
                     mert az nem volt hajlandó kifizetni az adósságait, amelyekért a rendes
                     hadseregből a granicsárok közé helyezték az őrnagyot.
               </p>
					<p>
                  Parcsetics minden délután a Rózsa Sándor íróasztalánál írta meg a
                     jelentését. A betyárvezérnek ilyenkor át kellett engedni a székét, ő maga állva
                     maradt, amit nagyon szégyellt a legények előtt.
               </p>
					<p>
                  - Nagy baj lesz ebből a fehér lóból! - vágta oda fél szemmel az
                     őrnagy.
               </p>
					<p>
                  - Ha baj lesz, a mi bajunk - felelt Rózsa Sándor öklével az
                     asztalra támaszkodva.
               </p>
					<p>
                  Mire estefelé gérádzani kezdtek az utak a szürkülettel beálló
                     fagytól, jött is az őrnagy két szuronyos katonával Csecse Flóriánért.
               </p>
					<p>
                  Panaszt tett a lopott ló gazdája, a bogsáni jegyző.
               </p>
					<p>
                  Az egykori huszár megsimogatta a bajcsináló kanca fejét.
               </p>
					<p>
                  - Csak azt sajnálom, hogy nem ültem rajta kedvem szerint.
               </p>
					<p>
                  Ezzel vitték is be Csecse Flóriánt a börtönbe. A tábortüzek mellől
                     a legények némán, sötét tekintettel néztek a bajtársuk után. Megpiszkálták a
                     tüzet, és a tőzegből keserű, szemet maró füst szállott fel.
               </p>
					<p>
                  De elvezették a fehér lovat is a karámból, amire a betyárok még
                     komorabban nézegettek.
               </p>
					<p>
                  Rózsa Sándor nyakába kerítette a subáját, és utánaballagott a
                     betyárnak, lónak. Mély nyomokat hagyott nehéz lépése a jeges sárban.
               </p>
					<p>
                  Csecse Flóriánnal nem sokat teketóriáztak. A hadbíróság nyomban
                     összeült, és lókötés miatt halálra ítélte a betyárt, és nyomban betették a
                     siralomházba. Csecse Flórián egykedvűen fogadta végzetét. Csendesen hallgatta a
                     franciskánus atya imádkozását.
               </p>
					<p>
                  Rózsa Sándor ezalatt a porkolábbal beszélgetett:
               </p>
					<p>
                  - Ki adhatna kegyelmet Flóriánnak?
               </p>
					<p>
                  - Kiss Ernő tábornok úr, de ő most távol van.
               </p>
					<p>
                  - Ki parancsol helyette?
               </p>
					<p>
                  - Vetter tábornok úr, de az meg Temesvárott van.
               </p>
					<p>
                  - Hát itt helyben kicsoda a legnagyobb kutya?
               </p>
					<p>
                  - Asbóth ezredes úr, de ő nem szokott kegyelmezni.
               </p>
					<p>
                  - Hát úgy is
                  jól van.
               </p>
					<p>
                  Így
                   beszélt Rózsa Sándor, és bekiáltott a siralomház nyitott ajtaján
                     a gyertyák között üldögélő fogolynak:
               </p>
					<p>
                  - Jó éjszakát, Flórián! Reggel mi is ott leszünk.
               </p>
					<p>
                  Alighogy világosodott a reszkető éjszaka, Flóriánt falhoz
                     állították. A betyár a csizmája orrát nézte egész idő alatt. Nem szólt egyetlen
                     szót sem, nem vetett egyetlen búcsúzkodó pillantást sem erre a szép
                     világra.
               </p>
					<p>
                  Pedig láthatta volna a kirendelt katonaszakasz körül felsorakozni
                     Rózsa Sándort az embereivel. Egyiknek-másiknak kilátszott rongyos szűre alól a
                     fokos vagy a csákány nyele.
               </p>
					<p>
                  Egy közkatona bekötötte kendővel a Csecse Flórián szemét, és
                     feszes tartással a parancsnokoló tiszt elé lépett, és háromszor pardont kért az
                     elítélt számára.
               </p>
					<p>
                  Mikor harmadszor is elhangzott a tagadó válasz, Rózsa Sándor
                     legényei felmorajlottak, mint váratlan szélroham.
               </p>
					<p>
                  De nem volt még idejük semmibe se kezdeni, mert lódobogás hangzott
                     fel az utcán. Fehér kendőt lengetve közeledett nyargaló paripán Damjanich
                     adjutánsa. A vezénylő tiszt leeresztette felemelt kardját. A katonák lábhoz
                     tett fegyverükre támaszkodtak.
               </p>
					<p>
                  - Kegyelem Damjanichtól! - kiáltott messziről az adjutáns.
               </p>
					<p>
                  Rózsa Sándor kalapját kezében forgatva jelentkezett Damjanich
                     kvártélyán.
               </p>
					<p>
                  - Nem ingyen adtam kegyelmet - mondotta az oroszlán. - A lókötő
                     betyár háromszor is halált érdemelne, de még az ólomért is kár. Kendre való
                     tekintetből adtam pardont.
               </p>
					<p>
                  Rózsa Sándor parasztos alázattal súrolta talpával a padlót.
               </p>
					<p>
                  - Hát mi legyen a fizetség Csecse Flóriánért?
               </p>
					<p>
                  - Holnap Lagerndorfnál megütközünk a rácokkal. Kend a legényeivel
                     és a Württemberg-huszárokkal megkerüli az ellenséget. Éjfél után van az
                     indulás.
               </p>
					<p>
                  - Meglesz a fizetés, őrnagy úr! - felelt Rózsa Sándor.
               </p>
					<p>
                  A lagerndorfi csatáról azt jegyzi fel a haditörténelem, hagy a
                     csatában nagyon kitűnt bátorságával Rózsa Sándor - egymaga öt rácot levágott,
                     hetet lelőtt -, de csata után még inkább megmutatta, hogy a harácsoláshoz ért
                     legjobban. Kirabolt minden falut és tanyát, amelyet útjában talált. Strázsánál
                     egy 1200 főnyi juhnyájra bukkantak - ennek még jobban megörült Rózsa Sándor,
                     mint a rácoknak. Fehértemplom felé az elvágott rác sereg ökreit, teheneit
                     kaparintották meg. Bobolics, az ellenség vezére két vezeték lovát veszítette el
                     Rózsáéknál. De jajgatott a békés lakosság is mindenütt.
               </p>
					<p>
                  Az ütközet után Rózsa Sándor a birkanyájak, tehéncsordák,
                     disznókondák élén úgy jelent meg, Damjanich táborában, mint a mesebeli gazdag
                     ember. Büszkén ült lován, és úgy dagadt az önérzettől, hogy nem is igen fogadta
                     régebbi cimborái, a Hunyadi-huszárok üdvözletét.
               </p>
					<p>
                  Behajtotta a nyájat a tábor kellős közepébe, azután sietett
                     Damjanichhoz átvenni az elismerést.
               </p>
					<p>
                  - A lókötő betyárért olyan árat fizetek, mint valami hercegért -
                     toppant be Damjanich kvártélyára.
               </p>
					<p>
                  Az oroszlán az ablakból nézte a zsákmány megérkezését.
               </p>
					<p>
                  Egy darabig hallgatagon méregette tetőtől talpig az előtte álló
                     Rózsa Sándort, aztán nem bírván uralkodni magán, vérben forgó szemmel
                     felordított:
               </p>
					<p>
                  - Takarodjon kend a szemem elől! Kend - kapcabetyár!
               </p>
					<p>
                  Rózsa Sándor azt hitte, hogy az ördög játszik vele. A füléhez
                     emelte a kezét, és közelebb lépett az oroszlánhoz.
               </p>
					<p>
                  - Jól értettem, őrnagy úr? -
                  kérdezte konfidenskedve
                  .
                  - Ez volna a hála és a jutalom a szerzett érdemekért?
               </p>
					<p>
                  - Kend jámbor szerb parasztokat, békés falvakat rabolt ki
                     mindenükből. Az egész vidék a magyarokat átkozza, és ennek kend az oka. Kendet
                     haditörvényszék elé fogom állítani.
               </p>
					<p>
                  - Engem? - felelt csendesen Rózsa Sándor, és a parasztdölyfösség a
                     következő elbizakodott szavakat adta a szájára: - Engem csak egy ember ítélhet
                     el vagy menthet fel: Kossuth Lajos, akit egyedül szolgálok!
               </p>
					<p>
                  Az egykori haramiavezér katonásan tisztelgett, és kifordult a
                     szobából. Még aznap este Pestre indult néhány cimborájával a déli
                     harctérről.
               </p>
					<p>
                  Pestre - Kossuth Lajoshoz.
               </p>
				</div>
				<div type="chapter">
					<head>
                  Kossuth megbízása
               </head>
					<p>
                  Kossuthéknál, pesti lakásukon éppen a szokásos csütörtök esti
                     whistező társaság gyűlt össze. Esterházy Mihály gróf, Nyáry Pál és mások.
                     Kossuth kisleánya, Vilma besietett a konyhából, és az apja fülébe súgta:
               </p>
					<p>
                  - Itt van valami cifraruhás ember, és azt mondja, hogy ő Rózsa
                     Sándor.
               </p>
					<p>
                  Kossuthnak összeráncolódott az a gyönyörű, sima homloka, amely még
                     a legnagyobb veszedelmek idején is mindig gondtalanul ragyogott. (Kossuthot
                     sohasem látta senki félni vagy aggódni. Azt mondják, hogy fatalista volt, mint
                     Istennek kiválasztott embere.)
               </p>
					<p>
                  Akkorára már megjöttek a déli harctérről a kurírok, és hírét
                     hozták Vetter jelentései Rózsa Sándor rablásainak is.
               </p>
					<p>
                  - Vezesd azt az embert a dolgozószobámba - súgta a kis Vilma
                     fülébe.
               </p>
					<p>
                  Lejátszották a kártyajátékot. Kossuth engedelmet kért vendégeitől,
                     és a dolgozószobájába sietett.
               </p>
					<p>
                  A nagy cserépkályhában még javában lobogott a tűz, mert hisz
                     Kossuth mindig késő éjszakáig szokott dolgozni. A kályha előtt Rózsa Sándor
                     állott abban a búbosbanka-tarka öltözetében, amelyben egykor Szegedről a déli
                     hadsereghez bevonult. A falakon mindenütt színes fejű gombostűkkel térképek
                     lógtak; a magyar seregek állásai. Ezek előtt a térképek előtt járt fel és alá
                     Kossuth éjszakánként.
               </p>
					<p>
                  Kossuth az íróasztalához lépett anélkül, hogy egyetlen pillantást
                     vetett volna a betyárvezérre. Az íróasztalon halomban feküdtek a Magyarország
                     sorsára vonatkozó iratok, sürgönyök, jelentések. Ezen a kis négyszögletes
                     területen, amelyen nemrégen még Pest város főbírái írogatták alá a legelők,
                     kaszálók haszonbérleti szerződéseit, most egy nemzet élethalálharcának a
                     történelmi okmányai gyűltek össze. Minden sor írás história, minden levél
                     mennyországból vagy pokolból érkezik ide.
               </p>
					<p>
                  Kossuth felvett egyet a levelek közül.
               </p>
					<p>
                  - Önt, Rózsa, azzal vádolják, hogy Ezeres oláh községet a
                     Délvidéken negyven legényével megrohanta, harminc életet kioltott, a pópát
                     misemondó ruhába öltöztette, és ló hátához kötözve végigkergette a falun.
                     Kirabolta a lakosságot, elűzte házaikból az embereket, rettegést keltett
                     mindenütt.
               </p>
					<p>
                  - Jelentem alássan, azt a falut meg kellett büntetni, mert a
                     magyar seregek után itt kémkedtek, a magyar jegyzőt megölték...
               </p>
					<p>
                  Kossuth lélekbe néző, csodálatos kék szemeit, amelyeknek
                     pillantását egykor egy egész ország félve, reménykedve leste, a betyárvezérre
                     fordította.
               </p>
					<p>
                  - Vetter és Damjanich Palánkán igen keményen összekaptak ön miatt.
                     Damjanich védelmezte az
                  ön cselekedetét, mire Vetter tábornok a főbelövését kívánta. A
                     tiszti vizsgálat Damjanichnak adott igazat.
               </p>
					<p>
                  - Damjanich? - mormogta a betyárvezér. - Hiszen ellene jövök
                     panaszommal!
               </p>
					<p>
                  - Akármilyen panasza van önnek Damjanich ellen, vegye tudomásul,
                     hogy az ő erélyes közbelépése nélkül csapatát megtizedelték, önt pedig példásan
                     megbüntették volna az ezeresi kirándulása miatt. Most pedig adja elő
                     panaszát!
               </p>
					<p>
                  A haramia dacosan kiegyenesedett:
               </p>
					<p>
                  - Az őrnagy úr olyant mondott nekem, amit még senki se vágott a
                     szemembe. Azt mondta nekem, Rózsa Sándornak, hogy kapcabetyár vagyok!
               </p>
					<p>
                  Kossuth hideg nyugalommal méregette a méltatlankodó haramiát.
               </p>
					<p>
                  - Akármit mondott felháborodásában az őrnagy úr: az életét mégis
                     neki köszönheti ön. Vissza fog menni, és jelentkezni fog nála, és megköszöni a
                     pártfogását. Azonkívül azt látom a jelentésekből, hogy az ön legényei a
                     karácsonyi ünnepekre hazakészülődnek. Intézkedés történt, hogy kívánságuk
                     teljesüljön. A szabadcsapat hazamehet Szegedre.
               </p>
					<p>
                  Rózsa Sándor vérvörös arccal, halálosan megbántva felhördült:
               </p>
					<p>
                  - Ezt érdemeljük szenvedéseinkért, hogy elcsapnak, mint egy rossz
                     cselédet? Hiszen lesül a bőr az arcunkról, ha obsit nélkül kell
                     hazamennünk!
               </p>
					<p>
                  Kossuth elmosolyodott.
               </p>
					<p>
                  - Kapnak önök obsitot. - Kossuth az íróasztal papírjai közé nyúlt.
                     - Én nem szoktam hálátlan lenni híveimhez. Íme, hallgassa ön, milyen tartalmú
                     irat fog megjelenni a Közlönyben. Hallgassa ön, hogy mily elégtételt kap a
                     Honvédelmi Bizottmánytól:
               </p>
					<p>
                     Budapest,
                     de
                     cember hó 8-kán, 1848.
               </p>
					<p>
                     hadügyminiszter
               </p>
					<p>
                     Hirdetmények
               </p>
					<p>
                     5685
               </p>
					<p>
                     Miután Rózsa Sándor, az ország kormánya által számára
                        megadott amnestia feltételeit becsülettel teljesíté, magát több veszélyes
                        csatában épen olly merésznek, vitéznek, mint a rábízottak teljesítésében
                        hűnek és pontosnak tanúsítá; úgy azon vád alaptalanságát is, mintha a
                        lagerndorfi csata alkalmával tilos kicsapongásokat követett volna el,
                        hiteles tiszti bizonyítványokkal megczáfolá: jövendőbeni jó, erényes és
                        tiszta élet feltétele alatt a számára már megadott köz és nyilvános bocsánat
                        ezennel megújíttatik és megerősíttetik. Miről is az ország minden törvényes
                        hatóságai ezennel értesíttetnek.
               </p>
					<p>
                     Budapest, decemb. 15. 1848.
               </p>
					<p>
                     elnök
                 </p>
					<p>
                  Az
                  iratot összehajtogatta Kossuth Lajos, és a betyárvezér arcába
                     nézett.
               </p>
					<p>
                  - Van még valami mondanivalója, Rózsa Sándor polgártárs?
               </p>
					<p>
                  - Kormányzó úr! Rendelkezzen az életemmel.
               </p>
					<p>
                  - Ön visszatér a déli táborba, és igyekszik békességben,
                     csendháborítás, rendetlenkedés nélkül visszavezetni a legényeit Szegedre. A
                     szabadcsapat mint ilyen, megszűnik. Akinek kedve van tovább is védelmezni a
                     hazát, jelentkezhetik az illetékes hatóságnál. Minden emberre szükségünk
                     van.
               </p>
					<p>
                  - És én? - kérdezte Rózsa Sándor. - Közlegény legyek, miután
                     seregvezér voltam?
               </p>
					<p>
                  - Ön Debrecenben jelentkezik nálam további szolgálata végett -
                     felelt Kossuth.
               </p>
					<p>
                  A kihallgatásnak vége volt. Rózsa Sándor szédelgett a
                     boldogságtól, amikor lefelé botorkált a pesti ház lépcsőin. Szinte magánkívül
                     ért ki a havas éjszakába. Ez volt élete legnagyobb örömnapja.
               </p>
					<p>
                  Amilyen megalázottan, vérig sértve jött az imént a havas estéből,
                     olyan dagadt kebellel, lelkesült szívvel, büszke arccal lépett ki a
                     hóesésbe.
               </p>
					<p>
                  Három cimborája: a Veszelka fiúk és Csecse Flórián az országút
                     alatt lesték.
               </p>
					<p>
                  Rózsa Sándor az öklével a mellére ütött.
               </p>
					<p>
                  - Írást kapok arról, hogy én vagyok a legbátrabb magyar ember.
                     Tudtam én, hogy Kossuth különb ember, mint azok az osztrákokból lett
                     katonatisztek ott a táborban.
               </p>
					<p>
                  A cimborák áhítattal hallgatták csaknem éjfélig a Fehér Farkas
                     nevű városvégi kocsmában Rózsa Sándor előadását.
               </p>
					<p>
                  Tízszer is megkérdezték, hogy milyen ruha volt Kossuthon, mit
                     főztek vacsorára a konyháján, milyen volt a hangja...
               </p>
					<p>
                  - Mint az orgonaszó a szegedi templomban! - vélekedett Rózsa
                     Sándor, és az elvadult haramiák lehunyt szemmel gondolkoztak a csodálatos
                     emberen.
               </p>
				</div>
				<div type="chapter">
					<head>
                  Kossuth összevont szemöldöke
               </head>
					<p>
                  Rózsa Sándor még megpróbálkozott néhányszor Kossuth kegyeibe
                     férkőzni, mert szerfölött bánkódott, hogy katonai pályájának vége szakadt.
                     Igaz, hogy ott volt az 1848. december 16-áról kelt kormányzói levélpapiros,
                     amely Rózsa Sándornak elismerés és obsit lehetett egész életére,
                  de mit ért a papiros, amikor Rózsa Sándor tetteire többé senkinek
                     se volt szüksége? Lassan alkonyodott a szép reménység égboltozatja: nem lesz
                     csendbiztos az egykori haramiából.
               </p>
					<p>
                  Különben is Rózsa Sándor, mint a legtöbb esendő ember, mindig csak
                     a maga ügyét-baját nézte, nem sokat törődött vele, hogy a szabadságharc
                     csillaga hanyatlóban van. Szökdösnek haza a honvédek. Szeged megtelt cifra,
                     gangos honvédtisztekkel, amire a rossznyelvű szegediek mindjárt megtalálták a
                     magyarázatot:
               </p>
					<p>
                  - Csata van valahol a környéken. A csata elől szöktek el a tiszt
                     urak.
               </p>
					<p>
                  Kossuth is Szegedre menekült a kormánnyal.
                 </p>
					<p>
                   Mikor a szegedi tanyákra elvitte a szél a kormányzó
                     megérkezésének a hírét, Rózsa Sándorban még egyszer feléledt a remény.
                     Összeszedte néhány legényét. Bizony nehezen ment ez, mert az egykori
                     szabadcsapat vitézei dolog hiányában elszéledtek. Ki elment honvédnek, ki meg
                     visszatért a nyájhoz, hogy sohase beszéljen arról, hogy valaha Rózsa Sándor
                     alatt szolgált. De a subás ember addig járt tanyáról tanyára, amíg huszonöt
                     lovast összeverbuvált.
               </p>
					<p>
                  - Testőrség kell Kossuthnak Szegeden. Árulók veszik körül.
               </p>
					<p>
                  Erre csak feltápászkodott néhány elkergetett pásztor, nincstelen
                     zsellér - aki azóta koplalt, mióta a szabadságot kimondták -, megavasodott
                     futóbetyár maradék, aki összegyűlt Sándor bácsi körül, hogy a szűk időben
                     valami keresetre lesz kilátás.
               </p>
					<p>
                  Rózsa Sándor benyargalt a legényei élén Szegedre.
               </p>
					<p>
                  A polgárok csak úgy szemre húzott kalap alól, legtöbben meg
                     vállukon át nézték a “város szülöttének” feltámadását.
               </p>
					<p>
                  Hová lettek azok a cifrára kinyalt legények, ezüstgombos,
                     darutollas, selyeminges, derelye-sarkantyús hősök, akik tavaly októberben
                     bemutatkoztak a szegedi városháza előtt?
               </p>
					<p>
                  Némelyik hosszú hajú bojnyik csak amúgy szamárháton jött, ahogy
                     hűtlensége miatt a nyáj mellől elverték.
               </p>
					<p>
                  A hosszú kampósbot a szamár két füle között. Egyéb fegyverzet
                     aztán nem is mutatkozott a piszkos gatyás legényen.
               </p>
					<p>
                  A másik betyár ugyan lóháton nyargalt, de ez a paripa már olyan
                     volt, hogy a legkoldusabb vándorcigánynak se vásott volna rá a foga. Pókos,
                     öreg kancák roskadoztak madárijesztő külsejű csőszök alatt, akiket valaha a
                     gazdájuk kocsirúddal várt. A fegyverzetük disznóláb, amely évek óta nem látott
                     egyéb töltést, mint szőlőtolvajok nadrágjába való sót.
               </p>
					<p>
                  Hát még azok a mezítlábas kocsmatöltelékek, akiknek szennyes
                     arcából csak megrezesedett orruk, pálinkától mart pofacsontjuk mutatkozott! A
                     szűrüket tán arról a seprűnyélről emelték le, amelyet a kertbe állítanak. A
                     rozsdás fokosukat a városvégi zsidótól vették. A szalmakalapjukból csak a
                     karima maradt meg. Orzott fából rakott pusztai tűznek a füstje a nyomukban.
                     Akinek csizma volt a lábán, arról a patkó fele valamelyik tömlöc küszöbén
                     maradt le. A nyakukon a szennyes ing gallérja előre mutatja a helyet, ahová
                     majd a hóhér a kender szakállát, kék lenvirággal díszítve, köti.
               </p>
					<p>
                  Rózsa Sándor büszkén lovagolt serege élén - mert nem sokban
                     különbözött már ez az elvadult, bús képű csapat az akkori kergetett, züllött
                     honvédektől. Csapata volt: amit kevesen mondhattak már el azon cifra tiszt urak
                     közül, akik a piactéren feszengtek.
               </p>
					<p>
                  Szeged tele volt nagyurakkal. A nagyurak féltik a fejüket, ők
                     menekülnek legelőször, ha baj van. A követek, államférfiak, főtisztek már
                     tisztában voltak vele, hogy csak csoda segíthet; az orosz hadsereg átkelt a
                     Tiszán, és Nagyváradnak tart.
               </p>
					<p>
                  Hinnénk, hogy talán valami kétségbeesett hangulatban voltak ezek a
                     menekülő urak? Dehogyis! Jó előre gondoskodott közülük a legtöbb búvóhelyről,
                     menedékről. Némelyik véres szájúnak már az osztrák útlevél is ott volt a
                     zsebében. A komáromi oroszlán a végső ellenállásra készülődött, Görgey
                     éjjel-nappal térképei felett ült, a visszahúzódó hadseregben még az volt a
                     hiedelem, hogy valahol utoljára megütköznek az ellenséggel, aztán vagy győzünk,
                     vagy mindnyájan
                  meghalunk. A szegedi sétatéren pedig a legújabb színésznői
                     pletykákon (a színészek mindenütt a nagyurak után mentek), az elmúlt éjszaka
                     kártyacsatáin, Kossuthné gazdaasszonyi fösvénységén mulattak az urak.
               </p>
					<p>
                  Persze hogy nagy gaudiumot keltett Rózsa Sándor bevonulása a
                     rongyos haddal.
               </p>
					<p>
                  - A legvénebb éjjeli bakterok! - kiáltozták azok a jókedvű urak,
                     akik mindaddig vicceket faragnak, amíg másokat akasztanak.
               </p>
					<p>
                  - Madárijesztők!
               </p>
					<p>
                  - A szegedi Don Quijote! - mormogták mély megvetéssel a jó étvágyú
                     követek, akik gyűlölték Szegedet, mert a kocsmában három forintot is elkértek
                     egy rostélyosért.
               </p>
					<p>
                  A szalmáshajúak utat törtek maguknak a néptömegben. Némelyik
                     úrhölgyre, aki lornyettjével nagyon is közel jött a betyárokhoz, csúnya
                     grimaszt vágtak. A népség nevetett, ordítozott a piacon. A csizmadiánusok
                     magasra hajigálták a papucsaikat. A halárusok előrohantak sátorrúdjaikkal: tán
                     most jött el az ideje, hogy Rózsa Sándoron kedvükre bosszút álljanak. A kofák
                     kiválasztották kosaraikból a rothadt gyümölcsöt, hogy a heccben ők is részt
                     vehessenek.
               </p>
					<p>
                  Kossuth a városháza ablakából összevont szemöldökkel nézte a piaci
                     jelenetet. Nyomban szólt Rákóczi Jánosnak, a titkárának, hogy hívják Hajnik
                     Pált, az országos főkapitányt...
               </p>
					<p>
                  Rózsa Sándor toprongyos hadával behúzódott a városháza udvarába.
                     Itt kapta el Hajnik Pál.
               </p>
					<p>
                  Zömök, dudahasú, mérges ember volt a legfőbb kapitány.
               </p>
					<p>
                  - Én Hajnik Pál országos rendőrfőnök vagyok - kezdte. - Mit akar
                     itt kend?
               </p>
					<p>
                  - Kossuth apánk védelmére jöttem! - felelt a betyárvezér, és
                     kinyújtotta a gallérjából azt a rövid nyakát.
               </p>
					<p>
                  - A kend védelmére nincs szüksége se a kormányzó úrnak, se másnak!
                     - pattogott Hajnik Pál. - Kend ismét többszörös rablógyilkosságokat követett
                     el, mióta a magas kormány megbocsátott kendnek. Kendet én ezennel
                     letartóztatom.
               </p>
					<p>
                  - Engem? Engem, Rózsa Sándort? A strázsai hőst? - kérdezte
                     fojtogatott hangon a betyárvezér, és mellkasa úgy emelkedett, mintha egy nagy
                     pöröllyel kalapálnának odabent. A lovát körös-körül táncoltatta tajtékzó
                     dühében. Forgott a szegény pára, mintha eszét vesztette volna Rózsa Sándor
                     hóhéröklében. A haramjavezér haragjában lekapta fejéről az árvalányhajas
                     kalapot, és a lova fejébe vágta.
               </p>
					<p>
                  - Nesze! Viseld te a kalapot! A gazdád most kapja a magyar
                     nemzettől az igazi obsitot: a rabok láncát.
               </p>
					<p>
                  A gyülevész had, amely a vezért körülvette, hirtelen zúgni,
                     morogni kezdett. Az öreg juhászoknak eszükbe jutott fiatalkoruk, amikor
                     egyetlen botütéssel intézték el nézeteltéréseiket. A börtönviselt egykori
                     betyárok megijedtek, hogy Rózsa Sándorral együtt ők is a tömlöcbe kerülnek,
                     holott még le se vakarták magukról a börtön penészét. A lyukas szűrösök, a
                     mezítlábasok, az asszonyosan gyolccsal bekötött fejűek úgy kezdtek kiáltozni,
                     mint a vándorcigányok. Embertől nem hallott átkok pukkantak fel, mint a mérges
                     gombák. Fogatlan káromkodások hörögtek elő, mintha a pokol mélyéről jönnének. A
                     rozsdás fokosok, kiegyenesített kaszák felemelkedtek a rongyos legények
                     kezében, akik bizonyára más fogadtatásra voltak elkészülve, amikor a pusztákról
                     a városba szánták magukat.
               </p>
					<p>
                  - Menjünk innen, az áldóját! - kiáltott fel egy fonott hajú öreg
                     pásztor, és a kampósbotjával nagyot húzott a szamarára.
               </p>
					<p>
                  Hajnik Pál bizony félreugrott a méhrajként tóduló rongyosok elől.
                     A girhes cigánylovakról egy-egy karmos kéz kapott Rózsa Sándor lovának kantárja
                     felé. Hiába vagdosta a süvegét a betyárvezér a ló fejéhez, hiába ordított, hogy
                     addig nem megy el innen, amíg Kossuthtal nem beszélt, a lovasok magukkal
                     vonszolták, a mezítlábasok a fokossal, kaszanyéllel biztatták hátulról a
                     paripát.
               </p>
					<p>
                  - Ez az igazság?! Ez az obsit? - üvöltözött az egyébként
                     meggondolt haramjavezér.
               </p>
					<p>
                  De a szamaras vén juhász már kinyargalt a városháza kapuján, a
                     kampósbotját vérszomjas tekintettel emelte magasra, tisztultak előle az
                     emberek, akiket nem szállott meg az ördög.
               </p>
					<p>
                  Utánazúdultak a legények, mint gödör környékéről a
                     szarvasbogarak.
               </p>
					<p>
                  Csattogva, üvöltözve, szitkozódva vágott végig az utcákon a
                     siserehad. A pandúrok ugyan lóra kaptak, de csak tisztes távolból követték a
                     zúdulókat, legfeljebb arra vigyáztak, hogy az elkeseredett honmentők ne
                     tapossák le a sikoltozva menekülő színésznők uszályát, az utcán bámészkodó
                     nagyurak tyúkszemét.
               </p>
					<p>
                  Rózsa Sándor a lova nyakára borult, és nem merte felemelni a
                     fejét, amíg a várost el nem hagyták. Csak a tompa hörgése hallatszott néha,
                     mintha kést vertek volna belé.
               </p>
					<p>
                  - Egy ujjal nem nyúltam máséhoz, mióta az obsitot kaptam! -
                     fulladozott dühében.
               </p>
					<p>
                  - Elég rosszul tette, Sándor bácsi! - szólott vissza a
                     csapatvezérré lett vén juhász, bizonyos Zsöndelyes.
               </p>
				</div>
			</div>
			<div type="group">
				<head>
               Harmadik rész
            </head>
				<div type="chapter">
					<head>
                  Visszafelé az út a szép betyáréletbe
               </head>
					<p>
                     véget vetnek a legénységemnek.
               </p>
					<p>
                  Hangzott a dal - hol keservesen, hol cimbalmosan, hol meg
                     bőgő-duruzsolással a világosi csárdából. Víg Miska és legényei járták a
                     bolondját.
               </p>
					<p>
                  Vak embernek kellett volna lenni, aki az első pillantásra észre
                     nem veszi, hogy ezek a betyárok nem idevalósi betyárok.
               </p>
					<p>
                  Keskeny szélű, felálló karimájú fekete kalapjuk volt, amelyet
                     balra vágva nyomtak a fejükbe: mintha az ilyen kalap alatt mindig csak a táncos
                     jókedv lakozna. A kalap melletti darutoll arra valónak látszott, hogy ne hiába
                     fújjon a szél a betyárokra. Ha már nem mehet el a talpuk alatt - kapjon
                     mulatságul darutollat.
               </p>
					<p>
                  Hát még a kis, fekete, selyemrojtos nyakravaló! Vajon volt olyan
                     bolond ember, aki e nóbel ruhadarab láttára a kenderkóc madzagra gondolt volna?
                     Úri viselet volt ez a selymes, kedves holmi; jól pászolt rá a lány merengő
                     feje.
               </p>
					<p>
                  A mellény és a dolmány az ég színével vetekedett. Ólompitykék
                     jelentették, hogy viselője nem a jámbor nyájőrzők ezüstgombos fajtájából
                     való.
               </p>
					<p>
                  A borjúszájú ing és gatya finom kelméből való, mintha kisasszonyok
                     sírdogáltak volna felette, amíg varrták.
               </p>
					<p>
                  A sarkantyú legalábbis annyi krétát evett meg, mint a hitel a
                     zsidónál; de fénylett is, csengett is, bolondított is.
               </p>
					<p>
                  Fejér volt a szűr posztója. Fél vállon szeretett lenni ez a szűr,
                     mégpedig bal oldalon, hogy szükség esetén betakarja a leányt vagy menyecskét,
                     míg a jobb kézben a fütykös, a rézfokos vagy a pisztoly kap helyet.
               </p>
					<p>
                  Túl a Tiszán, Biharban jártak ily öltözetben a betyárok. Rózsa
                     Sándor nyomban meglátta ezt, amint a maga hosszú, juhászos subájában,
                     pásztorkalapjában, sarkantyú nélküli csizmájában beballagott a csárdába, és a
                     földbe ásott asztal legvégén olyan egykedvűen foglalt helyet, mint valami
                     jámbor vásáros.
               </p>
					<p>
                  Künn az égboltozaton az őszi hajnal elfakult szeretőképű felhői,
                     mintha csak arra való volna ez az idő, hogy a kertek alatt a patakban síró
                     kislány mossa éjszakai ingét, amíg a legény
                  félrecsapott kalappal mendegél az országúton; idebent veres kanóc
                     a lámpában, megfeketedett bor a kancsó fenekén, cigány kondor feje a hamuban,
                     álmatlan éjszaka szeplői a nyűtt arcokon, és a hangok már csak úgy konganak,
                     mintha húrtalan bőgőt döngetnének. Szegény betyárok, akiknek
                     vadvirágkedvükre
                  rászakadt a reggel, mint mikor a mámoros fej a
                  szemöldökfába ütődik. A dalos éjszaka rozmaringszoknyás
                     csárdáslánya elvihogott valamerre az utolsó tánccal; görcsös ujjú, köpködő
                     vénasszony megy az üres kannával a kútra, hogy a kútostorral átkozódva közölje,
                     hogy egész éjszaka nem tudott aludni a derékfájása miatt.
               </p>
					<p>
                  Betyárok, akik odáig, amíg csillaguk odafent ragyogott, a
                     csillagsugáron hintáztak, nem pedig a faágon, amely a veresedő levelek közül
                     immár megmutatkozik a világosságnál.
               </p>
					<p>
                  Betyárok, akik arra tettek fogadalmat, hogy sohasem józanodnak ki
                     se a szerelemből, se a borból: reggel táján mégiscsak észreveszik szeretőjük
                     arcán a ragyát; a bornak pedig olyan íze kezd lenni, mint annak az utolsó
                     kancsó bornak, amelyet a siralomházban állítanak a legények elébe.
               </p>
					<p>
                  ...Persze nem ismerték fel Rózsa Sándort az idegen betyárok. Csak
                     annyit vettek észre, hogy valami nem közéjük való juhászos ember keveredett
                     ide. Elő hát az elnémult virtussal, elő a fáradt kutyává lett jókedvvel,
                  elő a berekedt nótával!
               </p>
					<p>
                  Egy cigányos képű legény, akinek
                  a hajvágásáról észrevette Rózsa Sándor, hogy valamikor úrféle
                     lehetett, a fokosával az asztalra csapott.
               </p>
					<p>
                  - Vajon él-e még a zsidó, akit a gacsi erdőben a lova hasába
                     varrtunk, hogy csak a feje meredt ki a ló farka alatt?
               </p>
					<p>
                  A subás ember az asztal végén a szemét se emelte fel a
                     szalonnájáról.
               </p>
					<p>
                  Most egy ragyás képű folytatta a hetvenkedést:
               </p>
					<p>
                  - Hát az a négy osztrák katonatiszt meddig tátogatja a száját ott
                     a mikepércsi erdőszélén, akinek a vadászfegyvereit elszedtem, és adtam nekik a
                     magam rozsdás pisztolyát?
               </p>
					<p>
                  Egy harmadik hang elegyedett a dicsekvők közé:
               </p>
					<p>
                  - Hát az a két zsandár próbálgatja-e még az ajtót, amelyet ott
                     Szabolcsban rájuk zártam a pusztai kocsmában? Pedig vas volt a kezemen, a
                     lábamon!
               </p>
					<p>
                  A szalonnázó ember erre se rebbent meg, pedig jól hallotta Rózsa
                     Sándor Víg Miskának ezt a kalandját, aminthogy a betyárok olyan jól értesültek
                     egymás dolgairól, mintha manapság külön újságot nyomtatnának nekik. A subás
                     ember a hosszú bicskájával a fogát piszkálta, és a csárda ablakán át azt
                     nézegette, hogyan gyülekeznek az őszi égboltozaton a felhők. Vércse visított
                     valahol a fatetőn, szolgáló danolt a kútnál. Egy vén betyár, rozsdavörös, mint
                     a csizma, amelyről a fénymáz régen lekopott, utánadúdolt a leánynak:
               </p>
					<p>
                     betyár - az Isten házában!
               </p>
					<p>
                  Hej, de sok minden álmatlanság nyomhatta az öreg szívét, ha ezzel
                     a nótával altatgatta magát!
               </p>
					<p>
                  Tudta azt Rózsa Sándor a maga körében, hogy az a sok nóta nem
                     mindig takar nyugodalmas szívet. Danol a férfiember olyankor is, ha nehéz a
                     lelkiismerete. Ugyanezért egy óvakodó pillantást vetett a vén betyárra, mire
                     az, mintha csak erre várt volna, kötekedve kapta el a pillantását.
               </p>
					<p>
                  - Tán nem tetszik a nóta, atyafi?! - kiáltott fel vérben forgó
                     szemmel.
               </p>
					<p>
                  A subás egykedvűen vállat vont. Nem e vén betyárra fájt neki a
                     foga. Meg aztán nem is akart mindenféle ötönvett (tolvaj) emberrel összekapni.
                     Nagyobb kutyára pályázott ő. Magára Víg Miskára. De Tiszántúlról a világosi
                     csárdába ruccant a haramja, mintha megérzett volna valamit.
               </p>
					<p>
                  Elcsendesedve ült a legényei között.
               </p>
					<p>
                  Pedig nem mindennapi gyerek volt őkelme. Betyáros, cigányos,
                     huncut volt, de mégis inkább hasonlított valami gerillavezérhez, amilyenek
                     nemrégiben még szerteszéjjel nyargalásztak az országban. Éppen olyan kunkorgós
                     kis fekete bajsza volt, amilyet az öregebb embereknél gácsér-bajusznak
                     mondanak, de a Víg Miska életkorában csókra termett bajusz annak a neve.
                     Nyugtalan szemében valami ördögi jókedv karikázott, mintha ennek a két szemnek
                     az volna a hivatása, hogy nevessen, gúnyolódjon, csúfolkodjon élettel-halállal.
                     Férfiemberek idegenkednek az ilyen szemektől, de annál inkább bomlik utána a
                     fejérnép. A haja a középen volt elválasztva, és fodros volt, mint valami
                     színészé. Az arca pirosbarna, mint a mézeskalács szíven a huszáré. Ugribugri
                     meggondolatlanság, cifra siker, asszonypendelybe bolhát ugrató sarkantyúcsörgés
                     járt minden mozdulatával. Egy-két év előtt pásztorember volt Szabolcsban, akkor
                     csinálták róla ezt a nótát:
               </p>
					<p>
                     szívem Miska, terítsd le a subádat!
               </p>
					<p>
                  A subás ember az asztalra könyökölve elnézegette nagy komolyan ezt
                     a pirospozsgás legényt. Nézte gondolattalanul, mint mikor a parasztember megáll
                     valami vásári panoráma előtt.
               </p>
					<p>
                  De akit nézett, a nagy hírű Víg Miska valamiképpen kényelmetlenül
                     kezdte magát érezni. Bár negyedmagával volt: valahogy elszállt belőle a
                     bátorság ennek a kígyószemű embernek a tekintetére. Danolgatott egy darabig a
                     levegőbe bámulva, majd az asztal lábának, de minduntalan elővette a
                     szőrtarisznyáját - amely szeredás sehogy sem illett az egyébként cifra
                     betyáröltözethez, és kovát, acélt vett elő, hogy kicsiholjon -, pedig még égett
                     is a szájában a bakaraszos pipa. Végre nagy zavarában felkapta a rézfokosát, és
                     duhaj módjára végigvágott vele az asztalon.
               </p>
					<p>
                  - Bort!
               </p>
					<p>
                  A világosi parasztcsárdás jól ismerte azt, aki a betyárok
                     asztalának a végén ült. De nem szólt hozzá, mert annak se volt számára
                     mondanivalója. Az ilyen csárdásember, ha már próbált valamit a világban, olyan
                     közömbös tud maradni, mint a tuskó. Csak éppen fél szemmel vágott ki néha a
                     kármentőből. Tudta ő jól, hogy Rózsa Sándor nemhiába jött a csárdába.
               </p>
					<p>
                  A Víg Miska cimborái hörpintettek a füstös cserépkorsóból - a
                     fakupákat már az éjszaka összetördelték. A bornak reggel tájon mély feneke van,
                     mint a kútnak: mélyen bele kell pislantani, hogy az ember meglássa benne a
                     képmását, azt a részeg embert, aki Noé apánk ideje óta tántorogva jár a
                     világban. A betyárok újult erővel nyakalták a bort, amelynek már őszies
                     hívessége jótékonyan hatott kiégett gyomrukban. A subás ember előtt egy fütyülő
                     pálinka állott, azt szopogatta nagy csendesen. Neki ugyan hiába fújták a
                     betyárok:
               </p>
					<p>
                     megfizeti, aki reggelig alszik.
               </p>
					<p>
                  Úgy ült a subás az asztal végén, mintha odanőtt volna. Pedig
                     ingerkedtek vele eleget a legények, amint a friss bor immár kinyitogatta az
                     elálmosodott ablakokat a szemekben. A vén betyár előhúzott egy fütyköst az
                     asztal alól.
               </p>
					<p>
                  - Egy pint bor a jutalma annak, aki ezt a botot át tudja
                     ugrani!
               </p>
					<p>
                  A legényekhez intézte a szót, de a veres karikás szemével a subás
                     ember felé vágott. Az meg csak arra a nagy öklére támasztotta a fejét.
               </p>
					<p>
                  Miután senki se akadt, aki a tréfába belement volna, a kemence
                     hamujából előhúzogattak egy nyavalyás cigányt a két lábánál fogva.
               </p>
					<p>
                  A cigány - fényes tollú, szép hollóknak fekete lábú szárcsává lett
                     maradéka - hideglelősen hallgatta az ajánlatot.
               </p>
					<p>
                  - Hol az a pint bor? - vacogott.
               </p>
					<p>
                  - Előbb a botot ugord át, more - felelt fölényeskedve a vén
                     betyár, és a botot közvetlen a fal mellé fektette. Csak akkor tudta volna azt a
                     cigány átugrani, ha kibontja a falat.
               </p>
					<p>
                  A betyárok a maguk komédiájának úgy kacagtak, hogy jobbra-balra
                     dülöngtek. A subás embernek egy arcizma se mozdult.
               </p>
					<p>
                  A cigány keserves átkozódásba kezdett, devlát emlegetett, de
                     amikor észrevette az asztalnál azt a szótlan embert, ijedten bújt vissza a
                     kemencébe.
               </p>
					<p>
                  Akkor aztán új mulatságba kaptak a betyárok. Az öklükkel
                     tologatták egymás öklét az erős tölgyfa asztalon. Ropogtak a csontok, pattogott
                     a deszka, ha lakott szú a fában: ijedtében még a környékről is elköltözködött.
                     A subás ember látható érdeklődéssel figyelte a tülekedést. A fagörcs alakú,
                     csapóvasujjú, dorongcsuklójú öklök ide-oda tolongtak az asztalon.
               </p>
					<p>
                  Víg Miska is kitette a maga öklét.
               </p>
					<p>
                  A betyárnak fehér keze volt, mint valami kisasszonynak.
               </p>
					<p>
                  A subás embernek szinte koppant a szeme a megrökönyödéstől ennek
                     az úri kéznek a láttára.
               </p>
					<p>
                  De akkor vörösödött csak el igazában a halántéka, amikor az
                     ökölkirakást egy koppanással és valami csúfondárosan gajdult nótával
                     kísérte:
               </p>
					<p>
                     én meg fejedelmük vagyok.
               </p>
					<p>
                  Olyan csúfolkodva hangzott fel ez a nóta a huncut szemű Víg Miska
                     száján, hogy hahotázni kezdtek a cimborák.
               </p>
					<p>
                  A subás ember erre kitette a maga öklét is az asztalra.
               </p>
					<p>
                  - Ennél csak a becskereki hóhéré nagyobb - mondta kongó hangon. -
                     Mert ez Rózsa Sándoré!
               </p>
					<p>
                  Ott feküdt a rettenetes kéz a betyárok előtt.
               </p>
					<p>
                  Víg Miskának az arcába fagytak a nevetés ráncai. Talpra ugrott; a
                     bal kezével visszahajtotta a jobb karjáról az inget, egy-két lépést tett
                     hátrafelé, és megragadta a sarokba támasztott fütyköst.
               </p>
					<p>
                  A subás ember megelégedetten bólintott. Hát mégsem valami úrféle a
                     konkurens betyár, mert
                  hiszen úriembernek nem jut eszébe felgyűrni az ingét verekedés
                     előtt, sőt fütykös helyett is inkább széket ragad. Csak a keze lopott urasági
                     színt a betyárnak azoknak a romlott nőszemélyeknek a simogatásától, amely
                     fehérnépek pirosítónak, fiatalítónak veszik a szegény betyárgyerekek csókját.
                     Erre a kézre haragudott a subás ember, ezt a kezet szeretné ökle mozsártörője
                     alá kapni.
               </p>
					<p>
                  - Mi baj, betyár? - vetette oda a kérdést a fütyköst emelő Víg
                     Miskának. (Még ravaszdin sunyított is azzal a nagy csődörös szemével.)
               </p>
					<p>
                  Víg Miska a fehér szűrös legényeire nézett. Azok is megkövült
                     arccal meredtek a subás emberre, aki egyszerre Rózsa Sándornak mondja
                     magát.
               </p>
					<p>
                  - Hát én vagyok a háromstráfos kandúr, hogy így megbámulnak az
                     egerek? - kötekedett a pusztafi. - Kendtek tán még nem is láttak embernyi
                     embert abban a fatornyos hazájukban? Tán csak nem hiszik kendtek, hogy Szeged
                     mellett Bihar is országnak számít?
               </p>
					<p>
                  - Mi a Nyírségből jöttünk - vetette fel a börtönpenésztől
                     megsárgult fejét a legvénebb betyár.
               </p>
					<p>
                  - Nyíri pajkosok. Nyíri betyárok! Odabújnak a csíkhoz meg a
                     békához a nádasba. Cigánykacsa a pecsenyéjük.
               </p>
					<p>
                  - No, kend, vén betlehemes juhász, jól tartsa kend azt a híres
                     öklét! - kiáltott fel Víg Miska, és levágta magát az asztal mellé a
                     lócára.
               </p>
					<p>
                  A subás ember nagy buzogányökle olyan volt, mintha egy sátoralja
                     cigány kalapálta volna. De a Víg Miska inas, aranygyűrűs keze szívós volt, mint
                     annak az akácnak a gyökere, amely a nyírségi futóhomokban megkapaszkodik.
               </p>
					<p>
                  Hiába öklelte meg kormosnyakú bika módjára a subás ember keze a
                     fagörcsöt - az megint csak visszacsusszant a zsinórra, amit krétával az asztal
                     közepére vontak.
               </p>
					<p>
                  Javában folyna a csontok ropogtatása, javában szálldos az indulat
                     pirosló füstje a halántékokra, javában inogna a mélyen földbe ásott asztal a
                     tülekedők között, amikor kétkerekű taliga nyekereg a púpos csárda vaksi ablaka
                     elé, és arról leszállott egy akkora nagy ember, hogy a taliga csaknem
                     felbillent alatta, amikor ökörbőrből való, térden felül érő szárú csizmás lábát
                     a kerékagyra tette. Szarvasbőr nadrágja fölött vörös zubbony, az oldalán
                     széles, rövid pallos, amilyent semmiféle katona nem hord. A nyakában szíjon
                     csüng hosszú fekete köpenyege, amelybe akár sarkig is beburkolhatná magát.
               </p>
					<p>
                  - A budai hóhér! - dörmögte Rózsa Sándor (betyár jól ismeri a
                     hóhért), és nagyot nyomott a Víg Miska öklén, hogy az kemény koppanással
                     verődött az asztal széléhez.
               </p>
					<p>
                  A szörnyetegtestű öles ember pedig benyitott az ajtón, vörös
                     barettos fejét a szemöldökfának hajtotta meg, aztán egyenesen tartotta azt,
                     mint a tagadás. A jobb vállán egy megvakított varjú hintázott felemelt
                     szárnyakkal. Az arca mozdulatlan, mint az ökörfej a mészárszék címerében. Az
                     egyik szeme kidagadt, kiült, mint a bakter a torony erkélyére, hogy tán
                     közelebb legyen azokhoz az arcokhoz, amelyekkel majd szemközt néz az utolsó
                     percben, a halálküzdelemben. És az egész arc szőrtelen és foltos, mintha
                     mindegyik arcról elvitt volna az áldozat emlékbe egy-két hullafoltot.
               </p>
					<p>
                  A dragonyosok, akik a hóhér kíséretében voltak, odakint maradtak a
                     kocsma előtt, még ezeknek a vad katonáknak is sok lett volna egy ivóasztalhoz
                     telepedni az egérszínű, hosszú hajú emberölővel.
                </p>
					<p>
                  Most aztán a jövevény tette le a maga öklét az egyetlen
                     ivóasztalra. Ez az ököl most még kesztyű nélkül mutatkozott. (Akkor lesz csak
                     igazán félelmetes, ha majd felhúzzák rá a fehér cérnakesztyűt!) Olyan nagy volt
                     ez a kéz, hogy bármilyen koponyát könnyűszerrel átért volna.
               </p>
					<p>
                  A csárdás hozta a fél meszely bort, amelyet a vendég egyetlen
                     löttyintéssel küldött a lószőr gallérja mögé.
               </p>
					<p>
                  És ezalatt a kortyintás alatt mintha hirtelen elnémult volna
                     minden az előbbeni hangos csárdában. A Víg Miska cimborái a kármentő felé
                     húzódtak, mint mikor kakaskukorékolást hallanak a kísértetek. A macska
                     felriadva szundikálásából, tüsszentve ugrott le az ablak párkányáról, és
                     felborzolt bajusszal szaladt el valamerre. Odakünn a gémeskútnál elhallgatott a
                     szolgáló éneke. A sárguló szomorúfüzek szinte meghátráltak a ház környékétől,
                     ahová a hóhér belépett.
               </p>
					<p>
                  A bor leszaladt a szomjas gégén, és a lószőr gallér felett
                     megmutatkozott a vendég rettenetes nagy ádámcsutkája, amely talán minden
                     kivégzés, minden eltörött ádámcsutka után nőtt egy darabot.
               </p>
					<p>
                  Rózsa Sándor lehunyta mindig nyitva tartott nagy, komoly szemét,
                     mintha valami olyant látott volna, amit még az ő kemény tekintete se tud
                     elviselni. A subájába húzódott, mintha a hideg lelné. Az ugribugri Víg Miska
                     megjuhászodva nézett a vendégre, mint egér a kígyóra.
               </p>
					<p>
                  - Talán félnek tőlem kendtek? - kedélyeskedett Silbak. - Nem
                     bántok én ártatlan embert. A szegénynek meg éppen jó dolga van most. Nagyurak
                     várnak rám Aradon...
               </p>
					<p>
                  Aztán felállott a hóhér, miközben úgy nyikorogtak fénymáztalan
                     csizmái, mint a csiga nyikorog az akasztófa lábán. Az övében keresgélt,
                     miközben kidülledt szemével megnézte Rózsa Sándor vállba nőtt vastag
                     nyakát.
               </p>
					<p>
                  - Kendnek, cimbora, a bábaasszony jól a vállába nyomta a fejét,
                     alig marad helye a kötélnek. De emennek a komának - és Víg Miskára mutatott -
                     akármilyen falusi cigány eltörheti a gégáját.
               </p>
					<p>
                  A cifra betyár két kezével a nyakának kapott. A hóhér az övében
                     megtalálta azt a rézgarast, amelyet az asztalra dobott fizetség végett. Aztán
                     kifelé ment döngő léptekkel a sárból vert pódimentumon, az ajtónál megállott,
                     és szomorú arccal visszanézegetett Víg Miskára. Majd a felemelt mutatóujjával
                     is megfenyegette a cifra fiút.
                  </p>
					<p>
                  Az asztalra dobott rézgaras után egyszerre nyúlt ki a két betyár
                     keze. (Szerencsét hoz a hóhér pénze!) Összeakadt a kezük a garas felett; Rózsa
                     Sándor marka rácsapott a Víg Miska kezére, mint a rétisas az ürgére.
                     Megszorította az elkapott kezet, és közelebb, mind közelebb vonta magához azt,
                     hogy a betyár, bár megvetette a sarkát, kénytelen volt lassan felemelkedni az
                     asztal túlsó oldalán. Húzták a vaskapcsok a betyárt, hogy az már a lába ujján
                     állott. A szemébe pedig belefúródott a Rózsa Sándor két rettenetes szeme.
               </p>
					<p>
                  - Hát jólesett a Rózsa Sándor hírével gyilkolni, rabolni, te
                     lator? Idejöttél abból a piócás hazádból mocskolni az én becsületes nevemet, te
                     cudar?! - mordult a subásból a hang, és a bal kezével elővonta a derekáról a
                     pisztolyát.
               </p>
					<p>
                  - Cimborák! Pajtások! - üvöltött Víg Miska torkaszakadtából. De
                     hol volt már akkor a négy bojnyik?! A csárdás a hóhér elől kiengedte őket a
                     hátulsó ajtón, és azok eszük nélkül mentek a kukoricásnak.
               </p>
					<p>
                  Kettőt kattogott a pisztoly felhúzott kakasa.
               </p>
					<p>
                  - Te kapcabetyár! - üvöltött Rózsa Sándor, és a pisztolyt Víg
                     Miska mellének szegezte.
               </p>
					<p>
                  Csakhogy Víg Miskáról meg volt írva, hogy ne kocsma padlóján
                     búcsúzzon el ettől a szép világtól, hanem szabad térség alatt, a számára
                     nevelgetett fán fejezze be az életét.
               </p>
					<p>
                  Amint így tusakodna a két betyár a recsegő kocsmaasztal felett, a
                     dugott fülű, egykedvű csárdásgazda háta mögött, kilódult a kocsmaajtó, és egy
                     fekete kendős, gyermekágyas arcú menyecske toppant be, aki úgy vitte a hátán a
                     gyereket, mint a kenyeret a búcsújáró asszonyok.
               </p>
					<p>
                  - Sándor bácsi! - riadt fel vadmadárhangon a menyecske, amikor a
                     küzdőket látta. Úgy vágódott be a hangja a mestergerenda alá, mint tán annak az
                     angyalnak a trombitája fog megszólalni, aki majd az utolsó ítéletre hívja össze
                     az embereket. A Julis jött.
               </p>
					<p>
                  A subás ember hátrazökkent, mint a szekér, amely alatt eltört a
                     kerék. A cifralegény szűrét rántva toporzékolt kifelé az ajtón.
               </p>
					<p>
                  Rózsa Sándor vak dühében az asszonyra fogta a pisztolyt. A sápadt
                     menyecske földöntúli szelídséggel, összekulcsolt kézzel állott a pisztoly
                     előtt.
               </p>
					<p>
                  - Jobb lesz nekem, ha megöl kend. Úgyis keresik már kendet a
                     szegedi zsandárok. Árva lesz az én gyerekem, így is, úgy is.
               </p>
					<p>
                  Az egykedvű csárdás most kiszólott a rács mögül:
               </p>
					<p>
                  - Valami olyasmit hallottam én is, Sándor bácsi. Nagyot változott
                     a világ, üldözik a szegény magyar embert.
               </p>
					<p>
                  Rózsa Sándor csak ingatta a nagy, néma fejét.
               </p>
					<p>
                  - Te Julis - mondta végzetül, igen elkomolyodva. - Asszonynak
                     otthon a helye. Ne lássalak többet a nyomomba járni!
               </p>
				</div>
				<div type="chapter">
					<head>
                  Rózsa Sándort csábítgatják a szép betyáréletre...
               </head>
					<p>
                  1850-ben, amikor Rózsa Sándor bujdosott szabadságharci hőstettei
                     miatt, katonát soroztak a szegedi tanyákon. Fele se ment el a besorozottaknak a
                     császárt szolgálni, azt is zsandároknak kellett összefogdosni, a másik fele meg
                     elindult arra, amerre a két szeme vitte. Éjjelenként néha megzörgették az
                     istálló ajtaját mindenféle emberek, akik olyan halkan jöttek, mint a holdvilág,
                     és olyan nyelven beszéltek, mint az őszi szél.
               </p>
					<p>
                  - Sándor bácsi, az apám beszélte, hogy kend szolgálatába fogadja
                     azokat a legényeket, akiknek mehetnékjük van hazulról.
               </p>
					<p>
                  Rózsa Sándor mogorván fordult a másik oldalára.
               </p>
					<p>
                  - Elmenj innen, ha jót akarsz! Nem szabad már lóra ülni, csak
                     annak, akinek passzusa van Bonyháditól. Van passzusod?
               </p>
					<p>
                  A dezentor esze nélkül ment tovább. Majd csak fennakad valahol a
                     pusztán, mint az ördögszekér a sövényben. Apró betyárbandák húzódtak meg ott,
                     ahol nem törték le a kukoricát. Nem volt már csárda, ahol a szutykos falat
                     fényesíthetné hátával a betyárgyerek.
               </p>
					<p>
                  Máskor négyesével-ötösével jöttek hallgatagon a tanyára a sötétség
                     beálltakor, és csak odakint a sötét pitvarban vagy a kamrában beszélgettek
                     Rózsa Sándorral.
               </p>
					<p>
                  Ezek világosi menekültek voltak, akiknek nem volt hová menniök a
                     szabadságharc leverése után. Se haza, se család. Csupáncsak a börtönajtó volt
                     nyitva számukra.
               </p>
					<p>
                  - Aki tovább is katona akar maradni, könnyen kap az sorszámot
                     Szegeden - felelte Rózsa Sándor rosszkedvűen.
               </p>
					<p>
                  A lerongyosodott emberek továbbvágódtak, mint a sötét felhő az
                     esti égboltozaton. Ki tudja, hol áll meg a felhő reggelre; ki tudná, hol
                     ereszti ki keserves indulata karikását a bujdosó ember?
               </p>
					<p>
                  Katonáné csak hallgatta egy darabig ezeket a beszédeket a
                     látogatókkal. Piros papucsot hordott a lábán, azt szerette a férfiban, aki
                     szilaj. Nem hiszi az ilyen asszony, hogy még mindig szeretik, ha nem bízzák rá
                     a véres ing mosását. Vagy legalábbis az úton való vigyázatot a zsandárok
                     rézsisakjára. (Éppen ellenkezője volt az angyallelkű Juliskának. Vadmadár,
                     nőstény farkas, pusztai tűz, amely mellett a betyárok patkóit tüzesítik. Talán
                     ezért is húzódott meg oly szívesen a rázós szoknyája mellett a haramja.)
               </p>
					<p>
                  - Hát kend, Sándor bácsi, belenőtt a subájába? Minden jóravaló
                     ember elment már betyárnak, csak kend ütögeti a markához a pipát.
               </p>
					<p>
                  - Hosszú haj, rövid ész. Amihez nem értesz, ne üsd bele az orrod!
                     - felelt félvállról Rózsa Sándor.
               </p>
					<p>
                  De az asszonynak nem azért van nyelve, hogy ráüljön.
               </p>
					<p>
                  - Mit gondol kend, meddig fog még tartani az a háromezer pengő,
                     amit az uramra bízott? Talán halála napjáig abból akar kend megélni?
               </p>
					<p>
                  Rózsa Sándor elszégyellte magát, mint minden férfi, hogyha az
                     asszony a bugyellárisát kezdi becsmérelni. Ezért hát csendesen felelt:
               </p>
					<p>
                  - Majd lesz nekem kenyerem, akkora, mint senkinek ebben a
                     határban. Csak hadd szaporodjanak el a betyárok, útonállók. Majd eszükbe jut a
                     szegedi uraknak, hogy csendbiztos nélkül nem lehet megélni.
               </p>
					<p>
                  - Akkor lesz kend csendbiztos, amikor én római pápa! - vágta oda a
                     menyecske a szót is, a szitát is, az ajtót is. Bánta ő, akármilyen kegyetlent
                     villant a haramja szeme!
               </p>
					<p>
                  Tavasz felé aztán egy köpenyeges úriember kopogott nagy titkosan
                     Katona Pálék tanyáján. B. úr jött, volt főkapitány a Duna és Tisza közén.
                     Szeretik őt messzi vidéken betyárok, orgazdák.
               </p>
					<p>
                  Nagy, jeles famíliának a sarjadéka, a kecskeméti határban a
                     legszebb ménese volt. Jusztin a kötényével törölte a széket.
               </p>
					<p>
                  - Jó helyen járok? A Sándort keresem.
               </p>
					<p>
                  - Odakünn alszik az istállóban - felelt kedvetlenül a
                     menyecske.
               </p>
					<p>
                  - Talán álomkóros lett őkelme, amikor mostanában senki sem alszik?
                     - tudakozódott ravaszdin a vendég.
               </p>
					<p>
                  - Addig alszik, amíg meg nem teszik csendbiztosnak.
               </p>
					<p>
                  Az egykori főkapitány nagyot nevetett.
               </p>
					<p>
                  - Okosabb embernek hittem a Sándort. Nem kell már se kapitány, se
                     csendbiztos. A német maga intézi el a dolgát a zsandárjaival, ulánusaival. A
                     régi csendbiztosok is tökmagon élnek, vagy pedig befeküsznek az árokba, amerre
                     a vásáros kocsikat várják.
               </p>
					<p>
                  Jusztin nagy dérrel-dúrral költögette Rózsa Sándort.
               </p>
					<p>
                  - No kend, vén bolond, itt van a főkapitány úr, attól meghallhatja
                     kend az igazságot.
               </p>
					<p>
                  B. úr már kapitány korában is cimboráskodott a betyárokkal. Szép
                     kőházat épített ő azon a sápon, amit az orgazdák, zsiványok juttattak neki.
                     Most, az idők fordulásával kicsöppent az állomásából, étvágya pedig nagyobb
                     volt, mint valaha. Társul ajánlkozott Rózsa Sándornak egy betyárbanda
                     szervezéséhez.
               </p>
					<p>
                  - Nem tud itt másképp megélni a becsületes ember!
               </p>
					<p>
                  Rózsa Sándor darab ideig hallgatta a kapitányt. Aztán dölyfösen
                     odavetette:
               </p>
					<p>
                  - Hát az urak még mindig azt hiszik Rózsa Sándorról, hogy az
                     valami buta paraszt ember? Még mindig nem akarják elhinni, hogy Rózsának van
                     annyi esze, mint azoknak, akik tükörből fésülködnek? Azt gondolják, hogy a
                     Rózsa nyaka olcsóbb, mint az uraké?
               </p>
					<p>
                  A kapitány tréfára meg gúnyra fordította a szót:
               </p>
					<p>
                  - No, most már látom, hogy igazak a hírek kend felől. Jámbor ember
                     lett kendből. Ha még egyszer kapitány leszek, kend lesz a csendbiztosom.
               </p>
					<p>
                  A gúnyos szavakra Rózsa Sándor vállat vont.
               </p>
					<p>
                  - Ha az úrból még egyszer kapitány lesz, akkor én nyomban beállok
                     zsiványnak.
               </p>
					<p>
                  Elköszönt a ravaszdi jövevény, de felborította a békességet a
                     Katona Pál tanyáján. Az asszony harmadnapra olyan méregbe jött a kotlóstyúkja
                     felett, hogy a sodrófát hajította hozzá. Véletlen, hogy a sodrófa Rózsa Sándort
                     érte. Katona Pál egy napon nagy csendesen kijelentette, hogy elfogyott a
                     szalonna a kamrában. Esténként sokáig hallatszott csendes beszélgetés a
                     szobából, ahol a gazda és felesége aludtak.
               </p>
					<p>
                  - Jőjön innen, Sándor bácsi, mert ezek megétetik - súgta fülébe
                     Peti cigány, aki egyszer meglátogatta régi gazdáját.
               </p>
					<p>
                  Csakhogy Rózsa Sándor még fogva volt, mint a cinke a tökben, nem
                     tudta elhagyni Katonáné kopogós papucsait. Sőt annál inkább elálldogált az
                     udvar sarkában - mint valami hazajáró kísértet vagy megszerelmesedett
                     madárijesztő -, minél inkább hajigálta hozzá a menyecske a papucsait. Erős
                     embereknek azok a nők tetszenek, akik még erősebbnek mutatkoznak őnáluk.
               </p>
					<p>
                  Talán végezetül trágyahordó béres lett volna Rózsa Sándorból
                     Katona Pál tanyáján - mint ahogy sok derék férfiú került már alacsony sorba
                     azért, hogy egy fehérszemély közelében maradhasson -, amikor váratlan dolog
                     történt. Egy zivataros, pusztai sikoltozásokkal, kénszagú villámcsapásokkal
                     teli éjszakán a földből egy század katona termett elő, amely körülvette Katona
                     Pál tanyáját. A kutyák veszettül ugattak, az istállóban felriadtak a jószágok.
                     Rózsa Sándor néma daccal várt egy darabig a tanyaház pitvarában. A
                     lelkiismerete nyugodt, a kebelében Kossuth aranypecsétes levele.
               </p>
					<p>
                  - Hisz éppen ezért fogják kendet felakasztani, mint az aradiakat!
                     - jajgatott a menyecske.
               </p>
					<p>
                  Rózsa Sándor megborzadt. Hitt ennek az asszonynak - mint a legtöbb
                     megesett férfi, boszorkányi hatalmat tulajdonított a kancsal némbernek.
               </p>
					<p>
                  A ház már körül volt véve. A katonák szuronyaikat a szénaboglyába
                     döfdösték, amint a gyűrűt közelebb vonták. Az embervadászat lármájába
                  néha belecsattant az égi kapitányság is. Villámcsapással volt teli
                     az éj.
               </p>
					<p>
                  Rózsa Sándor a tűzhely kéményén felkúszott a háztetőre. A nádas
                     fedelén visszacsúszott, és ott a kert felé, ahol a legalacsonyabb a tető,
                     földre ereszkedett. Egy katonai szurony átfúrta a subáját, utánaküldött golyók
                     verdesték le a feje felett a szilvafák gallyait, lovasok nyargalásztak a
                     sötétségben, amelyben csak a betyárszem tud eligazodni.
               </p>
					<p>
                  - Ott megy a hosszú subájában! - kiáltotta a sövény mögött egy
                     rekedt hang, amikor Rózsa Sándor átkelt a sövényen.
               </p>
					<p>
                  A hangra a haramja visszafordult.
               </p>
					<p>
                  - Ez a Pencz Márton hangja volt - dörmögte fülét hegyezve.
               </p>
					<p>
                  (Pencz Márton kebelbéli cimborája és Katonáné leánykori kedvese
                     volt, tehát megvolt az oka az áruláshoz.)
               </p>
					<p>
                  Repültek a golyók, mint a bolond darazsak. A szilvafákban felakadt
                     a vértesek sisakja. Aztán mindinkább elmaradt a zajgás a trappoló Rózsa Sándor
                     mögött.
               </p>
					<p>
                  Két nap múlva megtalálták Pencz Márton holttestét egy pusztai
                     kútban, a Vágó járásban. A szíve volt keresztüllőve.
               </p>
				</div>
				<div type="chapter">
					<head>
                  Az út kövei Kufstein felé
               </head>
					<p>
                  Most már aztán megint odakünn volt Rózsa Sándor a betyárok
                     országútján, nem lesz belőle csendbiztos, se csendbiztosné Juliskából.
                     Jusztinból se csendbiztos szeretője.
               </p>
					<p>
                  Lódult előre, mint a kivert bika.
               </p>
					<p>
                  Véres nyomokat hagyott a csizmasarka ott, ahová lépett. Kitért
                     rettentő tekintete elől az oktalan barom, hideglelést kapott a pásztor,
                     felrebbent a mezőről a varjú, anyja alá bújt a kiscsikó, a kutyák behúzták a
                     farkukat, dzsidás katona sárga-fekete strázsaházában kísértetet látott, amerre
                     Rózsa Sándor járt.
               </p>
					<p>
                  Most kezdődött az az idő, amikor a kiégett pásztortüzek kormos
                     helyét utasok kiontott vére lepte el. A pusztai házak bezárt ajtóin haramják
                     fejszecsapásai dördültek fel, amikor a szegedi tornyokban éjfélt vertek az
                     órák. A köszörűkövek szórták a szikrát, amikor rablógyilkosok kését fenték. Az
                     éjszakai széllel kísérteties lovasok dobogása közelgett az emberlakta helyekre.
                     A vásáros csizmadiáné szörnyet szült ijedtében, amikor az országúton vadképű
                     legények ragadták meg a futamodó lovak zabláját.
               </p>
					<p>
                  Az öregasszonyok régi világbeli hajmeresztő esti mendemondáira
                     senki se hallgatott. A hetivásáron a csirke árával együtt mondták a holtak
                     számát, akiket Rózsa Sándor küldött a másvilágra.
               </p>
					<p>
                  Ötvenes évek! Vércsepp hullott a madárról, amely a Duna-Tisza
                     közén átrepült. Ember sikoltott a kés hegye alatt, nem pedig hízott
                     sertés.
               </p>
				</div>
				<div type="chapter">
					<head>
                  Álom a budai börtönben
               </head>
					<p>
                  A lélek dideregve, rongyos szűrben, szennyes gatyában érkezett meg
                     a másvilágra, ott betyáros kalapjáról nyomban megismerték, hogy Magyarországból
                     jön, az őrség tehát a lándzsanyéllel a peleskei nótárius
                     (Egy falusi nótáriusnak budai utazása, 1790)
               </p>
					<p>
                   felé igazgatta.
               </p>
					<p>
                  - Az asszonyok darab ideig idekünn maradnak - rendelkezett a
                     kisbíró, mire az asszonyok, hárman helyet foglaltak a községháza pitvarában a
                     hosszú lócán.
               </p>
					<p>
                  - Más embert egy asszony szokott bekísérni az adófizetéshez vagy
                     egyéb kihallgatáshoz, ez mindjárt hármat is hoz magával? - dörmögte az egyik
                     bakter, aki mindig aludt a kapu alatt, így nem ismerte az éjjel járó, jobbfajta
                     embereket.
               </p>
					<p>
                  A kisbíró fontoskodva nézegette az idézőlevelet. Aztán
                     lesilabizálta az idézőn levő nevet:
               </p>
					<p>
                  - Rózsa Sándor, Szamosújvár... Hát persze hogy három asszonnyal
                     kell neki jönni! Az egyik a Veszelka Julika, a másik a Katona Pálné, a harmadik
                     a Bodó Kati. Ezeknek is felelni kell a lélekért.
               </p>
					<p>
                  Hogyan fértek meg az asszonyok a másvilági községháza pitvarában,
                     az most nem tartozik ide. Mi lépjünk be együtt a didergő lélekkel a jegyzői
                     irodába, ahol éppen a peleskei nótárius volt a soros a kihallgatásokban.
               </p>
					<p>
                  A híres jegyző megigazította az okulárét, és kibontotta az
                     iratcsomagot.
               </p>
					<p>
                  - Kend Rózsa Sándor, született 1813. július 16-án Szegeden, a
                     római katolikus vallásban, szegény szülőktől. Atyja Rózsa András csikósember,
                     aki tizenkét lókötés miatt jelenleg a tisztítóhelyen tartózkodik. Anyja Hantos
                     Erzsébet, akit a rablók agyonvertek.
               </p>
					<p>
                  Rózsa Sándor lelke a cs. kir. törvényszékek előtt már megtanulta a
                     kihallgatási regulát, ezért magától folytatta, amikor a híres jegyző
                     pipaszippantás céljából darab időre elhallgatott. (Nagy pipája volt a jegyzőnek
                     a másvilágon is.)
               </p>
					<p>
                  - Iskolába nem járattak, írni nem tanítottak. Árva pásztorgyerek
                     voltam én világéletemben.
               </p>
					<p>
                  - Nono, csak ne siessük el a dolgot! - intett Zajthay uram. - Ha
                     minden árva gyerek rossz útra térne Magyarországon, nem győzné a dolgot az
                     igazságszolgáltatás. Kend még nem töltötte be a huszadik évét, amikor tehenet
                     lopott.
               </p>
					<p>
                  - Huszonkét esztendős voltam, könyörgöm. Csak Aigner Ferenc
                     szegedi főügyész kegyelméből írtak be fiatalabbnak, hogy ne kellessen felettem
                     kimondani Werbőczi
                     Hármaskönyvének
                  I. R.
                  15-ik és következő cikkeit, amely szerint kötél általi halállal
                     büntetnének.
               </p>
					<p>
                     A híres jegyző:
                  Látom, Sándor, jól tudja kend a törvényt. Hát mi dolog volt az,
                     amely miatt Werbőczi urammal ily erős összeütközése lett volna?
               </p>
					<p>
                     Sándor:
                  Két cimborámmal lóháton bementünk estefelé Szegedre Darabos István
                     uram házához. Az udvaron veszettül ugattak a kutyák, még veszettebbül
                     káromkodott a gazda; sehogy se tetszett nekik az éjféli vizit. A pisztolyt
                     néhányszor elsütöttem Darabos uram füle mellett, mire megjuhászodott. A
                     cimborák ezalatt kikötöttek az istállóból két tehenet. Mire virnyadt, már odaát
                     voltunk a Tiszán.
               </p>
					<p>
                     A jegyző:
                  Ezért másfél esztendőt kapott kend.
               </p>
					<p>
                     Sándor:
                  Másfél mázsát és 150 botot, amelyet huszonötös porciókban
                     osztottak ki fertályévenként, ha győztem volna. 1837-es kalendáriumból olvasta
                     egy öreg rab Fábián Pista történetét a szegedi várban, éppen a születésem napja
                     volt abban az esztendőben, Kiss Ferenc cimborámmal levertük a vasat a
                     lábunkról, aztán mentünk, amerre két szemünk vitt. Legelsőbben lovat kellett
                     szerezni, hát a nyéki pusztán találkozván a két katonával, aki üldözésünkre
                     jött, elvettük lovaikat.
               </p>
					<p>
                     A jegyző:
                  A katonákat pedig juhászbotokkal agyonverték.
               </p>
					<p>
                     Sándor:
                  Nem tagadom, hogy magam is ütöttem egyet-kettőt a csontra.
               </p>
					<p>
                     A jegyző:
                  Látom, hogy szépen vall kend. Szebben, mint a cs. kir. országos
                     törvényszék előtt Budán.
               </p>
					<p>
                     Sándor:
                  Majd megtudja jegyző úr annak is az okát.
               </p>
					<p>
                     A jegyző:
                  Hát most menjünk tovább az iratokon. Azt mondja a cs. kir.
                     törvényszék jelentése, hogy kend darab ideig
                     nyájőr
                  volt Makón.
               </p>
					<p>
                     Sándor:
                  Megpróbáltam megint a pásztoréletet, mert furdalt a lelkiismeret.
                     De megint csak rám jöttek a biztosok. Különösen egy ragyás képű, veres biztos
                     erőlködött azon, hogy a makói börtönbe vigyen. Menekültem, a biztos utánam. Egy
                     hídnál bevártam, és agyonlőttem.
               </p>
					<p>
                     A jegyző:
                  Ki volt kendnek akkor a cimborája?
               </p>
					<p>
                     Sándor:
                  Török Sámuel. Szökött katona volt szegény feje. Szívesen nézett a
                     pisztolycsőbe, amikor a makói csizmadiamester ráfogta azt a szekérből, a láda
                     tetejéről. Nem hagyhattam a cimborámat.
               </p>
					<p>
                     A jegyző:
                  1845-ben folyamodást ad be kend V. Ferdinánd császárhoz, hogy
                     engedje el büntetésének azt a részét, amely elől megszökött. Becsületes életet
                     fogad. Kihallgattam ebben az ügyben V. Ferdinándot is. Az öregúr azt mondja,
                     hogy nem is látta a kend kérvényét.
               </p>
					<p>
                     Sándor:
                  Persze, a szegediek elsikkasztották az írást. Mindig sok irigyem
                     volt Szegeden. Pedig
                  akkor komoly szándékom volt felhagyni a zsiványélettel. Akkoriban
                     ösmerkedtem meg Bodó Katival. Éppen olyan árva, ágrólszakadt, mint jómagam. Két
                     kisfiú is maradt odalent a földön utánunk. Az egyik most lehet olyan
                     tizenháromévesforma, nem fél már nekimenni a bikának, ha öklelőznek; a másik
                     olyan tízévesforma lehet, Sanyinak hívják, és megüli a lovat nyereg nélkül is a
                     ménesben. Hát ezért az árva fehérnépért meg azért a két árváért akartam én
                     becsületes ember lenni.
               </p>
					<p>
                     A jegyző:
                  Látom itt az írásokból, hogy igazat mond kend. Darab ideig már
                     csikóskodott is az algyői uraságnál, amikor Szeged város felhívására a
                     szomszédos vármegyék is összefognak a kend üldözésére.
               </p>
					<p>
                     Sándor:
                  Hajtottak, mint a vadat. Köröztek, nyomoztak, kergettek. Bizony
                     nem csoda, ha néha tilosba tévedtem. Ha nem lett volna mellettem az a szegény
                     asszony meg a két gyerek, régen hátat fordítottam volna a szegedi határnak.
                     Nagy a Bakony, elfér ott a magamfajta ember. De az a szerencsétlen, boldogtalan
                     Kati, akit sorsa velem hozott össze, mindig csak azt imádkozta, hogy ne
                     búsuljak, majd csak megváltozik minden. Aminthogy meg is változott, amikor
                     Kossuth jött.
               </p>
					<p>
                     A híres jegyző:
                  Most már látom, hogy miért vallott kend olyan őszintén idáig. Itt
                     találom a hivatalos Közlönyben Kossuth amnesztiás levelét. Nos, ha Kossuth
                     kegyelmet adott a földön, ez az
                  írás érvényes a másvilágon is. Nem térünk többé vissza a
                     szabadságharc előtti bűntettekre. Pardont kapott kend, legyen pardon itt
                     is.
               </p>
					<p>
                     Sándor:
                  Tudtam én azt, hogy Kossuth apánk nem hagy cserben a másvilágon
                     se!
               </p>
					<p>
                     A jegyző:
                  Odalenn a földön már írja Gracza György a szabadságharc
                     történetét. Nehezen dolgozik az öreg, mert minduntalan bedugul a pipája. Ebben
                     a könyvben az lesz feljegyezve kendről, hogy Fejértemplom és Versec között a
                     veressapkások és a Lenkey-huszárok társaságában csikósaival jól megkergette a
                     rácokat.
               </p>
					<p>
                     Sándor:
                  637-en maradtak a mezőn. A többi a Karas vizének ment.
               </p>
					<p>
                     A jegyző:
                  De aztán következnek azok a papirosok, amelyeken már császári
                     sasok vannak. Csípi a szememet a porzó. Beszéljen kend magától.
               </p>
					<p>
                     Sándor:
                  Nagy szomorú világ keletkezett. Szomorú lett az én sorsom is
                     Magyarországon. A Juliska megátkozott, elhagyott. Katonáné pedig csak egy darab
                     ideig dúdolgatta a fülembe azt a nótát, hogy:
               </p>
					<p>
                     véget vetnek a legénységemnek.
               </p>
					<p>
                     A jegyző:
                  De már 49-ben, karácsonytájt így változott a nóta:
               </p>
					<p>
                     de nem mernek bejönni, úgy hallom.
               </p>
					<p>
                     Sándor:
                  Szent igaz. Itt volt egyszer megint a cifra betyárélet. Egy évvel
                     előbb honvédnek ment úrfi és zsellér, most meg betyár akart lenni mindenki azon
                     a tájon, ahol a szélmalom forog. Csak egyet kellett füttyentenem, annyi
                     legényem akadt, amennyi már nem is kellett. Század katona járt a nyomomba, de
                     én nem voltam századmagammal. Jártam egyedül is, de elbújtatott minden bokor,
                     minden tanya.
               </p>
					<p>
                     A jegyző:
                  No, csak ok nélkül nem járt kend után annyi katona?
               </p>
					<p>
                     Sándor:
                  Parancs volt. Először azt a tizenhárom tehenet keresték rajtam,
                     amit a vásárhelyi határban, a kaponcsi pusztán találtunk. Tizenöt volt a
                     tehenek száma, de kettőnek a nyakán kolomp volt. Azokat ott hagytuk, mert a
                     csengő csenget, bajt csinál.
               </p>
					<p>
                     A jegyző:
                  Hányadmagával volt kend?
               </p>
					<p>
                     Sándor:
                  Negyedmagammal. Füstivel, Molnár Pállal és Török Sámuellel.
                     Lóháton jöttünk, és Füsti meg Molnár Pali a nádas felől mindjárt elálltak az
                     útját a csordának. Török Sámuel kiválasztván a kolomposokat a tehenek közül, a
                     többit a nádas felé terelgette. Én magam a bojtárokkal végeztem. Hárman voltak
                     a jámborok. Csákó András csordás, Kakar-Varga Ferenc és egy Pesta nevű gyerek,
                     bojtárok. A csordás öregember volt. Nagyon ellenkezett szegény feje. Szidta az
                     anyám istenét. A mellének szegeztem hát mindaddig a pisztolyomat, amíg a
                     tizenhárom tehén odabent volt a nádasban. Akkor aztán kibontottuk a karikást,
                     átvertük a nádon a barmokat. Jöttek a csordások utánunk. Októberi idő volt. Az
                     esőjárta földön mély nyomokat hagytak a tehenek. Bekötött szemmel is
                     utolérhettek volna. Átmentünk tehát a Tiszán, hogy nyomot veszítsünk.
               </p>
					<p>
                     A jegyző:
                  Vicsogi vízimolnár segítségével.
               </p>
					<p>
                     Sándor:
                  A
                  két cimbora elment a marhákkal Becskerek felé, én pedig Török
                     Sámuellel a szegedi tanyáknak fordultam, ahol betértem Veszelka Imre tanyájára.
                     Alighogy kipihentük magunkat, jön ám egy tanyás ember a hírrel, hogy Kotolár
                     Miklós szegedi biztos közeleg tizenkét üldözővel. Alkonyattal körülállották a
                     tanyát. Mikor már mind a helyükön voltak az üldözők, kinyitottuk az ablakot, és
                     kilőttük a fegyvereket. A nagy zavarban kiugrottunk a tanya ajtaján, az
                     istállóban álltak a mindig felnyergelt lovak. Lóra ugrunk, mikor szegény Török
                     Sámuel visszahanyatlik. Belelőttek a lovába, belelőttek Sámuelbe. Egyedül
                     vágtattam el a sötétségben.
               </p>
					<p>
                     A jegyző:
                  Úgy novemberben megint körülfogják kendet.
               </p>
					<p>
                     Sándor:
                  Gaál Eduárd, a szegedi cs. kir. kormánybiztos feni rám a fogát.
                     Besúgják neki, hogy a Tari Pál tanyáján bujdosok, mert éppen ott volt akkor
                     szolgálatban Bodó Kati. Három biztos tizenkét katonával egy sűrű éjjel
                     körülállja ám a tanyát, kopognak az ajtón. Mondom Katinak, hogy a Vékás Imre
                     biztos hangját hallom, menjen és beszéljen vele: hordja el magát, amíg jó dolga
                     van! Kati kilép a házból, az udvaron szól a biztosnak, de az csak fenekedik,
                     hogy így meg amúgy. Erre kinyitottam az ablakot. “Itt vagyok” - mondom, és
                     kettőt lőttem. Két katona: Száry Bálint és Berndza Miklós nyomban elesnek. A
                     többi szétszalad. Én pedig ki az ajtón, és neki a hontalan éjszakának.
               </p>
					<p>
                     A jegyző:
                  A cs. kir. budai törvényszék előtt nem így vallott kend.
               </p>
					<p>
                     Sándor:
                  Volt eszemben megmondani a németeknek az igazat! Azt vallottam,
                     hogy horvát lázadóknak néztem a katonákat.
               </p>
					<p>
                     A jegyző:
                  Hát azt mondja el most kend, hogyan csinált rendet a szegedi
                     gazdák között!
               </p>
					<p>
                     Sándor:
                  Sok irigyem volt mindig abban a városban. Hacsak tehették,
                     elárultak. Különösen haragudtak rám azóta, mióta azt a kilenc gazdát, aki velem
                     a Prófétában egy asztalnál mulatott, a velem való cimboráskodásért felköttette
                     a haditörvényszék. Féltek tőlem, szerették volna, ha már zsandárkézre
                     jutok.
               </p>
					<p>
                     A jegyző:
                  Kezdje már kend, mi történt 1852. szeptember tizenkettedikén!
               </p>
					<p>
                     Sándor:
                  Mária napja volt, ez nagy ünnep a szegedi tanyákon. A Szent Szűz
                     neve napját megtartja mindenki. Otthon ülnek az emberek, otthon lelem őket.
                     Hajnali öt órakor indultam a négy lovassal az Ábrahám-tanya felé. Előszólítom a
                     gazdát: “Te küldted utánam a zsandárokat a múltkor?” - kérdezem. Azt felelte:
                     igen, ő küldte, mert felesleges vagyok én már ezen a tájékon. “No, jól van” -
                     szóltam, és elővettem a korbácsomat. Tagbaszakadt, erős ember Ábrahám uram. De
                     addig vertem, amíg a lábán állott. A cselédek persze moccanni sem mertek, csak
                     a felesége, az Erzsi átkozódott. Az is kapott néhány korbácsütést. “Máskor is
                     küldjétek utánam a zsandárokat!” - mondtam.
               </p>
					<p>
                     A jegyző:
                  Erzsi asszonynak a testvére volt Katona Pálné.
               </p>
					<p>
                     Sándor:
                  Talán éppen ez jutott eszembe nekem is. Háromnegyed óráig tartott
                     az egzekúció. Innen a szomszédba mentünk Földi Antal tanyájára. Földit a
                     legényem, Moró korbácsolta meg. A Kónai-tanya után következik ifjabb Meszes
                     Péter tanyája. Elmentünk érte, és behajtottunk a Kónai-tanya udvarára. Hadd
                     lássák minél többen, hogyan szokott Rózsa Sándor elbánni az árulkodókkal. Az
                     ifjabb Meszes a Kónai-tanyán kiugrott a Fazekas legényem ostora alól, és a
                     padlásra menekült. Csalogatjuk, nem jön. Akkorára már
                  összegyűlt a tanya udvarán az egész Meszes család. Férfiak,
                     asszonyok, gyerekek. Ott volt idősebb Meszes Péter, idősebb Meszes János,
                     Csizmás József sógor, Kerekes Lázár koma és Fenyves Mihály vő. Egy óráig vertük
                     őket, de ifjabb Meszes Péter nem jött le a szénapadlásról.
               </p>
					<p>
                     A jegyző:
                  Súlyos testi sértések, amelyeket a büntető törvénykönyv 154., 155.
                     és 156. paragrafusa után büntetnek.
               </p>
					<p>
                     Sándor:
                  Ne féljen attól, jegyző úr! Egyik se merészelt felismerni Budán a
                     törvényszék előtt. Egyik azt mondta, hogy kövérebb voltam, a másik meg azt,
                     hogy magasabb. Nem felejtették el Rózsa Sándor korbácsát.
               </p>
					<p>
                     A jegyző:
                  Folytassa kend ama emlékezetes Mária-nap történetét.
               </p>
					<p>
                     Sándor:
                  Dél felé járt az idő, amikor odahagytuk a Kónai-tanyát. Dorozsma
                     felé lovagoltunk. Útközben találkoztunk Gábor Sándor pásztoremberrel, aki jó
                     gulyáshúst főzött nekünk az erdőben. A gulyásszagra előkerült Gáczy betyár is.
                     Most már öten voltunk, amikor a pusztán őrjárat közeledett. Két zsandár meg a
                     dzsidás katona. Nem vártuk be, hogy ők támadjanak, hanem mi lovagoltunk
                     feléjük. A zsandárok lovat fordítottak. Folyt a kergetőzés a Jernei-tanyán, a
                     Bálint-tanyán és a Rajkó-tanyán át. Az emberek elbújtak a házaikban, senki se
                     merészelt utunkba állni. Nagy dolog az, amikor betyár kergeti a zsandárt!
               </p>
					<p>
                     A jegyző:
                  Lövöldöztek kendtek?
               </p>
					<p>
                     Sándor:
                  Nem nagyon. Takarékoskodtunk a puskaporral. A lovainkban bíztunk.
                     Tudtuk, hogy a betyárlovak tovább bírják a futást, mint a zsandárlovak. Három
                     óra hosszáig folyt az üldözés, mire a zsandárlovak kiállottak. A zsandárok
                     bemenekültek a Miskolczi-féle tanyába. Be a kalitkába. Fújt a szél, a betyárok
                     szele, de most nem szegény betyárgyerekek talpa alatt fütyürész, hanem
                     meglóbálja azt a kis harangot az erdőszélen, amelyet akkor szokás meghúzni,
                     amikor valaki haldoklik a tanyákon.
               </p>
					<p>
                     A jegyző:
                  Hát olyan biztosak voltak kendtek a dolgukban?
               </p>
					<p>
                     Sándor:
                  A betyárnak is van szerencsés napja. Mária inkább a szegény
                     betyárokért könyörög, mint a zsandárokért. Ezen a napon minden sikerült. Jól
                     fogott a karikásunk, jól mentek a lovaink, jól hordtak a karabélyaink.
                     Szénaboglyák mellé állottunk, töltöttünk, lőttünk vagy másfél óráig, amíg a
                     zsandárok viszonozni tudták a tanya sövénye mögül a tüzelésünket. Akkor aztán,
                     mikor a zsandárok ólma fogytán volt, közelebb jöttünk. A két zsandár az udvaron
                     kardot rántott, de az én jó puskám hamarosan végzett velük. A dzsidás katona
                     elbújt az árokban, ott lőtték agyon a legények a hervadt dudvák alatt. Lengyel
                     volt a jámbor. Bizony mi nem értettük a szavát. Akkor aztán előparancsoltam
                     Miskolczi uramat a tanyából, befogattam vele, szekérre raktuk a holtakat, vinné
                     be
                  őket Szegedre: így bánik el Rózsa Sándor a zsandárokkal.
               </p>
					<p>
                     A jegyző:
                  A törvényszék előtt Miskolczi felismerte kendet?
               </p>
					<p>
                     Sándor:
                  Volt eszében! Azt vallotta, sohasem látott.
               </p>
					<p>
                     A jegyző:
                  Hát avval a konspirációval hogyan állunk, amelyet Mack József
                     őrnagy, Kossuth követe biztatására szervezett kend 1852-ben?
               </p>
					<p>
                     Sándor:
                  A medvés ember volt őkegyelme. Azt mondta, hogy őt Kossuth küldi
                     Törökországból egyenesen Rózsa Sándorhoz. Kossuth azt üzeni, hogy szedjem
                     bandákba a legényeket. Alvezéreim lettek volna Noszlopi, Mátsai és Andrásfi
                     Károly. Én a három közül csak Andrásfit ismertem; rossz hírű ember volt őkelme
                     Szegeden. Ezért nem is nagyon hittem az üzenet valóságában. Már hogy Rózsa
                     Sándor Andrásfival legyen egy bandában!
               </p>
					<p>
                     A jegyző:
                  Hát aztán a zsandárok miatt nem volt üldözése kendnek?
               </p>
					<p>
                     Sándor:
                  Akkor bolondult meg a német. Szegeden meg a tanyákon
                     hirdetményeket ragasztottak ki:
                     Tízezer pengő forintot tűztek ki a fejemre.
                  De én nyugodtan jártam-keltem. Tudtam, hogy nincs az a tízezer
                     pengő, amiért engem elárulni merészelne valaki.
               </p>
					<p>
                     A jegyző:
                  Hát az algyői rablógyilkosságban nem volt a keze kendnek? Palásthy
                     uradalmi intézőt a Pallavicini-birtokon kik ölték meg, kik rabolták ki? Ki
                     szúrta ki a szép Palásthyné két szemét, hogy el ne árulhassa a rablókat?
               </p>
					<p>
                     Sándor:
                  Hallottam arról a harmincezer forintról, amit az algyői uradalom
                     pénztárából elvitt harminckét lovas, álarcos betyár. De nekem a szabadságharc
                     óta sohase volt együtt harminckét legényem. Negyed-ötödmagammal jártam én, így
                     is elegen voltunk. Meg aztán ki hallott olyant, hogy rongyból való álarcot
                     rakjon fel Rózsa Sándor?!
               </p>
					<p>
                     A jegyző:
                  Hát a Bodom-réti rablást a kisteleki vásárosok ellen fényes nappal
                     ki vezette, amikor is halva maradt Takács Imre csizmadiamester? Az ötven
                     vásáros kocsi pedig szétszaladt. A Schönfeld zsidót meg a feleségét kik
                     gyilkolták le Szegeden? Kohen Ábrahámot, a gazdag szegedi zsidót ki öli meg a
                     lakásán olyan embertelenséggel? Wagner Mihály és Savanyú József tanyáján ki
                     gyilkol? Csiszár József szegedi lakost ki rabolta ki a lakásán? Götz Jánosnét
                     ki fojtogatta az ágyában, míg pénzét előadta? Szél József és Szabó Ferenc
                     tanyai gazdákat ki munkálja vasvillával a házában éjnek idején?
               </p>
					<p>
                     Sándor:
                  Én csak azt láttam, amiről tudok. Volt akkoriban annyi betyár az
                     Alföldön, hogy magam se tudtam valamennyinek a nevét. Én pusztítottam őket, nem
                     zsandárok. Mert én kaptam helyettük is. Engem üldözött állandóan a század
                     katona, engem átkozott mindenki, én ellenem ment az egész felzúdulás. Ezért is
                     tettem el láb alól Fodor-Besszert, más néven Ábrahám Andrist, aki a
                     legvakmerőbb volt valamennyi között.
               </p>
					<p>
                     A jegyző:
                  Hát csak mondja el kend íziben!
               </p>
					<p>
                     Sándor:
                  Ez a dolog pedig akkor kezdődött, amikor ötvenháromban korán
                     tavaszodni kezdett az idő. Farkas János szegedi városi tanácsos uram javában
                     tisztogatná a barackfáit a határbeli szőlőben 1853. március 30-án, délután két
                     és három között, amikor szekér áll meg a présház előtt, és leugrik róla három
                     betyár. Az egyik egyenesen Farkas uramnak. Rálő. Kilyukasztja, megpörköli a
                     kabátját, de Farkas uram nem ijed meg a maga árnyékától. Különben is jól
                     megszabott ember őkelme. Birokra kél a lövöldözővel, a kocsisa segítségével
                     leteperi, megkötözi. A másik két betyár a lovak közé csap, otthagyják társukat.
                     A nagy kiáltozásra előszaladnak a szőlőcsőszök, és felismerik az úrfiban az
                     Ábrahám Andrist, akinek betyárneve Besszer vagy Fodor volt. Kísérnék befelé
                     Szegedre, de a fiatalúr útközben megugrik tőlük. No, ha megszökött őkelme, majd
                     utoléri Rózsa Sándor - mondta Farkas tanácsos úr, és kiragasztotta azokat a
                     hirdetéseket a városban, amelyekben engem kerestet, nem pedig a Besszert.
               </p>
					<p>
                     A jegyző:
                  Okos ember volt, nem hiába lett szenátor belőle.
               </p>
					<p>
                     Sándor:
                  Erre persze nekem nyomban bujdosni kellett, mert a tízezer
                     forintra jöttek a darazsak. Jöttek a zsandárok, mint a jégeső. Kis Bácsival,
                     a
                  cimborámmal, aki Pataki néven Sobri bandájában, Ballangi néven
                     Babájnál is szolgált: tizenegy napig feküdtünk egy lábnyi vízben a fűzfabokrok
                     között egy tiszai szigeten. Ha nincs Szűcs István, a matyhidi csárdás: bizony
                     éhen veszünk. Pedig az ő kocsmájában is negyven katona tanyázott, Rózsa
                     Sándorra várván. Mikor a katonák lefeküdtek, Szűcs uram kilopakodott hozzánk
                     csónakon a szigetbe, és ellátott ennivalóval.
               </p>
					<p>
                     A jegyző:
                  No, majd ezt a gazembert is elküldöm egy darab időre a pokolba, ha
                     elém kerül. Nehéz életű ember volt?
               </p>
					<p>
                     Sándor:
                  Nem az; csak nem állhatta az Ábrahám úrhatnám viselkedését. Ha már
                     kapcabetyár valaki, ne adja az úrfit. A tizenegyedik napon, mikor göthösek
                     voltunk Kis Bácsival a Tisza-víztől, jön Szűcs uram nagy örömmel: a környéken
                     van Besszen. Elvezetett a szőlőjébe, ott én elbújtam egy nagy diófa mellé, Kis
                     Bácsi a présházba. Szűcs uram meg a diófához csalogatta Fodort. Akkor is olyan
                     hányiveti, gavalléros volt, hogy elöntött az epe. Vagy úr legyen valaki, vagy
                     betyár. A diófához ért Ábrahám, s akkor előugrottam. Megfogtam, és megcsavartam
                     a nyakán a kráglit, Kis Bácsi meg hátulról teperte le. Mikor a földön volt,
                     szőlőkaróval kapott annyit a fejére, amennyi elég volt neki. A holttestét aztán
                     feltűnő helyen, egy árok partján helyeztük el.
               </p>
					<p>
                     A jegyző:
                  Bizony ezért kötél jár, Sándor, a büntető törvénykönyv 134., 135.
                     és 136. paragrafusa szerint.
               </p>
					<p>
                     Sándor:
                  Igen ám, ha vállaltam volna. Kis Bácsival elbújtunk a bokrok közé,
                     és vártuk, hogy ki leli meg a holt betyárt. Elsőbb a közeli bojtárok vették
                     észre. Odagyülekeztek, nézegették a bevert koponyát. Egyszer csak szekérzörgés
                     hallatszik, jön Szécsi Mihály tanyakapitány Horgos felől Szegedre. “Ez az
                     Ábrahám Andris! - mondja a tanyakapitány. - Hívjátok a feleségét!” Elhívják az
                     asszonyt, az sír-rí, mint már ilyenkor szokás. Mi meg csendesen továbbálltunk
                     Kis Bácsival. Darab időre csend lett. Nem kergették Rózsa Sándort. Visszavonták
                     a csapatokat.
               </p>
					<p>
                     A jegyző:
                  Hát az ötvenhatodiki kemény, kutya telet hol töltötte kend?
               </p>
					<p>
                     Sándor:
                  Ürményházán, Csíz Mihály dohányosnál.
               </p>
					<p>
                     A jegyző:
                  Dohányos? Mind rovott múltú ember már az én időmben is.
               </p>
					<p>
                     Sándor:
                  Nem tagadom, a cimborának is volt egy kis vaj a fején. Három
                     keresztneve volt: Mihály, Jakab és Ádám. Azt vette fel, amelyik könnyebb volt.
                     Egy ajtót vágott a falba, az ajtó elé kukoricaboglyát rakott. A boglyában volt
                     az én szobám. Hat láb magas, hat láb széles. Még a felesége se tudta, hogy a
                     házuknál rejtőzöm. Azért ne is bántsák a szegény asszonyt. Kis Bácsi, akit ezen
                     a vidéken nem ismernek, faragómunkával
                  foglalkozott. Én meg szokásom szerint aludtam, pihentem,
                     gondolkozgattam.
               </p>
					<p>
                     A jegyző:
                  Tétlenkedett kend.
               </p>
					<p>
                     Sándor:
                  Olyan nagy tél volt, hogy a kutyáért is kár volt a kertben. A
                     varjú megdermedt, ha leszállott a kútágasra. Alszik ilyenkor a becsületes
                     ember. Aludtam én is három királyok napjáig. Akkor estefelé rám jött Huszka
                     János, az ürményházi bíró. De nem egyedül jött őkelme, hozott magával két
                     zsandárt meg lábra, kézre való vasat. Ezt már nem szenvedhettem.
               </p>
					<p>
                     A jegyző:
                  Se a vasat, se a zsandárt.
               </p>
					<p>
                     Sándor:
                  Se a bírót. Az öklével döngetni kezdte az ajtót, mint valami
                     zsivány. “Mit akartok, rablók?” - ordítottam, de a bíró csak tovább kopogott.
                     Elővettem a dupla puskámat. A konyha ajtón volt egy kerek lyuk, amelyen Csízné
                     a csirkéit szokta figyelni. A kerek lyukon kidugtam a puskacsövet, kettőt
                     lőttem, és a bíró elterült az udvaron. A zsandárok eszük nélkül mentek, amerre
                     a két szemük vitte őket. Kis Bácsival, Csízzel szánkára kaptunk, és a Tisza
                     felé hajtottunk. A sűrű éjszakában a folyóparti nádasokban húztuk meg magunkat,
                     mert a zsandárok a szánka nyomát követték. Egy hétig bujdostunk a téli
                     nádasokban, mint a farkasok.
               </p>
					<p>
                     A jegyző:
                  Ott nem lehet éhen halni, terem elég csík.
               </p>
					<p>
                     Sándor:
                  Ez volt a mi gondolatunk is. Léket vágtunk a nádas jegén, aztán
                     zsúpba kötöttük a
                  nádat, és virágos fejével leeresztettük a vízbe. A csík szalad a
                     lék felé, és teleragadt a zsúp akár könyöknagyságú csíkokkal is. Kis Bácsi még
                     ócska bundával is halászott. Egy hét múlva nyomot veszítettek az üldözők.
                     Deszkákon mentünk át az alig befagyott Tiszán. Másnap már Katona Pál tanyáján
                     voltunk Szeged alatt. Itt Csíz Mihály beállott béresnek a gazdához, Kis Bácsi
                     búcsút vett, nem szerette a tétlen életet. Fel is akasztották Szegeden, mikor
                     megfogdosták.
               </p>
					<p>
                     A jegyző:
                  Pofon ütötte a cigányhóhért, mielőtt az hozzáérhetett volna.
               </p>
					<p>
                     Sándor:
                  De nekem nagyon jót tett a nyugodalmas élet, habár Katonáné nagyot
                     változott azóta, mióta nem láttam. Nem hallgatott már a Jusztin névre, Ágnesnek
                     kellett őt szólítanom, ha azt akartam, hogy odafigyeljen. Katona koma is sűrű
                     szemöldöke alól nézegetett rám. Az a tízezer pengő, amely a fejemre volt tűzve:
                     az nem engedte békében aludni a komát meg a komámasszonyt, így aztán, mikor
                     tavaszodni kezdett, az időmet többnyire a szabadban töltöttem. A
                     kukoricagóréban, a halom tetején, ahonnan messzi vidékre beláthattam a vidéket,
                     vagy pedig a szalmakazalban, ahová a csípős éjszakák elől behúzódtam. Májusban
                     aztán, amikor már elfekhettem a vetés között, egy nyúl okozta a vesztemet.
               </p>
					<p>
                     A jegyző:
                  A nyúl, amely keresztben fut az országúton, már sok utasemberre
                     hozott szerencsétlenséget.
               </p>
					<p>
                     Sándor:
                  Ez másféle nyúl volt, nem szaladt se keresztbe, se hátrafelé,
                     hanem egyenesen nekem futott, amint ott heverésznék a derékig járó
                     rozsvetésben. Két szegedi vadász, két pusztai kerülő kergette a nyulat. Az
                     egyik volt Szeyff Károly volt zsandár, a másik Müller Károly volt katona: -
                     cserepár kutyák, akik Szeged város cselédei lettek. Jól megjegyeztem a napot,
                     1857. május 9-én úgy délutáni időben jött rám a két vadász.
               </p>
					<p>
                     A jegyző:
                  Tán nem védekezett kend?
               </p>
					<p>
                     Sándor:
                  Dehogyisnem. Egy-egy karabély mindegyik kezemben, a vállamon dupla
                     puska, amint álmomból felriasztottak. Talán éppen az álmosságom okozta, hogy
                     nem talált a két lövésem, amit a nyulászókra küldtem. Szeyff és Müller kocsira
                     ugrottak, és lóhalálban hajtottak Király György tanyája felé. Én pedig
                     bosszúságomban azt gondoltam, hogy Katona komám küldte rám a két vadászt, tehát
                     egyenesen az ő tanyájára siettem. Katona komám érezte, hogy baj van:
                     vasvillával várt, birokra kelt velem. Véletlenül elsült az egyik karabélyom,
                     amely a földre gyűrt Katona Pált kezén-lábán találta. A lövésre egy nagy
                     fejszével előjött Ágnes, és hátulról nyakszirten sújtott. Elesett, holt ember
                     lettem. Mire magamhoz tértem, már megkötöztek a szomszédok, akikért Malatinszky
                     Erzsébet nevű, tizennégy éves leányt futtatta el Ágnes. Ott állottak felettem a
                     szomszédok: Négyökri József tanyabirtokos, Katona Mihály, Király Mátyás, Katona
                     József, Szepsi Péter. Mondtam nekik, jobb lesz, ha elengednek, mert ha fogságba
                     visznek, elmondom, hogy Katona Pál hol ásta el a magyar Szent Koronát.
               </p>
					<p>
                     A jegyző:
                  Elmondta ezt a kend eleget, de hiába ástak utána.
               </p>
					<p>
                     Sándor:
                  Nem hallgattak rám. Éjfélkor négy kocsikísérővel, lovas emberekkel
                     Szegedre kísértek. Ott másfél esztendeig ültem, most pedig itt vagyok a
                     büntetésemért.
               </p>
					<p>
                     A jegyző:
                  Menjen vissza kend a földre a cs. kir. budai országos törvényszék
                     elé, annak van még kenddel számolnivalója, mielőtt az égi bíróság elé
                     kerülne.
               </p>
					<p>
                  Rózsa Sándor vállát a helytartósági börtönben megrázta a
                     porkoláb.
               </p>
					<p>
                  - Keljen már kend! Várja a törvényszék kendet.
               </p>
				</div>
				<div type="chapter">
					<head>
                  Búcsú a szabadságtól, a cimboráktól
                </head>
					<p>
                  1859. február 15-én, egy keddi napon állították Rózsát bírái elé.
                     A szegedi tanyákon, ahol vallásos nép lakik, tudják, hogy a kedd Szent Antal
                     estéje. Vajon a haramjának is ez lesz-e estéje?
               </p>
					<p>
                  A cs. kir. budai országos törvényszék II. tanácstermében gyűlt
                     össze a bíróság. A hallgatóság már napokkal előbb megostromolta belépőjegyekért
                     a törvényszék elnökét. A legelőkelőbb urak és hölgyek jöttek el megnézni a
                     híres alföldi haramját.
                 </p>
					<p>
                   Külön asztalt állítottak fel a teremben a cs. kir. hivatalos lap,
                     a Budapesti Hírlap szerkesztőinek, Nádaskay Lajos és Kecskeméthy Aurél
                     uraknak.
               </p>
					<p>
                  Rózsa Sándort a terembe vezetik. “Elég izmos, de középtermetű,
                     minden feltűnőség nélkül parasztember” - írják a szerkesztők asztalánál.
               </p>
					<p>
                  “A hangja feltűnően vékony” - jegyzi fel később a kihallgatás
                     alatt Kecskeméthy Aurél.
               </p>
					<p>
                  (Talán ez a vékony hang okozta, hogy a hölgyek csakhamar unatkozni
                     kezdtek, és alig figyeltek a tárgyalásra.)
               </p>
					<p>
                  “Arca tojásdad alakú, barna, de most kissé halovány, nagy, beszélő
                     szemei inkább jóindulatot mutatnak, csak néha látszik meg bennük az ólálkodó
                     szenvedély” - folytatja a hírlapíró.
               </p>
					<p>
                  Az elnök, Szekrényessy Endre, egy táblabíróvilágból való öregúr
                     elfoglalja helyét. Limbacher György cs. kir. államügyész kibontja a vádlevelet.
                     A három védő: Gozsdu Manó (későbbi kúriai tanácselnök), Balázsy Aurél pesti és
                     Kanócz János budai ügyvédek figyelőállásba helyezkednek. Nehéz dolog, de teher
                     alatt nő a pálma - mondották az akkori ügyvédek.
               </p>
					<p>
                  Limbacher ügyész a Rózsa Sándor személyi adatainak kihallgatása
                     után belefog felolvasásába. Ugyanazokat a vádakat hozza fel, amelyeket
                  Rózsa Sándor álmában a peleskei nótáriusnak bevallott.
               </p>
					<p>
                  - Tagadom - felel éber állapotában a haramja.
               </p>
					<p>
                  És ugyanezt ismétli minden vádpont után.
               </p>
					<p>
                  Az ügyész felolvasása után az öreg Szekrényessy elnök veszi
                     munkába a haramját:
               </p>
					<p>
                  - Rózsa Sándor! Hallá a cs. kir. államügyész úr vádjait?
               </p>
					<p>
                  - Tartalma e vádaknak ugyanaz, amely önnek a vádhatározat és a
                     vádirat kihirdetése alkalmával tudomására hozatott.
               </p>
					<p>
                  - Önnek híre csaknem húszéves. Neve felette rossz hangzással bír
                     az országban.
               </p>
					<p>
                  - Ne remélje, hogy csak tagadnia kell a vakmerő bűntényeket, a
                     tanúk százaival fogom szembesíteni.
               </p>
					<p>
                  - Itt az ideje, hogy bebizonyítsa, miszerint éppen olyan bátorsága
                     van a bűntényeket bevallani, mint azokat elkövetni.
               </p>
					<p>
                  - Most üljön le, és figyeljen! A cs. kir. ügyész úré a szó.
               </p>
					<p>
                     A cs kir. ügyész:
                  Sorra kerül idősb Meszes Péter, idősb Meszes János, Ábrahám János,
                     Csizmás József, Kerekes Lázár és Selymes Mihály ellen elkövetett súlyos testi
                     sértés, amely a büntető törvénykönyv 154., 155. és 156. paragrafusaiba
                     ütközik.
               </p>
					<p>
                  Rózsa Sándor a vádlottak padjáról a hallgatóságot figyeli a
                     terjedelmes felolvasás alatt. Jobban tudja ő azt, mint az ügyész, hogyan
                     történt a szegedi gazdák megkorbácsolása.
               </p>
					<p>
                  A vádlott háta mögött azt kérdi az egyik hölgy a
                     szomszédjától:
               </p>
					<p>
                  - Mondd, kedves Elzám, megvettétek már a jegyet a ma esti álarcos
                     lövészbálra a Nemzeti Színházba?
               </p>
					<p>
                  - Mi ma este a Carré-cirkuszba megyünk. Ma mutatkozik be a híres
                     műlovarnő: Carré Katica - felel a szomszéd.
               </p>
					<p>
                  Egy oldalszakállas, tekintélyes úr így szól nem kevésbé
                     tekintélyes külsejű barátjához Rózsa Sándor háta mögött:
               </p>
					<p>
                  - Mitterdorfer János Kishíd utcai boltjában tegnap óta valódi
                     elbai halikrát és nantes-i ájókat árulnak. Bevásároltam.
               </p>
					<p>
                  - Magam is oda megyek, ha ennek az unalmas tárgyalásnak vége
                     lesz.
               </p>
					<p>
                  Fekete kalapos öreg asszonyka súgja a sarokban a
                     szomszédnőjének:
               </p>
					<p>
                  - Figyelni kell a kislutrit, amelyik nap ezt a rablót
                     felakasztják. Az akasztásnak külön szerencsés számai vannak Budán, Linzben és
                     Triesztben.
               </p>
					<p>
                  Két delnő, akik lornyettjüket nem veszik le Rózsáról:
               </p>
					<p>
                  - A pesti városi színházban ma este a híres ötfelvonásos posse-t a
                     Glück
                     Missbrauch és Rückkehr
                  -tet játsszák.
               </p>
					<p>
                  - Mi holnap a
                     Székely leánya
                  című operához megyünk.
               </p>
					<p>
                  Piros arcú, nyugalmazott katonatiszt külsejű úriember a kék
                     kabátos szomszédjához:
               </p>
					<p>
                  - Karl az Arany Palackhoz címzett sörházát már áthelyezte a Kishíd
                     utcából a Váci utcába. Legjobb lesz ott vacsorázni.
               </p>
					<p>
                  - Hallom, hogy ifjabb Bosco, a bűvész is odajár, és mindenféle
                     tréfákat követ el a vendégekkel.
               </p>
					<p>
                  Két gyanús “úriember” így susog a haramja tárgyalásán:
               </p>
					<p>
                  - Káposztázzál ebbe a spizibe, és gyertyázd magad körül, hogy
                     stokkol-e bent fejes, mert engem hipiselnek. Csak még ma almával bukjam. Holnap
                     már lesz mótér, és plédizhetek.
               </p>
					<p>
                  - Adja isten, hogy a mai betiplizés öregen süljön ki.
               </p>
					<p>
                  - De pajtás, alma hadora annak a rajcsosnak, akit bent fogunk
                     levírozni, különben elszliácsolják mázinkat. És a triplizésnél kapadonálunk.
                     Akkor pedig tréfik lennénk, és a mázsákra menő kuasztot...
               </p>
					<p>
                  Erre már elmosolyodott Rózsa Sándor. Itt vannak tehát a teremben a
                     pesti tolvajok is, akiknek nyelvét ő értette.
               </p>
					<p>
                     Az elnök:
                  Van valami észrevétele, Rózsa Sándor?
               </p>
					<p>
                     Rózsa:
                  Igen is, nem is. Idősebb Meszesek majd megmondják, én voltam-e az,
                     aki őket a szegedi tanyákon bántalmazta. De azt már kikérem magamnak, hogy a
                     bűnjelek közé ötven töltényt tegyenek, amikor nekem sohasem volt ötven
                     töltényem!
               </p>
					<p>
                  Az elnök előszólítja Kirner pesti főlövészmestert,
                     fegyverszakértőt.
               </p>
					<p>
                  Kirner kijelenti, hogy mind az ötven töltény a Rózsánál talált
                     fegyverhez való.
               </p>
					<p>
                     Az elnök:
                  Most megdorgálom önt, hogy a törvényszékről azt merte
                     feltételezni, hogy hamis bizonyítékokat alkalmaz.
               </p>
					<p>
                     Rózsa:
                  Nem a törvényszéket gyanúsítottam, hanem a parasztokat, akik a
                     bűnjeleket beszolgáltatták. Ország-világ előtt kimondom:
                     csak egy rablást bizonyítsanak rám, én kész vagyok
                        meghalni!
               </p>
					<p>
                     Az elnök:
                  Ezek után álljon elő idősebb Meszes János. Ráismer-e a vádlottra,
                     aki 1857 Mária neve napján a Kónai-tanyán három fertályóráig korbácsolta?
               </p>
					<p>
                     Idősebb Meszes
                  (Őszbe borult, flegmatikus, de ravaszdi magyar, nem bírja kiállani
                     Rózsa fenyegető tekintetét. Szemlesütve feleli): Régen volt az, tekintetes
                     törvényszék, mi már elfelejtettük.
               </p>
					<p>
                     Az elnök:
                  Nem azt kérdeztem. Ez az ember volt, aki magát bántalmazta?
               </p>
					<p>
                     Idősebb Meszes:
                  Valamivel kövérebb volt... Ez - nem volt.
               </p>
					<p>
                  Az elnök sorban előszólítja Meszes társait.
               </p>
					<p>
                     Ábrahám János:
                  Szőkébb volt.
               </p>
					<p>
                     Csizmás József:
                  Pandúrruhában volt. Hogyan ismerném meg?
               </p>
					<p>
                     Ábrahámné:
                  Csókos bajsza volt, nem mint ennek.
               </p>
					<p>
                     Az elnök:
                  Tehát nem ismerik fel kendtek?
               </p>
					<p>
                     Fenyves Mihály
                  (csendesen): Még csak egy vidéken se születtek.
               </p>
					<p>
                  Rózsa Sándor lehunyja villámló szemét, és dacosan ismétli:
               </p>
					<p>
                  - Csak egy rablást...
               </p>
					<p>
                     Az elnök:
                  Gyerünk tovább, ügyész úr.
               </p>
					<p>
                  A tárgyalóterem hallgatósága már nem tölti az időt haszontalan
                     fecsegessél; mindenki feszülten figyel a különös emberre, aki szeme
                     villámaival, érces hangjával, vakmerő magatartásával hatalmába keríti nemcsak a
                     szemközt álló tanúkat, hanem a közömbös hallgatóságot is.
               </p>
					<p>
                  A paraszti öltözetben, a gatyaszárban, kopott csizmában, a foltos
                     kabátban egy eddig sohasem látott emberi lény jelenik meg a cs. kir. bíróság
                     kisúrolt, gödrös pádimentumán.
               </p>
					<p>
                  Így állhatott szemközt Lucifer a Teremtővel, amikor a tagadást
                     hirdette, mint ez az ember áll szemközt bíráival.
               </p>
					<p>
                  Mintha egy idegen jött volna időközben annak a helyére, akit
                     fertályórával előbb megvasalva, meggörnyedten, jelentéktelenül a börtönőrök ide
                     bevezettek.
               </p>
					<p>
                  Idegen ember - aki jött abból a tartományból, ahol a félelmet nem
                     ismerik.
               </p>
					<p>
                  Termete kiegyenesedik, amint összefont karral áll bírái előtt.
                     Vélnéd ijesztő kútágas ő az alföldi őszi éjszakában, vagy pedig megtermett
                     akácfa, amely alatt a halál szokta megkötni lovát. A szeme úgy forog végig a
                     termen, mint az ördögszekér a pusztán. Vihar van a hangjában, karikás ostor a
                     nyaka hátraszegése, ördöngösség az arcának játéka.
               </p>
					<p>
                  Ezt az embert boszorkányok dajkálták, gonosz pusztai kísértetek
                     nevelték, ölyvek és kányák tanították beszélni, kormos nyakú bikák lépni,
                     állani.
               </p>
					<p>
                  Erős és dacos volt, hogy minden szemnek rája kellett szegeződni,
                     mint valami vőlegényre. Ez volt Rózsa Sándor legszebb napja!
               </p>
					<p>
                  Aztán jöttek sorban a beidézett tanúk.
               </p>
					<p>
                  Öreg juhászemberek, mintha a betlehemes játékból léptek volna
                     ki.
               </p>
					<p>
                  Rakonczai Ferenc, Kakar-Varga János, Mucsi Ferenc
                     hódmezővásárhelyi illetőségű gulyások, akiktől Rózsa Sándor tizenhárom darab
                     marhát elhajtott, csak a kolomposokat hagyván vissza.
               </p>
					<p>
                  Hosszú hajú, őszülő, időmart arcú emberek, akik odakünn a szabad
                     életben nem félnek a garabonciástól sem - itt, a törvény előtt pedig tétovázva
                     állanak.
               </p>
					<p>
                  - Ráismernek önök Rózsa Sándorra? - hangzik az elnök szava.
               </p>
					<p>
                  A gulyások között a legöregebb Kakar-Varga. Ő néz rá Rózsára azzal
                     a napra néző két hegyes szemével, amely száz tulok közül is megismeri a magáét
                     vagy a másét.
               </p>
					<p>
                  “Te voltál az, rabló!” - mondja a gulyás szeme.
               </p>
					<p>
                  De Rózsa oly félelmetesen néz vissza, mint az oroszlán.
               </p>
					<p>
                  - Megkövetem: régen volt az! - bizonytalankodik a gulyás. - Göndör
                     volt még akkor a hajam, mint a réce farka.
               </p>
					<p>
                  - Nem az ön haját kérdeztem. Ez a Rózsa Sándor?
               </p>
					<p>
                  - Ilyenforma volt, de mintha görbébb lett volna a nyaka, a válla.
                     Nem volt az, kérem, egyenes ember.
               </p>
					<p>
                  A gulyások láthatólag megkönnyebbülnek, amikor elkövetkezhetnek a
                     cs. kir. törvényszék és ama villámló szemű vádlott elől.
               </p>
					<p>
                  Most Száryra, az egykori katonára kerül a sor, aki golyót kapott
                     Rózsa Sándortól, mikor társaival körülvette a Tari-tanyán.
               </p>
					<p>
                  A katona nem tud, csak lengyelül. Előhívatik Goliembovszki cs.
                     kir. hivatalnok, lengyel tolmács. A tolmács stuccer férfiú, ki élvezi a
                     közszereplést, epedő pillantásokat vet a hallgatóság hölgyei felé, fontoskodik,
                     okoskodik - még huszonöt év múlva is erről a napjáról fog beszélni az Arany
                     Palack asztaltársaságának. Végül az elnök türelmetlenkedik:
               </p>
					<p>
                  - Mit akar a katona?
               </p>
					<p>
                  - Háromszáz pengő forint fájdalomdíjat - jelenti Goliembovszki. -
                     És hajlandó letenni az esküt. De előbb a pénzt kéri.
               </p>
					<p>
                  Napok óta tart a tárgyalás.
               </p>
					<p>
                  Rózsa napról napra egyenesebb tartással áll bírái előtt. Kezd a
                     dolgában biztos lenni. Nemigen kaphat ő itt nagyobb büntetést, mint néhány évi
                     börtönt. Azután pedig jaj lesz azoknak, akik őt elárulták.
               </p>
					<p>
                  A harmadik napon egy úriasszony, aki hajfestés céljából délelőtt
                     tizenegy órára volt odarendelve a Kishíd utcai fodrász boltjába, elejti a
                     törvényház kapujánál a veres színű belépőjegyét. Nem nyúl utána. A hajfestés
                     órákig tart. Úgysem jöhet vissza a tárgyalásra.
               </p>
					<p>
                  A törvényház kapujában napok óta ácsorog egy Szűz Mária-képű,
                     paraszti viseletű asszony. Ez észreveszi az elejtett jegyet. Utánakap, mintha
                     valami kincset talált volna. Azután lélekszakadva futamodik felfelé a lépcsőkön
                     a második emeleti tárgyalóteremig. A jegy felmutatására megnyílik az ajtó...
                     Veszelka Juliska odabent van a teremben, ahol Rózsa Sándor sorsa felett
                     döntenek.
               </p>
					<p>
                  A bírák előtt éppen Katona Pálné áll.
               </p>
					<p>
                  Fekete ruhás, szikár, sötét képű nő, akinek arcáról elhervadt
                     nemcsak a tavasz mosolygó virága, de nem nyílt ki azon az őszidő jóságos
                     kikericse sem. A pergamenné fonnyadt ajkak közül végzetesen, keményen kopognak
                     a szavak, mint a harkály a téli erdőben.
               </p>
					<p>
                  Rózsa Sándor lesüti oroszlánszemét a rideg szobor előtt, mintha
                     végzetét látná maga előtt. A sovány, kiaszott asszony pedig a bosszúállás
                     kegyetlen hangján felelget az öreg elnök kérdéseire.
               </p>
					<p>
                  - Ön özvegy?
               </p>
					<p>
                  - Igen. Ez az ember tett özveggyé. Az ő golyója ölte meg Katona
                     Pált.
               </p>
					<p>
                  - Ön juttatta a hatóság kezére?
               </p>
					<p>
                  - Igen. De előbb arcul ütöttem.
               </p>
					<p>
                  - Még előbb?
               </p>
					<p>
                  - Fejszével tarkón vágtam.
               </p>
					<p>
                  - És még előbb nem volt önök között barátság?
               </p>
					<p>
                  - Ezzel? A nyomorulttal? - mondá végtelen megvetéssel, gyűlölettel
                     Katonáné.
               </p>
					<p>
                  Az elnök öregurasan, csendeskésen beszél:
               </p>
					<p>
                  - Nézze, Ágnes fiam, mi ennek az embernek az egész múlt életét
                     keressük itt a törvényszék előtt. Azért kell tudnunk, hogy nem volt-e valami
                     barátság valamikor maguk között.
               </p>
					<p>
                  Az asszony szemrebbenés nélkül felel:
               </p>
					<p>
                  - Igaz, hogy nálunk lakott, de én mindig utáltam. Utáltam akkor
                     is, amikor ajándékot hozott, akkor is, mikor megcsókoltam. Olyan volt ő a
                     házunknál, mint valami csúnya beteg, akinek jobb
                  lenne már a föld alatt. Most pedig azt akarom, hogy megbűnhődjék,
                     mert az uramat a másvilágra küldte.
               </p>
					<p>
                  - Nincs valami megjegyzése, Rózsa Sándor? - fordul most az elnök a
                     vádlott felé.
               </p>
					<p>
                  Az fel sem emeli a fejét.
               </p>
					<p>
                  - Nincs megjegyzésem.
               </p>
					<p>
                  Ettől a szótól aztán elönti az indulat azt a szoborkemény
                     asszonyt. Felvijjog, mint a vércse. A két karját a levegőbe emeli. A szeme
                     karikába forog.
               </p>
					<p>
                  - Kendnek nincs megjegyzése? Kendnek, akinek enni adtam, akit a
                     szoknyám alatt rejtegettem? Most nincs megjegyzése?
               </p>
					<p>
                  Rózsa földre szegett fejjel áll.
               </p>
					<p>
                  - Feleljen, Sándor bácsi! - sivalkodik fel most egy asszonyhang a
                     hallgatóság felől, mint valami kétségbeesett könyörgés.
               </p>
					<p>
                  A fejek hátrafordulnak, az elnök csendet parancsol. Zavar,
                     izgatottság.
               </p>
					<p>
                  - Ki volt az?! - harsogja az elnök.
               </p>
					<p>
                  A porkolábok, börtönőrök céltalanul ingadoznak a helyükön. Egyik a
                     másiktól várja, hogy a tettest előteremtse.
               </p>
					<p>
                  De Rózsa Sándor megismerte azt a hangot: a Veszelka Juliskáét.
                     Lassan, mintha óriási erőfeszítésébe kerülne, leemeli válláról azt a mázsás
                     terhet, amit az asszonnyal való szembesítés nyomott rá. Kiegyenesedik, mintha
                     bilincsek hullanának róla. Fejét felfelé emeli, és mikor az egy vonalnyira ér
                     az átokáradat vízszintjével - amely áradatban odáig elmerült -, fejét Katonáné
                     felé fordítja.
               </p>
					<p>
                  - Cudar voltál, Jusztin, az is maradsz - mondja mély férfiúi
                     megbántással. Aztán hátat fordít annak a megvadult nőnek, aki a tíz körmével
                     akar rárohanni ott a bíróság előtt, hogy a katonák alig bírják megfékezni.
               </p>
					<p>
                  Még átkozódik akkor is, midőn kifelé vezetik az ajtón.
               </p>
					<p>
                  A hallgatóság között valaki csendesen zokog. De ezért nem szoktak
                     kizavarni senkit.
               </p>
					<p>
                  Egy pápaszemes, nőkben örökre csalódott vénemberke kajánul mondja
                     a hallgatók között a szomszédjának:
               </p>
					<p>
                  - Ez még érdekesebb volt, mint Ubrik Borbála, a krakkói apáca
                     története. Mert ezt legalább láttuk.
               </p>
					<p>
                  A következő, keddi napon hirdette ki a cs. kir. bíróság az
                     ítéletét.
               </p>
					<p>
                  Rózsa Sándort rablógyilkosságért, gyilkosságért, rablásért
                     kötél általi halálra ítéli
                  a törvény.
               </p>
					<p>
                  Az öreg elnök úr pápaszemén át keresgéli az írás betűit, dióként
                     kopognak a paragrafusok szájából, lengedezik nagy Haynau-bajsza, amint
                     lélegzetet vesz a folytatáshoz - Rózsa Sándor arcmozdulás nélkül, karba font
                     kézzel, rideg, figyelő tekintettel áll helyén. Úgy hallgatja az ítélet
                     indokolását, mint aki már nem is ért emberi szavakat, csak azokat a másvilágias
                     jeladásokat, amelyeket a bútorokban percegő szú szokott mondani a haldoklónak.
                     Az ő szúja egy bitófában percegett. De nem kellett magán erőt vennie, hogy
                     keménynek, elszántnak, határozottnak mutassa magát. Csak az igazi természetét,
                     a hajlíthatatlant, a kegyetlent kellett elővennie.
               </p>
					<p>
                  Tizenkét órát harangoztak a budai tornyokban. A harangok a mai,
                     keddi ebédekről: füstölt húsos lencsékről, a kolbászos káposztákról és a
                     farsangi fánkokról hoztak híradást a jó magaviseletű polgároknak - mert éppen
                     február 22-ik napját írták 1859-ben, amikor a polgárok még rendet tartottak, és
                     harangszóra ültek az asztalhoz.
               </p>
					<p>
                  De ugyanazok a csicseri borsóról, vadlencséről énekelgető harangok
                     Rózsa Sándornak a halálos ítéletét hirdették. Hirdették fásultan, egykedvűen,
                     közömbösen, mint a világ fennállása óta a bűnösöknek.
               </p>
					<p>
                  Senki se fog kisebb étvággyal ebédelni a városban, mert Rózsa
                     Sándort kötélre ítélték.
               </p>
					<p>
                  Csak az országos törvényszék kapujából nem mozdul három fekete
                     ruhás, paraszti külsejű asszony még akkor sem, amikor a hallgatóság már
                     leözönlött a teremből. A dámák arcai felhevültek, mintha színházi előadásról
                     jöttek volna, az urak kritizálják az elnököt, a vádlottat, a védőket.
               </p>
					<p>
                  - Vajon húznak-e a budai kislutriban azon a napon, amikor Rózsa
                     Sándort akasztják? - mondja a cvikkeres öregasszonyka a barátnőjének.
               </p>
					<p>
                  A fekete ruhás asszonyok közül az egyik, Bobó Katalin, azt mondja
                     a társnőinek:
               </p>
					<p>
                  - Hazamegyek, és elmondom a fiaimnak, hogy éppen olyan kemény
                     emberek legyenek, mint amilyen az apjuk volt. Betyár gyereke nem lehet más,
                     mint betyár.
               </p>
					<p>
                  A másik asszony, Katona Pálné ezt sziszegi:
               </p>
					<p>
                  - Én pedig megkeresem azt a dombot, ahová az akasztófát állítják.
                     És nem mozdulok onnan, amíg Rózsa Sándort függve nem látom.
               </p>
					<p>
                  Veszelka Juliska, a harmadik asszony ezt mondja:
               </p>
					<p>
                  - Én az ölembe veszem a kislányomat, és megkeresem, hol a
                     legmélyebb a Tisza.
               </p>
					<p>
                  És elindultak három különböző irányba. Vajon ki fog közülük
                     leghamarabb célhoz élni?
               </p>
				</div>
				<div type="chapter">
					<head>
                  Rózsa Sándor estéje
               </head>
					<p>
                     - Azt írják meg Ferenc Józsefnek, hogy én voltam az, aki
                        legényeimmel Szeged és Félegyháza között a kocsiját kísértem! -
                  ezzel a szóval búcsúzott Rózsa Sándor három védőügyvédjétől.
               </p>
					<p>
                  Gozsdu Manó hazament Szegedre, ahol évekig kapta a
                     szemrehányásokat titokzatos emberektől Rózsa Sándor elítéltetése miatt, hogy a
                     paprikás
                  hal szálkája is csaknem a torkán akadt a jeles ügyvédnek. Nem is
                     maradt sokáig Szegeden, Pestre kívánkozott.
               </p>
					<p>
                  Balázsy ügyvéd úr, mint afféle megcsontosodott agglegény,
                     esernyőjével átkormányozta magát a Lánchídon, és mérgében összeveszett Carl
                     egész korcsmájával. Végül kijelentette, hogy nem jön többé ebédelni az Arany
                     Palackba, mert ott örökös a léghuzam.
               </p>
					<p>
                  De Kanócz János, a fiatal budai fiskális, annál inkább szívére
                     vette Rózsa Sándor figyelmeztetését. Szép kaligrafikus betűkkel megírta a
                     kegyelmi kérvényt a császárhoz, beadta azt a budai helytartósághoz, és aztán is
                     mindennap feljárt tudakozódni a Várba: vajon nem érkezett-e válasz az
                     instanciára?
               </p>
					<p>
                  Egy reggel aztán nagy kiáltozással fogadta Antal Sándor, a
                     helytartósági skriba:
               </p>
					<p>
                  - Staféta jött Bécsből. Kegyelem Rózsa Sándornak!
               </p>
					<p>
                  Ferenc József nem felejtette el az alföldi utazást!
               </p>
					<p>
                  Hogyha a halálraítéltnek vannak álmatlan éjszakái: Rózsa Sándor
                     nem ismerte az álmatlan éjszakát.
               </p>
					<p>
                  Azt mondják, hogy az elmebetegek kívánnak mindig aludni. Nem
                     csoda, hogy valamely újabb kori pszichiáter kisütné Rózsa Sándorról, hogy
                     tébolyodott elméjű volt. Nemcsak az éber állapotban elkövetett cselekedetei, de
                     örökös alvása se volt normális. Őróla el lehetett mondani, hogy életének nagy
                     részét átaludta. Aludt a budai börtönben a halálbüntetés álomriasztó gondja
                     alatt. Alig tudta kidörzsölni az álmot a szeméből, mikor Kanócz ügyvéd úr
                     megérkezett a kegyelem hírével.
               </p>
					<p>
                  Aludt Péterváradon, ahová Budáról szállították. De aludt Kufstein
                     várában is, amely helyet, mint legjobban őrizettet, véglegesen kijelölték arra
                     a célra, hogy benne Rózsa Sándor kitöltse életfogytiglan való börtönre
                     átváltoztatott ítéletét.
               </p>
					<p>
                  A legnagyobb torony volt a kufsteini várban Rózsa Sándor
                     börtöne.
               </p>
					<p>
                  Nem öltöztették rabruhába. Subájában, pusztai viseletében foglalta
                     el helyét - csak éppen egy ötvenfontos golyót kovácsoltak a lábára. Ameddig
                     annak a golyónak a lánca tartott, addig léphetett börtönében a rab. De
                     nemsokára észrevették, hogy Rózsa Sándor oly könnyedén vonszolja magával az
                     ötvenfontost, mint valami rossz patkót, amely a csizmájáról leszakadt. Akkor
                     aztán lyukat fúrtak a sziklafalba, karikát erősítettek bele, és a karikát
                     láncolták a haramja lábához. Azt a falat Rózsa Sándor se bírta elmozdítani a
                     helyéről.
               </p>
					<p>
                  Hát leterítette a subáját, és ráfeküdt, mint a pásztorok
                     ivadékához illik: feküdt csendesen, mozdulatlanul. Az égboltozat csodái helyett
                     a pókok járását-kelését tanulmányozta.
               </p>
					<p>
                  S így múlt el kilenc esztendő.
               </p>
					<p>
                  Kilenc csillagot a Fiastyúkban, kilenc barmot a pusztán akármelyik
                     bojtár megszámlálhat. De ahhoz Rózsa Sándor idegzete kellett, hogy kilenc
                     esztendeig a másik oldalára se forduljon.
               </p>
					<p>
                  A kilencedik esztendőben aztán sétálgatni kezdett valaki a budai
                     generálisok rétjén, amit ama Martinovics óta mondanak a Vér mezejének is,
                     sétálgatott ez a valaki a királyi várból a városmajori nagy hársfáig, ahol a
                     Kochmeister-féle villában megpihent a séta után: egyelőre még a magyar királyné
                     szíve alatt volt a kis jövevény, aki kis kezével kegyelmet hozott annyi szegény
                     magyar rabnak, közöttük a konok Rózsa Sándornak.
               </p>
					<p>
                  Mária Valériának hívták a leánykát, akinek világrajövetelekor
                     Ferenc József kőkemény szíve megenyhült, és százszámra írogatta alá a
                     kegyelmező iratokat, amelyeket Andrássy Gyula gróf miniszterelnök terjesztett
                     elébe.
               </p>
					<p>
                  Rózsa Sándornak kufsteini szabadulása után első útja Budára volt:
                     Andrássy Gyulához.
               </p>
					<p>
                  - Csak mondják meg a nagyúrnak, hogy Kufsteinből van itt Rózsa
                     Sándor - mondta a görnyedt vállú, fakó arcú subás ember a miniszterelnökség
                     nagy bajuszú portásának.
               </p>
					<p>
                  A kapus úgy megijedt e szóra, hogy csaknem a kapucsengőt húzta
                     meg, pedig annak megkondulása csak a házigazda tiszteletére jár ki.
               </p>
					<p>
                  (Híres ember volt már akkor Rózsa Sándor. Könyvekben, füzetekben
                     árulták a kalandosságait szerte Magyarországon.)
               </p>
					<p>
                  - Hát csak üljön kelmed itt a kapu alatt, mindjárt jön a kegyelmes
                     úr.
               </p>
					<p>
                  A subás ember aztán figyelő, lesben álló szemeivel elnézegette azt
                     a sok nagyurat, aki a palota lépcsőjén ki- és bejárkált. Ugyan micsoda
                     keresnivalójuk lehet az ilyen nagyuraknak, akik ekvipázson érkeznek, fejet hajt
                     előttük a szolgahad? Ő csak a legkisebb kéréssel jött ebbe a nagy vásárba.
                     Vajon lesz-e foganatja kérelmének?
               </p>
					<p>
                  Meg aztán mindenki olyan furcsán, hosszant megbámulja őt, akinek a
                     kapus csendesen a fülébe súgja, hogy ki is az a komoly subás ott a kapu alatt.
                     (Borravaló járt ki ezért a kapusnak. A kapusoknak akkor is nyitva volt a
                     markuk!) Rózsa Sándor csak tűrte a pillantásokat, mint az állatkertben valami
                     ritka vadállat.
               </p>
					<p>
                  Dél is elmúlott már, amikor táncos léptekkel lejött a piros
                     szőnyeges grádicson a cigányprímás képű Andrássy Gyula.
               </p>
					<p>
                  - Hallom, hogy itt van kelmed, Rózsa Sándor! Mi járatban van? -
                     kérdezte a gróf ott a kapu alatt attól a görbe vállú embertől, akire a kapus
                     rámutatott.
               </p>
					<p>
                  Vajon megtiszteltetésnek vette Rózsa Sándor, hogy a miniszterelnök
                     a kapu alá fáradt a kedvéért? Bizonyosan volt annyi esze, hogy kitalálja, a
                     gróf nem akarja a szobájába beengedni, azért jött elé.
               </p>
					<p>
                  Rózsa Sándor katonás állásban, kalaplevéve állott a gróf
                     előtt.
               </p>
					<p>
                  - Először is eljöttem megköszönni az irántam való jóságát. Továbbá
                     megkérni, hogy tartson meg ezután is pártfogásában. Tegyen meg zsandárnak a
                     szegedi földeken, kegyelmes uram.
               </p>
					<p>
                  - Hja, pandúrok maholnap nem lesznek - felelt Andrássy. - De majd
                     csak gondolok kendre, ha jól viseli magát.
               </p>
					<p>
                  - Bárány vagyok én már, kegyelmes főuram! - felelt megtörten az
                     egykori haramja.
               </p>
					<p>
                  Nagyurak ígérete nem mindig zsidó pénz! - tartja a régi mondás.
                     Tapasztalta ezt csakhamar Rózsa Sándor is, amikor a dorozsmai bírónál csaknem
                     hetenként bekopogtatott azzal a nesszel, hogy nem jött-e valami Budáról.
               </p>
					<p>
                  - Miféle levelet vár kend? - kérdezte egyszer a bíró.
               </p>
					<p>
                  - Andrássy levelét várom. Hivatalt ígért.
               </p>
					<p>
                  - Afelől alhatik kend.
               </p>
					<p>
                  Az öreg Rózsa Sándornak villant egyet a szeme.
               </p>
					<p>
                  - No, akkor meg is veszem azt a két lovat meg szekeret, amelyre
                     alkudoztam!
               </p>
					<p>
                  Megértette a bíró, hogy mit jelent az, ha Rózsa Sándor szekeret
                     meg lovat vásárol.
               </p>
					<p>
                  Azt hitték az emberek, hogy lejárt már az ideje a megszürkült
                     fejű, elnyűtt haramjának. Pedig akkor készülődött élete egyik legnagyobb
                     stiklijére.
               </p>
					<p>
                  Csak előbb meg kellett erősíteni a szívét a törvénnyel való új
                     csatához, mint a pálinkaivó gyűjti magában a bátorságot.
               </p>
					<p>
                  Elsősorban Bodó Katalint kereste fel szekerén a szegedi
                     tanyákon.
               </p>
					<p>
                  Öreg volt az egykori menyecske, mint a téli nap.
               </p>
					<p>
                  - Mi lett a gyerekekből, Kati?
               </p>
					<p>
                  - Elmentek tőlem. Lehet, hogy jó úton járnak, lehet hogy a
                     Mácsvánszky bandájába ugrottak.
               </p>
					<p>
                  Rózsa Sándor nagyot gondolkozott.
               </p>
					<p>
                  Útba vette a régi Katona-tanyát, ahol valamikor annyi esztendőt
                     eltöltött életéből.
               </p>
					<p>
                  A tanya helyén kormos falakat talált. Kóbor ebek kapartak a
                     szemétdombon. A szomszédok mondták el, hogy valaki bosszúból rágyújtotta özvegy
                     Katonánéra a ház fedelét, de olyankor, amikor az asszony is benne volt. Az
                     ajtót pedig kívülről bekötözték.
               </p>
					<p>
                  - Jó szerencse, hogy börtönben voltam akkor - dörmögte Rózsa.
               </p>
					<p>
                  - Maradt itt kendnek elég cimborája, akik tovább folytatták a
                     mesterséget - felelt Négyökri szomszéd a foga közül.
               </p>
					<p>
                  A legnehezebb útja a keceli csárdához volt. Fáradtak voltak a
                     lovak, a kerékabroncs is leválni készült. Pókhálós arcú vén banya a csárda
                     hamujában.
               </p>
					<p>
                  - Veszelka Juliskát keresem - kezdé Rózsa Sándor
                     bizonytalanul.
               </p>
					<p>
                  A vén banya kimászott a hamuból, és arrafelé mutatott, amerre
                     éppen a nap volt lebukóban.
               </p>
					<p>
                  - Addig menjen kend, amíg a Tiszáig ér. Ott megmondja a szél is,
                     hová lett Juliska meg a kislánya.
               </p>
					<p>
                  Erre csak felhördült Rózsa Sándor. Sok volt ez egy napra még az ő
                     szívének is. A vénasszony varjúkárogása elkísérte útjában.
               </p>
					<p>
                  Otthon a dorozsmai bíró vette elő:
               </p>
					<p>
                  - Miért vett kend szekeret, lovat?
               </p>
					<p>
                  - Ki vesz fel engem a szekerére? - felelt nagy elbúsultában az
                     egykori haramja, aki azelőtt nemigen kérdezett ilyent.
               </p>
				</div>
				<div type="chapter">
					<head>
                  Az utolsó stikli: a vonatrablás
               </head>
					<p>
                  - Maradt itt kendnek elég cimborája - mondta Négyökri
                     szomszéd.
               </p>
					<p>
                  Hát az igaz is volt, hogy Rózsa Sándor rövidesen belebotlott régi
                     cimboráiba.
               </p>
					<p>
                  Honnan jöttek elő megsárgulva, mint az őszi falevél; behavazva,
                     mint a titkokat rejtő sírhalmok? Egyszerre csak itt voltak!
               </p>
					<p>
                  Jöttek sugdolózva, mint az őszi eső, amely meg-megáll, mintha
                     lopakodó útjában akadályra bukkanna. Jöttek, mint a félénk vadgalambok, amelyek
                     Szent Mihály napja után csapatosan mennek az élelmük után. Jöttek, mint a
                     kísértetek a kémény háta mögül, az álmoskönyvből, az ótemetőből. Leverte őket a
                     szél a fatetőkről, ahová már régen felhurkolták magukat. Füst kesernyés szagát
                     hozták a szavukban, régi betyárok zsírját a csizmájukon, lekonyult
                     árvalányhajat a kalapjuk mellett...
               </p>
					<p>
                  Összeállott még egyszer a régi összeszokott banda. De vajon nem
                     remeg-e a kezükben a vonó? Van-e még ereje a rozsdás fokosnak? Tigriskarma a
                     szívnek?
               </p>
					<p>
                     Sándor bácsi
                  volt már valójában Rózsa Sándor, nemcsak a nép nyelvén, hanem
                     testileg-lelkileg megöregedett. Csak a szeme volt még a régi, amint a kivénült
                     betyárok felett szemlét tartott.
               </p>
					<p>
                  Még egyszer lóra szállott az öreg betyár - holott azokból a
                     csikókból, amelyek valaha ő alatta tanultak mórest: már kulacsok meg csizmák
                     lettek.
               </p>
					<p>
                  Lóra szállott a puszták fejedelme, hogy megütközzön azzal a
                     fekete, kormos ellenséggel, amely azóta tolakodott be a szabadságos pusztára,
                     amíg a börtönben sínylődött. A vonatot akkor építették fel Szeged környékén,
                     amíg Rózsa Sándor Kufsteinban ült.
               </p>
					<p>
                  Az indiánok a Vadnyugaton haragusznak így az ő mezőiken száguldó
                     vasútra, mint Rózsa Sándor gyűlölte a vonatot, amely egyszerre véget vet annak
                     a szépséges, korlátozatlan, szélvészgyors betyáréletnek, amelyben ő
                     felnevelkedett. S ezzel (öregségére tán annyira megjavult!) nem is a saját
                     kezére akart dolgozni, amikor a vonatrablást kifundálta, hanem bosszút akart
                     állni a vasparipán az egész betyárság nevében, amelynek végét a vonat
                     okozta.
               </p>
					<p>
                  A vonat gyorsabb, mint a betyárok lova. A vonat átmegy a Tiszán,
                     ha vashidat építenek alája; benyomul a kipusztított nádasok vidékére, és a
                     legmesszibb tanyaházakban is hallani félelmetes füttyét a sötét éjszakában. A
                     vonat félelmetes szörnyeteg, amely a szabad legelőkről elkergeti a szűz
                     méneseket, megvadítja a barmokat, ölre megy, és legyőzi a szilaj kivert bikát,
                     kiforgatja az egyszerű pásztorembert a maga valóságából, kormot és füstöt visz
                     oda, ahol eddig a pásztortüzek halkan lobogtak a csillagok alatt az Úristen
                     tiszteletére és a bujdosó betyárok útmutatójául.
               </p>
					<p>
                  A hajdani pogányság végét a kereszt jelentette. A magyar
                     betyárvilágnak befejezését az a vasúti hálózat, amellyel a mérnökök
                     elárasztották az országot. Tönkrement bele a nyergesújfalusi fuvaros, a
                     “gyors-paraszt”, belepusztult Rózsa Sándor az Alföldön minden
                     legénységével.
               </p>
					<p>
                  Tehát a vonatot kell eltenni az útból.
               </p>
					<p>
                  Az öreg vezér már nem akart embervért ontani; gyilkosság nélkül
                     kell a vakmerő tettet elkövetni. Ötvenöt gyűrű volt már az életfájában...
               </p>
					<p>
                  Luteránus arccal bejárta a vasúti vonalat ott Szeged és Kistelek
                     között. Bejárta nyári napokon, bejárta a beálló ősszel, amikor végre kiszemelte
                     azt a helyet, ahol a vonatot megtámadja.
               </p>
					<p>
                  Egy földbevágás van Kistelek alatt a vasúti pályán: két homokfal
                     között robog tova a vonat. Domb volt itt, amelyben a mérnökök utat ástak,
                  ahelyett, hogy megkerülték volna a dombot. Elhagyott hely, nem jár
                     erre más, mint a 4-es számú őrház baktere, akinek kötelessége a vonat
                     elhaladása előtt bejárni a síneket.
               </p>
					<p>
                  November 18-ika volt 1868-ban, amikor Rózsa Sándor tervével készen
                     volt.
               </p>
					<p>
                  A Szeged felől jövő személyvonat fél tizenkét órakor éjszaka
                     szokott erre a helyre érkezni. Rózsa Sándor hetedmagával lóra ült, amint az
                     éjszaka leereszkedett, és még egyszer végignyargalt a pálya mellett. A sűrű
                     őszi éjszakában csendes volt az egész vidék, csak a bakterházból szüremlett
                     valami világosság.
               </p>
					<p>
                  A betyárok csendben várakoztak egy nádasban, és az időt figyelték.
                     Az pedig múlott végzetesen, mint a homokórában hulldogál a porszem.
               </p>
					<p>
                  Valamivel tizenegy óra előtt felnyílott a bakterház ajtaja. Az őr,
                     egy kiszolgált katona, kézilámpással, vasvégű bottal indult el az egyik sínre
                     lépve, hogy majd a másik sínen jöjjön vissza.
               </p>
					<p>
                  Alig ért százlépésnyire az őrháztól, Rózsáék lóháton a kézilámpás
                     után nyargaltak. Két legény leugrott a nyeregből. Eloltotta a lámpást,
                     összekötözte az őrt, és az árokba dobta.
               </p>
					<p>
                  Ezután a kiszemelt helyre vágtattak.
               </p>
					<p>
                  No, most elő Csonka Peti cigány, aki a békés kovácsmesterséget
                     űzte, amíg Rózsa Sándor a börtönben üldögélt. Lovat patkolt, szekeret javított,
                     de most itt a sűrű éjszakában olyan szerszámokkal dolgozik, amilyent azelőtt
                     sohasem láttak
                  a kezében. Úgynevezett franciakulccsal húzogatta ki a talpfákból a
                     síntartó szegeket. Nyilván nem először dolgozott franciakulccsal a
                     cigánykovács, mert gyorsan ment a munka.
               </p>
					<p>
                  A sínpárnak csak az egyik felén emeltek el a helyéről egy
                     tízméteres sínt, mikor a távolban felhangzott a vonat dübörgése.
               </p>
					<p>
                  A haramják leugráltak lovaikról, és sorban felálltak azon a
                     helyen, ahol a vonatnak ki kell siklani.
               </p>
					<p>
                  A mozdony lámpása messzire megvilágította a sínpárt. A
                     személykocsikban többnyire le voltak függönyözve a lámpák, aludtak az utasok.
                     Jó vásárról, otthon hagyott szeretteikről álmodtak.
               </p>
					<p>
                  A haramják lövésére készen tartották fegyvereiket, amikor a zuhogó
                     mozdony robogásán át, mint az istennyila, felhangzott a vészsíp. Az éber
                     mozdonyvezető észrevette a sínek hiányosságát. Habozás nélkül fékezett, de már
                     késő volt. A mozdony lefutott a sínről, és a homokfalnak rohant, ahol kéménye
                     eltörött, kazánjából kicsapott a gőz és láng.
               </p>
					<p>
                  A mozdony mögött következő kocsik földrengés robajával torlódtak
                     egymásra. Három kocsi a homokfalnak dőlt, két kocsi a levegőbe emelkedett.
                     Olyan ordítás hangzott fel a vonatból, mint a bibliai özönvízkor lehetett.
               </p>
					<p>
                  De a halálordítást is túldörögték Rózsa Sándorék fegyverei, akik a
                     kisiklás percében kettős sortüzet adtak a vonatra.
               </p>
					<p>
                  - A postakocsihoz! - ordította Rózsa Sándor.
               </p>
					<p>
                  A postakocsi a mozdony után következő első kocsi szokott lenni.
                     Jól megfigyelte ezt Rózsa Sándor, amíg a pusztán a vonatokat nézegette.
               </p>
					<p>
                  A postakocsi is féloldalra volt billenve, de a postások, akik a
                     kocsi belsejében hivatalos dolgukat végezték, a rémület percében sem
                     feledkeztek meg a szabályzatról. Nem nyitották fel a kocsi ajtaját, hogy az
                     életüket futamodással mentsék.
               </p>
					<p>
                  Csonka Peti szerszámaival hiába feszegette a belülről zárt ajtót.
                     A feszítővasak elgörbültek, Rózsa éktelen káromkodása hiábavaló volt. Egyik
                     perc múlott a másik után. A rémület kezdett csillapodni. A férfiak befogták a
                     sikoltozó nők száját, a legnagyobb lármát is túlharsogta egy fiatal huszár
                     ezredes vezénylő hangja, aki kigombolt atillában ugrott ki egy első osztályú
                     fülkéből.
               </p>
					<p>
                  A fiatal József főherceg volt, aki előtte való nap Szegeden járt a
                     cigány nyelvjárást tanulmányozni.
               </p>
					<p>
                  - Mindenki maradjon a helyén! - vezényelte József főherceg.
               </p>
					<p>
                  Ő maga kivont karddal rohant a postakocsi felé.
               </p>
					<p>
                  De ugyanakkor más segítség is érkezett. Vadászkatonák négyes
                     őrjárata vonult végig a tanyákon. Ezek a sötét éjszakában meghallották a
                     vonatvezető vészjelét, látták a vonat hirtelen eltűnését a kanyarulatnál, és
                     nem látták többé előkígyózni a síkságon a kivilágított kocsikat.
               </p>
					<p>
                  Az őrjárat futólépésben sietett a szerencsétlenség helyére.
               </p>
					<p>
                  De legváratlanabb volt az a segítség, amely a mozdony felől
                     érkezett a szorongatott postakocsihoz.
               </p>
					<p>
                  Bogyó János mozdonyvezető a katasztrófa alatt csak egy percre
                     veszítette el eszméletét. A következő percben már rájött, hogy mi történt
                     vonatjával.
               </p>
					<p>
                  A mozdony tüzéből kihúzta azt az ölnyi hosszú vasrudat, amely a
                     tűz piszkálásához szükséges. A vasrúd most fehér és vörös volt az izzástól.
                     Ezzel a pokolbeli fegyverrel rohant a postakocsi támadóinak. Ilyen fegyverrel
                     még Rózsa Sándor betyárjai sem harcoltak.
               </p>
					<p>
                  - Lóra! - ordította a vezér.
               </p>
					<p>
                  Kilőtték fegyvereiket, azután elfutamodtak a bokrok mögé, ahol a
                     lovaik várták őket.
               </p>
					<p>
                  A helyszínre érkezett vadászok utánuk küldött golyói mint a
                     darazsak dongták körül a menekülő betyárcsapatot.
               </p>
					<p>
                  Megjegyzendő, hogy a vonatrablás idején úgy Rózsa Sándor, mint
                     társai tarisznyadarabból, rongyból való álarcokat viseltek.
               </p>
					<p>
                  Elnyargaltak a betyárok az őszi éjszakában, de a szél kifecsegte a
                     titkukat.
               </p>
					<p>
                  Ráday Gedeon gróf, aki mint betyár-komisszárius nemsokára a
                     vakmerő vonattámadás után
                  átvette a parancsolást a szegedi várban, elsősorban az után
                     érdeklődött:
               </p>
					<p>
                  - Ugyan, hol lehet most az öreg Rózsa Sándor?
               </p>
					<p>
                  - Miért keresi a gróf úr a megjavult haramját? - kérdezték a
                     szegediek.
               </p>
					<p>
                  - Csendbiztosnak akarom kinevezni magam mellé. A betyárból lesz a
                     legjobb pandúr - felelt Ráday Gedeon.
               </p>
					<p>
                  Szállt a hír Rózsa Sándor dicsőségéről. Eljutott az a szegedi
                     tanyák közé is. Rózsa Sándor felugrott a subájáról. Élete álma teljesült!
               </p>
					<p>
                  Nyomban szekérre ült, és Szegedre hajtott. Korán reggel, alighogy
                     kinyitották a szegedi erősség kapuit, beállított Rózsa Sándor a várba.
               </p>
					<p>
                  - Itt vagyok! Szolgálatára a gróf úrnak.
               </p>
					<p>
                  Abban a másodpercben becsapódott mögötte a
                  kapu, pokrócokat dobtak a fejére. Megkötözték, elfogták. Soha
                     többé nem látta meg a szabad napvilágot.
               </p>
					<p>
                  A szamosújvári börtönben a látogatóknak vagy egy évtizedig
                     mutogattak egy pápaszemes, jámbor képű susztert, aki reggeltől estig
                     szorgalmasan talpalt. Ez volt Rózsa Sándor, az alföldi betyárvilág
                     fejedelme.
               </p>
					<p>
                  Azóta minden csendes a Tisza mellett.
               </p>
					<p>
                  -&amp;-
               </p>
				</div>
			</div>
		</body>
	</text>
</TEI>