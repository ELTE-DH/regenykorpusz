<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU07541" xml:lang="hu">
   <teiHeader>
      <fileDesc>
         <titleStmt>
            <title>Gróf Kaczaifalvi László avagy a természetes ember</title>
            <author ref="76358725">Verseghy Ferenc
            </author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">67748</measure>
            <measure unit="pages">286</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Gróf Kaczaifalvi László avagy a természetes ember</title>
               <respStmt>
                  <resp>Original Electronic Edition</resp>
                  <name>Molnár Éva</name>
               </respStmt>
               <ref target="http://mek.oszk.hu/07500/07541"/>
               <date>na</date>
              
                  <bibl type="digitalSource">
                     <title>Gróf Kaczaifalvi László avagy a természetes ember</title>
                     <distributor>Kindlevarázs</distributor>
                     <distributor>Internet Archive</distributor>
                     <ref target="http://www.archive.org/details/magyarregnyir01miksuoft"/>
                     <ref target="http://kindlevarazs.wordpress.com/kindle-teka/"/>
                  </bibl>
           
                  <bibl type="firstEdition">
                     <title>Gróf Kaczaifalvi László avagy A természetes ember : egy igen mulatságos tanúságokkal bõvelkedõ történet</title>
                     <author>Verseghy Ferencz</author>
                     <pubPlace>Budapest</pubPlace>
                     <publisher>Franklin-Társulat</publisher>
                     <date>1911</date>
                     <ref target="http://mek.oszk.hu/07500/07541/pdf/"/>
                  </bibl>
               
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="medium"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T4"/>
         </textDesc>
      </profileDesc>
      <revisionDesc>
         <change when="2019-04-23"/>
         <change when="2019-02-27"/>
         <change when="2018-11-14"/>
      </revisionDesc>
   </teiHeader>
  <text>
      <body>
         <div type="chapter">
            <head>I. Az öreg gróf remete akar lenni.</head>
            <p>Nem, nem, szent Természet! felkiáltott egyszerre az öreg gróf Kaczajfalvi János,
               szemeit az égre emelvén; itt a te együgyű és gyönyörködtető szépségeidnek csak
               egyikét se idomatlanítsa meg a szemfényvesztő mesterség; és ha az egész világon senki
               sem szentel neked oltárt, szentelek én itt egyet e kies magányosságban. Itt választok
               magamnak a te öledben lakást, távol azoktól a szörnyektől, a kik magokat embereknek
               nevezik.</p>
            <p>Így szólott a gróf, s ledőlvén egy hantos halomra egy régi tölgynek árnyékában,
               érzékeny szemmel tartotta kis fiát, ki egy lepke után szaladozott, mely körülötte
               repdesvén, minekutána egy darabig már ide, már amoda csalta maga után, végtére
               sebesen felemelkedett, s a hegyek közé eltünt. Utána nézvén komor tekintettel egy
               ideig a gyermek, azután atyjához fordult, s kis kezével arra mutatván, a merre a
               lepke elrepült, annak a kis madárnak, mondá, nincs esze!</p>
            <p>Olyanok a világnak örömei, mondá az atya. Körülöttünk lebegnek szüntelen, már erre
               vonnak bennünket maguk után, már meg amarra, s mikor utánuk kapunk, elenyésznek, s
               elhagynak bennünket minden reménység nélkül.</p>
            <p>Meredt szemmel hallgatta atyját a gyermek, s azt gondolta magában, hogy csak megfogná
               ő még is azt a kis madarat, ha visszajönne.</p>
            <p>Az öreg Kaczajfalvi, gazdag gróf létére, nagyon szerencsétlen ember volt. Barátjai
               megcsalták, egyenesszívűségével tudta nélkül némely alacsonyságokra visszaélvén. Egy
               szerencsétlen, kit ő a nyomorúságnak iszonyú mélyéből feleségestől, gyermekestől
               kiragadott, hamis hitet tett le ellene, s csak egy hajszálon múlt, hogy jótevőjét
               becsületétől és minden jószágától meg nem fosztotta. Testvéröccse, kit fia gyanánt
               szeretett, meg hagyván magát venni ellene, esküdt ellenség gyanánt dolgozott
               czinkostársaival végső romlásán. Elkeseredvén tehát, letette ragyogó tisztségét, s
               jószágára költözvén, egy gyönyörű, de szegény kisasszonynak hitves karjai közt hamar
               elfelejtette az áruló világnak alacsony bosszúságait. Ez neki László fiát szülte,
               mire ő viszontag hitvesét szép jövedelmű özvegyüléssel megajándékozta, szentül
               fogadván, hogy kívánságainak legkisebbikét sem hagyja teljesítés nélkül. Ezen
               asszonyság, kinek megelégítése a grófnak legbuzgóbb gondja volt, hű és érzékeny
               férjét gyalázatosan elhagyta. Elszökött ő egy gazemberrel, egy franczia lovászszal,
               ki országunkban egy elszegényedett Marquisnak neve alatt majd idegen nyelveket, majd
               jövevény tánczokat tanítván, végre a grófnak házába mint nevelő becsúszott.
               Alacsonyságait azzal fejezte be az asszony, hogy magát a világ előtt szépíteni
               akarván, férjének nevét még ocsmány rágalmazásokkal is megmocskolta.</p>
            <p>Átok! kiáltja vala a gróf keserves bosszúságában, mikor feleségének gonoszságát
               meghallotta, iszonyú átok annak a fejére, a ki gunyhóját legelőször más ember
               gunyhója mellé építette. Bezárkózott azután, s mély magányosságban töltött egy egész
               hónapot, a nélkül hogy házából kilépett volna. A hónap végével megjelent ugyan ismét
               a faluban, de csak keresztül menvén rajta jószágának legvadabb erdejébe, hol mellében
               az embergyűlölést naponkint nevelgette. Itt egyszer idestova tébolyogván, végtére egy
               völgybe jutott, mely három magas hegy között feküdt, melyeknek bérczei sűrű fákkal és
               még sűrűbb bokrokkal voltak benőve. Titkos borzadással lépett ő be ennek a völgynek
               hűs homályába, s letelepedett a patakocskához, mely a meredek kőszikláról tiszta
               kristály gyanánt lerohanván, s minden akadálynál híg gyöngyökből álló bokréta gyanánt
               felszökvén, végre a laposon tovább andalgott. Végén a völgynek szorosabban vonódtak
               össze a hegyek, melyek között feküdt, s egy kősziklához ragaszkodtak, mely meredeken
               és magasan nyúlt fel az égbe. Ama fél keréknek tetején, melyet e hegyek formáltanak,
               felette vastag tölgyfák állottak, melyeknek ágai egymásba fonódván, szép, magas és
               hűs ernyőt képeztek. Ezen ernyő alatt a mohos kősziklára könyökölt a gróf, s mellette
               folyván a csörgő patakocska, elméjét a múlt időkről való csendes álmodozásba
               szenderítette.</p>
            <p>Elválok, egészen elválok ezektől az utálatos emberektől, mondja vala ezen
               szempillantásban teli kedvetlenséggel, s tekintetét egyszersmind erre az elzárt
               völgyre függesztvén. Minekutána figyelmesen megvizsgálta minden részét, végre
               lassacskán felkelt és szemeit újra majd a két felül álló meredek hegyre, majd a völgy
               végén álló kősziklára, majd a felette függő ernyőre vetegette. Itt, úgymond végtére,
               itt akarok meghalni. Ezt a pusztaságot a természet az én számomra alkotta,
               megcsalatkozott szerencsétlen szívemnek menedékhelyül. Itt akarok meghalni!</p>
            <p>Ezzel haza szaladt, munkásokat fogadott és két hónap alatt a házat felépítette.
               Tisztességes volt ez és igen alkalmas, csak egy contignatióra, hátul a völgyben a
               magas kősziklánál. Szobái kevesek, külső falai pedig részint lúggal, részint jó
               illatú szulákkal voltak befedve. A kellemes kert, teli árnyékos és tekervényes
               ösvényekkel, teli virágokkal és balzsamos illatú növényekkel, teli lombernyőkkel és
               kedvesen zöldelő csemete-házacskákkal, a völgynek déli részén vonódott le a három
               hegynek nyílásáig. Közepén folyt keresztül kerengősen a patak egy nagy és mély
               víztartóba, melyet friss vízzel megtöltvén, egymásba nőtt bokrokból álló födél alatt
               elvégre a völgyből kiosont.</p>
            <p>Az egyik szobában könyvek voltak és egy kulcsczimbalom; a másikban a gróf lakott kis
               fiával; a másik kettő hálószoba volt, az egyik pedig a szolgáé. Egy mulatóház a
               kertben, egy tekeasztal a házban, kőboltozatok köröskörül a völgyben, melyek a kert
               felé oszlopokon állván, nyitva voltak: ezekből állott az egész készület a grófnak
               magányos életére. A völgynek északi részén egy szép mezőt szabott ki egy pár tuczat
               juh számára legelőnek. Feltette azonkívül magában, hogy egy pár agarat is tart,
               melyekkel nyulászni lehessen. Embergyűlölése pedig arra bírta, hogy a hegyeknek
               tetejét köröskörül teli plántáltatta kökénynyel, csipkével, galagonyával és
               mindenféle tövissel, melyekből eleven és áthathatatlan sövény lett. A völgynek
               ajtaját sűrű ágbogak takarták el, melyhez az összenőtt ágak alatt tekervényes ösvény
               vezetett, s mely szüntelen be volt zárva. Egy csengőcske, melynek drótja az ajtón
               kívül függött, adott a grófnak mindenkor jelt, mikor vele jobbágyainak valamelyike
               beszélni kívánt.</p>
            <p>E készületek megtétetvén, összehivatta még egyszer falujának lakosait és jószágainak
               árendásait. Én titeket elhagylak, mondja vala az utólsóknak; de jaj annak közületek,
               a ki jobbágyaimnak valamelyikét nyomorgatni merészeli. A legkisebb igazságtalanságot
               úgy fogom nézni, mint gyilkosságot. Azután jobbágyaihoz fordulván, ti pedig, úgymond,
               éljetek békességben és feljebbvalóitoknak úgy engedelmeskedjetek, mint nekem. Közel
               van hozzátok jövendőbeli lakásom; ha valakinek közületek panasza lesz, jőjjön hozzám,
               csengessen a kert ajtaján, s atyát fog bennem ezentúl is találni. Bármily kicsiny
               legyen is a rövidség, melyet nektek árendásaim okoznának, folyamodjatok hozzám fiúi
               bizodalommal. Eltökélt akaratom, hogy boldogok legyetek, ha mindjárt uratok nem
               boldog is.</p>
            <p>Ezt mondván, kihozta kastélyából három esztendős fiát s új lakásába vitte.
               Jobbágyainak könyhullajtásai és szíves áldásai követték magányosságába. Az Úr Isten
               áldja meg a mi jó Urunkat! kiáltják vala utána a magasabb helyekről be a kertbe.
               Lassan-lassan csendesség támadván a gróf körül, s a magányosságban való gyönyörködést
               mélyebben kérdvén érezni, térdre esett, s felemelvén kezeit: Szent természet!
               úgymond, a te kebeledben akarok én itt élni és halni, messze azoktól a szörnyektől,
               kik magukat embereknek nevezik. E rövid igékből elegendőképen ki lehet venni az öreg
               grófnak eltökélt szándékát. Feltette ő magában, hogy a világtól egészen elválik,
               melyet legiszonyúbb zavarnak, legrettenetesebb mélységnek tartott. Feltette magában
               azt is, hogy egyetlen egy fiából természetes embert nevel, semmivel sem
               ösmerkedtetvén meg, a mit a városi társaságok kigondoltak. Magányosságban akarta a
               gyermeknek szívét és eszét formálni. Természet! így szóllott ő magában reggelenkint,
               tégedet tisztellek én ezentúl, mint egyetlen anyánkat, dajkánkat és vezérünket. Ezt
               pedig azért mondotta magában minden reggel, hogy magát feltett szándékában naponkint
               megerősítse, mely kiváltkép oda czélozott, hogy ama parányi környékből, melyben
               lakott, a mesterségnek mindennemű szüleményeit egészen számkivesse.</p>
            
         </div>
         <div type="chapter">
            <head>II. A természetes nevelés.</head>
            <p>Tömve lévén a grófnak feje az újabb filozófusoknak amaz elmefuttatásival, melyekkel
               az emberi nemzetnek természetes állapotját, minekelőtte polgári társaságokba
               összevonódott volna, lerajzolják; valamint a régi poétáknak agyaskodásaival is,
               melyekkel az emberi nemzetnek gyermekkorát mint legboldogabb aranyidőket
               magasztalják; könnyű volt neki arra a gondolatra jutni, hogy fiának természetes
               nevelést adjon, mely nélkül nevedéke, az ő itélete szerint, boldog nem lehetett. Meg
               nem gondolta ő, hogy az embernek természetéhez tartozik a tökéletesedésre való
               hajlandóság és ama sorsának jobbítására késztető ösztön, mely őtet az oktalan
               állatoktól megkülönbözteti és hogy erre nézve az emberi nemzet soha az úgynevezett
               puszta természetes állapotban nem élhetett, sem együgyű gyermekkorában örökké meg nem
               maradhatott.</p>
            <p>A nevedék grófocskának első gyermekesztendeiben tűrhetőképen ment a dolog még a
               faluban a természetes neveléssel; mirenézve a gróf erősen feltette magában, hogy a
               völgyből, melybe most átköltözött, a nagyvilágban szokott módosságot és udvariasságot
               egészen kiirtja. Első reggel, mely neki e magányosságban világított, behívta magához
               és imígy szólította meg Istók nevű régi szolgáját: Hallod-e Istók! ezen
               szempillantástól fogva megszűnik köztünk az úr és a szolga. Nekem erre fontos okaim
               vannak és te engemet felette nagyon lekötelezel, ha egészen elfelejted, hogy urad
               vagyok. Érted-e Istók?</p>
            <p>A mint parancsolja gróf uram, felelé Istók egy főhajtással.</p>
            <p>Én tetőled sem a gróf uram nevet nem akarom hallani, sem a főhajtást látni. Érted-e
               Istók?</p>
            <p>Az öreg embernek ismét a nyelvén volt már ama felelet: a mint parancsolja gróf uram!
               és feje ismét előre kezdett hajlani. Amazt elnyelte, a kezdődő főhajtásból pedig
               testét sem előre, sem vissza nem merte mozdítani.</p>
            <p>Értetted-e Istók! a mit mondtam? Te itt az vagy, a mi én vagyok. Kis fiam még gyermek
               és így nekünk engedelmeskedni mindaddig köteles, míg mi neki szolgálatot tenni
               kénytelenek vagyunk. Ezen szempillantástól fogva nem vagy szolgám és én tégedet
               minden kötelességtől felszabadítalak. Érted-e Istók?</p>
            <p>Értem! felelé a szolga piruló orczával, mivel a gróf uram név, melyhez nagyon hozzá
               volt szokva, ismét nyelvére akart jönni.</p>
            <p>Ülj tehát ide mellém, Istók! együk meg együtt a reggelit.</p>
            <p>Az öreg ember sokáig vonakodván, a grófnak egynehány kénytelenítése után leült, s azt
               kívánta magában, hogy bár inkább sánczmunkán a számkivetésben volna. Izetlenebben
               soha sem evett még egész életében.</p>
            <p>Hallod-e Istók! az én nevem Kaczajfalvi, a tiéd Istók, a fiamé Laczi. Valamint én
               neked azt mondom: Te! úgy te is nekem azt mond: Te!</p>
            <p>Istóknak verítéke nagy cseppekkel tolódott ki homlokából.</p>
            <p>Nos hát Istók! mondd meg, mi nekem a nevem?</p>
            <p>Az úrnak a neve - kezdé felelni az öreg szolga.</p>
            <p>Ostoba! mondá viszontag hevesen a gróf, a <hi>te neved</hi>! így
               beszélj velem, nem pedig: az úrnak a neve. <hi>Te</hi> vagyok én neked,
               valamint te viszontag nekem.</p>
            <p>Az öreg Istók szégyenletében elpirult s nem mert a grófra egyébkép, hanem csak
               oldalvást és lopva tekinteni.</p>
            <p>Istók! meg ne haragíts! Azt akarom én, hogy te itt szintolyan úr légy, mint én. Ne
               hadd magadnak a dolgot ezerszer mondani. A te akaratod itt szintúgy teljesedjen, mint
               az enyém! Lemondok ezentúl fogva minden uraságról, melyet nekem magadra adtál. Nem
               akarok náladnál több lenni, és így átlátod, hogy te engemet szintúgy illethetsz te
               névvel, mint én tégedet.</p>
            <p>Erre Istók minden bátorságát összekaparítván: Gróf uram tehát engem ezentúl semmire
               sem akar kényszeríteni? és én azt cselekedhetem, a mit akarok? kérdezi vala halk
               szózattal.</p>
            <p>Kezded már egyszer a dolgot érteni? Akarj, cselekedj, a mit tetszik! Szabad vagy
               vele.</p>
            <p>Én tehát ezen szempillantástól fogva <hi>gróf uramnak</hi> akarom az
               urat nevezni, nem pedig te névvel illetni.</p>
            <p>Takarodj szemeim elől, balgatag ember! mondá hevesen a gróf.</p>
            <p>Soha Istók gyorsabban nem engedelmeskedett, mint ennek a szónak. Felugrott azonnal és
               kiszaladt a konyhába.</p>
            <p>Az öreg gróf megfontolván a dolgot, könnyen átlátta, hogy ha szolgájának teljes
               szabadságot akar adni, arra sem kényszerítheti, hogy őtet úgy ne híjja és nevezze, a
               mint neki tetszik. Más módokról gondolkodott tehát, melyekkel Istókból természetesebb
               embert faraghasson. Saját házától nem messze építtetett neki egy módos és szép
               házacskát, csináltatott bele szinte oly együgyű és jó házi eszközöket, mint az övéi
               voltak, s neki ajándékozta a völgynek felével együtt pecsétes írás által. A mint
               tehát a házacska elkészült, bevezette szolgáját a gróf és kezébe adta az írást,
               melyben még tőkepénzt is ajándékozott neki a végből, hogy szabadságát állandó lábra
               emelje. Istók az írást olvasván, saját szemének is alig tudott hinni, s könyes
               tekintetét majd a papirosra, majd a grófra függesztette. Hallod-e, Istók uram! mondá
               végtére a gróf; látod ebből, hogy a sors minket szomszédoknak tett. Megengeded-e,
               hogy némelykor meglátogassalak? Istók meg nem tudván választani, ha szivéből beszél-e
               a gróf, vagy csak csúfolja? minden felelet helyett az asztalra vetette az írást, és a
               grófot az új házacskával együtt ott hagyván, előbbeni szobájába ment. Csak nagy
               nehezen vehette a gróf arra, hogy az új lakást ajándékban elvegye; ezt pedig végbe
               vivén, nagyon reméllette, hogy Istók a szolgát lassankint elfelejtvén, úgy fog vele
               élni és bánni, mint jó barátjával.</p>
            <p>A grófnak egyéb igyekezetei, melyekkel az emberektől, kiket gyűlölt, egészen elválni
               és a puszta természetnek állapotjába visszatérni iparkodott, szinte oly hevesek, és
               többnyire szinte oly czélhibázók voltak, mint az első. Szerencséjére az szolgált,
               hogy szíve egyenes és esze derült volt, és hogy igyekezetei, melyek magukon az
               embergyűlölésnek bélyegét viselték, akkor történtének, mikor fia még nagyon ifjú
               volt, kinek tehát nem árthattak úgy, a mint egy korosabb nevedéknek ártottak volna. A
               mi ruháját illeti, ez közönséges volt és fiáétól, sőt még Istókétól is semmiben sem
               különbözött. Rövid hajuk természetesen lebegett fejük körül, és együgyű táplálékuk
               majdnem csak gyümölcsből, zöldségből s felette kevés húsból, italuk pedig tejből,
               vízből és néha-néha egy pohárka jó és tiszta borból állott. Istóknak egész
               kötelessége a főzés volt. Haszontalanok voltak minden ellenkezései, melyekkel magát a
               grófnak asztalától el akarta vonni. Megesküdött ez, hogy minden segítség nélkül
               örökre elhagyja, ha ebben szót nem fogad. Hozzá szokott lassankint Istók a grófnak
               különösségeihez. Ez őtet meg-meg látogatta hajlékocskájában, ő pedig a grófot, míg a
               gyermek a völgyben ides-tova szaladozott, úgy mulatván magát, a mint lehetett. Így
               múlt el az egyik esztendő a másik után. Kaczajfalvi és Istók egészségesebbeknek és
               vidámabbaknak érezték magukat; a gyermek pedig gyors lett, mint a virgoncz őzecske,
               szép, mint a kis Ámor, erős és bátor, mint egy férfiú.</p>
            <p>Reggelenkint, mihelyt a nap felkelt, kiugrott bőrágyából, kiszaladt a kősziklához,
               melyből a szép forrásvíz görgött, s megfürösztötte fejét, mellét és vállait. Lerepült
               azután a kertbe, megöntözte virágait, s a legmagasabb fákról reggelit szedett. Maga
               jól lakván, vitt atyjának és Istóknak is egy-egy kosárka gyümölcsöt szobáikba.
               Visszament végre ismét a kertbe a víztartóhoz, hol magát úszással mulatta, vagy
               elment az ebekkel a hegyekre nyulakat kergetni. Az atyját a kertben megjelenni
               látván, elébe szaladt nagy örömmel s elbeszélte neki reggeli munkáját és előkerült
               kis eseteit. Segített azután atyjának vetni és plántálni. A mit ez ásott, azt ő
               begerebelte, vagy gyomlált, vagy ifjú fákat kötözött, vagy atyjától ojtani tanult,
               még a nap feljebbre emelkedett. Összeültek azután egy lugas alá s az öreg a gyermeket
               tanítgatta.</p>
            <p>Ama szükség, mely őtet arra kénytelenítette, hogy fiát oktassa, arra is
               kényszerítette egyszersmind, hogy jól megfontolja, mit akar tulajdonképen a
               természetes neveléssel? Én ugyan az emberektől egészen el akarok válni, mondá
               magában; de bezzeg a fiam, ha majd egyszer megnő? Erre a gondolatra ránczba vonódott
               a homloka, melyet kezével kedvetlenül meg-megdörgölt; mire fejét hevesen megrázván,
               azon boszankodott, hogy az ő legkedvesebb gondolatja és igyekezete fiára semmikép sem
               illik. Mi legyen a gyermekből, ha egyszer felnő? így kérdezgette magától ezerszer és
               szinte annyiszor kénytelen is volt magának azt felelni, hogy e völgy az ő fiának örök
               lakása nem lehet. Ezerféle tündéreknél tündérebb eszközök tüntek eszébe, melyekkel a
               lehetetlenséget lehetségesnek tehetni vélte. Egy kis leányt akart a völgybe hozatni,
               hogy azt fia számára felnevelje. Majd meg azután azt tette fel magában, hogy a
               gyermeknek a szerelemről soha semmit sem szól. Így habozván, ezerféle dolgot akart és
               ismét nem akart elkövetni, hogy a gyermeket örökre a völgyhöz csatolhassa s az egyik
               módot végtére sikertelenebbnek és haszontalanabbnak találta a másiknál. Egész estéket
               töltött háza előtt gondolkodással, fontolással és elmélkedéssel s esténként habozóbb
               lett az iránt, mit tévő legyen e fontos állapotban?</p>
            <p>Érezte ő, hogy a természetesen nevelt gyermek vaktában zuhan majd be a világba és így
               még atyjánál is szerencsétlenebb lesz. A sok gondolkodás után csak abban az egyben
               tudott megállapodni, hogy a gyermeknek a vele született szabadságot egészen
               meghagyja. Sohase tanulhassa ő meg, úgymond, mit tesz parancsolni és mit tesz
               engedelmeskedni. A szabadsághoz való hajlandósága megutáltatja majd vele az
               embereket, kik váltólag már uralkodnak, már szolgáskodnak. Kénytelen lesz, magányosan
               élni, hogy szabad lehessen. A szabadságnak e szeretete még ama bilincseket is szét
               fogja törni, melyeket szívének az asszonyi furcsaság koholand. Szerelmet fog keresni
               és szerelmet nem találván, visszarepül a magányosságba, hol e veszedelmes indulatot
               hiuságnak ismervén, unalommal és undorodással fog alacsony csalárdságaira
               visszatekinteni. Egyenes és józan legyen az esze! Neked fogadom, Istenem! felemelt
               kezeimmel, hogy csak tiszta igazságra tanítom. Semmi előitélet, semmi babona meg ne
               homályosítsa elméjét. Így azután az embereknek ezerféle nevetséges vélekedései minden
               bizonynyal visszavezetik őtet e völgybe, hol szabadon gondolkodhat mindenről, a mit
               megfoghat. Ezt mondván, a ház ajtajának felébe azonnal felírta nagy betűkkel e két
               szót: <hi>Igazság és Szabadság</hi>, hogy soha el ne felejtse azt a
               nagy czélt, melyet magában a kis Grófnak nevelésére nézve feltett.</p>
            <p>Az öreg Kaczajfalvinak valaha magyar ugyan, de csupán csak tudós nevelője volt, kitől
               felette sok és messze terjedő tudománybeli kincseket gyűjtött, melyeknek számát
               azóta, hogy magányosságban élt, nagyon megszaporította. Szeretett ő amaz emberek
               módjára, kikben a tudósság a bölcsességet elfojtja, elmefuttatásaival az igaz
               világból a felhők közé repülni és ott magának egészen új világot alkotni. Ezt
               cselekedte ő fiának nevelésére nézve is, melynek módjáról nagy enthuziasmussal
               agyaskodott. Fejét mindazáltal ezen indulatos gondoskodás soha még eddig oly nagyon
               meg nem zavarta, mint most, mikor magával az iránt tusakodott, mivel kellene fiának
               oktatását tulajdonképen kezdeni? Még a tudományokban is talált ő ezen
               alkalmatossággal előitéleteket, tévelygéseket, hipotheziseket, sőt még tárgyatlan
               vélekedéseket is. Százféle könyveket olvasván, szemébe tünt most neki mindenütt, a
               mit eddig észre nem vett, hogy a tudományok, melyekben eddig maga is oly annyira
               büszkélkedett, végtelenül szoros szövetségben állanak a különféle nemzeteknek
               szokásaival és vélekedéseivel és hogy következendőképen fiának az olvasás a
               természetes nevelésre nézve semmi hasznot sem hozhat, sőt hogy egy könyvet sem talál,
               melyet e nevelésbeli igyekezetének veszedelme nélkül kezébe adhatna. Próbálgatta ő
               egynehányszor ezen akadályoknak elmellőzését és csak könyv nélkül mutogatott a
               gyermeknek valami keveset a tudományokból. De a kis Grófnak kérdései azonnal
               meggyőzték őtet az iránt, hogy az együgyű természet, a minőnek ő azt magában
               képzelte, nem igen képes sok tudományt elviselni.</p>
            <p>Eltökélte végtére magában, hogy azokat a tudománybeli dolgokat mind elmellőzi,
               melyeknek valóságát meg nem lehet egyenesen az érzékenységeknek tapasztalásából
               mutatni. A mathézist, a természetnek históriáját, a mechanikát és az experimentális
               fizikát kezdette tehát vele gyakorolni, melyek a gyermeknek egész elméjét
               elfoglalván, eszének élességet, egyenességet és természetességet adtak, szívének
               pedig az igazsághoz oly határtalan szeretetet, hogy még az atyja is kénytelen volt a
               tanulásban serénykedni, hogy különféle kérdéseire sikeresen megfelelhessen.</p>
            <p>A kézimunka vette el még most is a napnak legnagyobb részét. Az öreg gróf vele már
               esztergályozott, már gyalult, már ácsolt, már kőfalat rakott s végtére tízféle
               mesterembert fogadott fel, hogy fiát a völgyben kézi munkákkal mulassák. Az öreg úr
               mindenkor jelen volt, hogy az ártalmas beszélgetéseket meggátolhassa és a
               mesterembereknek erős parancsolatot adott előre, hogy a gyermeknek vélekedését meg ne
               tántorítják. A gyermeket ezen embereknek a völgyben való megjelenése egyenesen ama
               kérdésekre vezette ugyan: hogy honnan jönnek? és hová mennek? de gyermekes
               tudatlanságát könnyű volt az öregnek ily feleletekkel megelégíteni: Ők is olyan
               völgyekben laknak, fiam! mint mink. Szükölködvén sok olyas nélkül, a mi nekünk van,
               látod, hogy ők minket építeni s különféle szerszámokat és házi eszközöket csinálni
               tanítanak; mi pedig ezért nekik virágokat adunk és ifjú fákat, melyek nélkül ők
               szükölködnek s melyekkel völgyeiket ők is be akarják ültetni.</p>
            <p>Az efféle foglalatosságok a kis grófnak testi tehetségeit kétség kívül nagy
               tökéletességre vitték és az öregnek szinte dobogott a szíve örömében, mikor a
               tizenkét esztendős gyermeket szép karcsú testével és bátor, derült, de mindazonáltal
               mégis illendő tekintettel maga előtt állani, vagy a kertben sétálni látta.</p>
            
         </div>
         <div type="chapter">
            <head>III. A természetes nevelést maga a természet megjátsza.</head>
            <p>Régi hibának tartom én azt a tudós nyelvekben, hogy a mesterségest a természetesnek
               átellenébe helyezik. Hisz az emberi természetnek fő tulajdonsága az, hogy
               mesterségeket űzzön s ez által sorsát megtökéletesítse. Az olyan embert tehát, a ki
               minden mesterség nélkül a vad magányosságban él, inkább fél embernek kell tartanunk,
               hogysem természetesnek. A természet arra ösztönözvén bennünket, hogy eszünkkel
               mindennemű boldogságunknak gyarapítására és előmozdítására éljünk, annál
               természetesebbnek kell az embert neveznünk, mennél tökéletesebb. Meg fogjuk azonnal a
               kis grófban látni, mikép vezeti őtet maga a természet arra, hogy vadállathoz illő
               magányosságából józan eszének segedelmével kiüssön és emberhez illő jobb sorsra
               törekedjen.</p>
            <p>Megtanította őtet az öreg gróf a muzsikára is, melyben oly szép előmenetelt tett,
               hogy a fekvő sípot mesterül fújta. De minekutánna ebben a mesterségben sem talált
               tanulni való új dolgokat, végtére oly kérdéseket tett, melyek atyját megrezzentették.
               Egyszer, amint Istóknak az öreg gróf valamit parancsolt és amaz elment, hogy a
               parancsolatot teljesítse, betolván a kis gróf a földbe az ásót, mely szinte kezében
               volt: hallod-e, úgymond atyjának, nekem egy kérdésem van! Mikor te Istóknak azt
               mondod: hozd ide az öntöző edényt, Istók megcselekszi. De azt soha sem hallom, hogy
               Istók teneked mondaná: hozd ide az öntöző edényt és amint én tégedet ismerlek, te meg
               sem cselekednéd, ha mondaná is. Mondd meg nekem Atyácskám, honnan van ez?</p>
            <p>Az öreg gróf nem tudott hamarjában mit felelni. De végtére csak arra fakadt mégis: Ha
               Istók nekem mondaná, én is megcselekedném.</p>
            <p>- Úgy-e? mondá erre a gyermek. De Istóknak csak többet kell mégis cselekedni, mint
               nekünk. Némelykor, mikor a nap süt, mi az ernyők alá megyünk az árnyékba és
               nyugszunk, Istók pedig dolgozik. Láttam én sokszor, hogy ő is örömest elment volna
               nyugodni, de rád tekintvén, csak megmaradt mégis a munkánál. Pedig ő nem oly erős,
               mint te vagy. Ha én Istóknak volnék, gunyhómban maradnék és saját kertemben
               dolgoznék, a tiédet pedig rád hagynám. Mondd meg nekem, miért nem cselekszi ő
               ezt?</p>
            <p>A gróf elmosolyogta magát. Hallod-e Laczi! Istók tud ásni, plántálni, vetni, de fákat
               ojtani nem tud. Nem tudja, mikor kell plántálni és a magot nem ismeri. Mindezekre én
               tanítom; ő pedig nekem ezért dolgozik. Ha nekem dolgozni nem akar, én őtet semmire
               sem tanítom és akkor azután felkopik az álla.</p>
            <p>- Azért tehát, mivel te többet tudsz, mint Istók - mondá a gyermek - így hát, mivel
               én is nemsokára tudok már ojtani és a magokat ismerem, Istók nekem is kénytelen lesz
               dolgozni?</p>
            <p>- Ha okosabb leszel, igenis!</p>
            <p>- Azután pedig, ha egyszer annyit tudok, a mennyit te, neked sem dolgozok többé?</p>
            <p>Az öreg gróf nem tudta, igennel feleljen-e erre, vagy nemmel?</p>
            <p>- De még egyet akarok tőled kérdezni! Te engem megtanítasz arra, a mit tudsz. Hát
               tégedet ki tanított?</p>
            <p>- Az atyám.</p>
            <p>- Tehát te is kicsiny voltál, mint én?</p>
            <p>- Kétség kívül! - Hallod-e, a tengeri nyulak megrongálták amott virágos ágyaidat.</p>
            <p>- Úgy-e, a virágoknak az nem sokat árt. Vajjon mily kicsiny voltam én eleinte?</p>
            <p>- Ily parányi.</p>
            <p>- És honnan jöttem ide, édes Atyácskám? Már ez nekem sokszor eszembe jutott. Hiszen
               csak kellett valahonnan kinőnöm, mint a palántákat is a földből látom kiserdülni. Ezt
               mondd meg most nekem.</p>
            <p>- Ezt én nem tudom, felelé az öreg gróf komor tekintettel.</p>
            <p>- Kár! - De azt legalább tudod még, hol láttál meg engemet legelőször?</p>
            <p>- Arra, hogy ezt neked elbeszélhessem, sok idő kivántatik.</p>
            <p>A gyermek messze elhajítván ásóját: van időnk, mondá, elegendő s ezzel letelepedett
               az atyja lábaihoz, hogy beszédjét annyival figyelmesebben hallgathassa.</p>
            <p>- Másszor, fiam! másszor, - mondá az öreg gróf s felkelvén, elsompolygott. Mély
               gondolkodásba merült azután az iránt, micsoda jó úton-módon felelhetne meg a
               gyermeknek efféle kérdéseire, a nélkül, hogy eszének vagy szívének ártson. Érezte ő,
               hogy a gyermeknek ismereteiben rések vannak, melyeket oktatás által kell helyre
               hoznia, ha azt nem akarja, hogy azokat maga a gyermek veszedelmes képzések által
               kipótolja. Eltökéllette tehát magában, hogy ezen oktatást oly kiméléssel, a minővel
               csak lehet, lassanként elkezdi. Egynehány nap múlva azt beszélte a gyermeknek, hogy
               az egész föld teli van oly völgyekkel, mint az övék; de elhallgatta ezen alkalommal
               mindazokat, a mik a gyermeknek, bár ha csak messziről is, értésére adhatták volna az
               embereknek és a polgári rendeknek külömbségét. Mindenik völgybe egy pár házacskát
               helyeztetett, olyant, mint az övék, melyeknek lakosait mind jó és dolgos embereknek
               tette, ismét elhallgatván mindazon igyekezeteket, melyekkel az ész és a szerénység a
               természetet megszépítette. Az embernek eredetéről végtére egy szép mesét mondott,
               mely a gyermek képzésének legkisebbet sem árthatott; az oktatásnak terjedtebb
               folytatását pedig egyáltalában későbbi időkre halasztotta.</p>
            <p>Gondoljunk magunknak egy született vakot, kinek a jótevő Istenség egyszerre megadja
               szemevilágát. Amaz álmélkodás, melylyel ő a körülötte levő dolgokat csodálná, hasonló
               volna a kis grófnak álmélkodásához. Ezer kérdést tett egyhuzamban ezen emberekről,
               mindenik kérdését azzal az óhajtással fejezvén be: bárcsak ezeket a szép völgyeket és
               a benne lakó embereket maga megláthatná. Szemei szüntelen azokon a magas bérczeken
               jártak, melyek a völgyet bekerítették. Munkáját megszüntetvén, virágjai hervadoztak s
               legkedvesebb viola-ágyait a szapora gyom egészen ellepte. A víztartó mellett ülvén,
               ébren álmodozott s hol egyik, hol másik kezére támasztotta fejét. A kérdések,
               melyeket atyjának tett, valahányszor meglátta, elegendőképen elárulták, micsoda
               gondolatokban foglalatoskodik. A völgyet elvégre úgy nézte, mint fogházát. Fél
               napokat töltött a kertnek rostély ajtajánál, kinézvén a sűrű galyasokra, melyekkel a
               hozzá vezető út be volt kerítve s melyek neki sokkal zöldebbeknek, illatozóbbaknak és
               kellemetesebbeknek látszottak lenni a kertnek legszebb galyasainál. Nekiment elvégre
               s átmászott rajta; de félénkebb volt mégis, hogysem a völgytől messzebb mert volna
               menni. Visszatért tehát és csak tekinteteivel hatott ki messzebb a völgyből ama
               helyekre, melyeket messziről látott. Az ajtótól nem örömest távozott. Kivánságainak
               csak egyike sem mulatott már a völgynek szűk korlátai közt; mind kitörtek belőle és
               csak képzelt szomszédságaiban andalogtak. A többi embereknek gunyhóiban találta fel
               gondolatjával azt a boldogságot, melyet neki az atyja saját hajlékában hasztalan
               igért. Ama rajzolatok, melyeket neki a szomszéd völgyekről az öreg gróf szóval
               csinált, az ő képzésében sokkal ragyogóbbak voltak. Rózsaszínű fényben úszott
               mindenike s gunyhóik teli voltak gyönyörű élettel és édes örömmel. Buzgó szívvel és
               könnyező szemmel kívánkozott ki az emberek közé. Saskeselyü tekintetekkel nézegette a
               magas hegyeket, melyek a völgyet bekerítették s naponként feljebb és feljebb mászott
               oldalaikon, a nélkül, hogy tetejökre fel mert volna menni.</p>
            <p>E közben csengetett egyszer valaki a kert ajtaján. Kimondhatatlan örömmel repült a
               kis gróf a rostély ajtó felé, fennszóval kiáltván ama szavakat: Csenget valaki! Az
               öreg gróf kinyitván az ajtót, két jobbágyot talált előtte, kik vele szólani akartak.
               A kis gróf melléjük kullogott s nagy figyelmetességgel hallgatta szavaikat. Az öreg
               Úr megigérte nekik, hogy maga elmegy velök; a mi legottan meg is történt, mihelyt
               felkészült és fiának, valamint Istóknak is, megparancsolta, hogy a házra
               szorgalmatosan vigyázzanak. Alig ment el, hogy a kis grófban ellenállhatatlanul
               fellobbant ama gondolat, hogy a hegynek legmagasabb tetejére felmászszon. Felrepült
               tehát oda, a hol a fák legsűrűebben állottak. Ezek közül egy kopárságról nagy
               gyönyörűséggel nézett le a völgyre, mely kies rajzolat gyanánt látszott alatta
               feküdni. Végre felért a hegy tetejére, amaz áthatlan eleven sövényhez, melylyel az
               öreg gróf a völgyet bekeríttette. E mellett menvén, egy résre akadt és ezen magát
               hevesen áttörte. Nem érezte ő a szurásokat, melyekkel a tövisek arczát és kezeit
               felszaggatták. Tovább hatott bátran, meredt tekinteteit szüntelen az előtte álló
               tárgyakra szögezvén. A csemeték végre megritkulván előtte, még egy halomra kellett
               felmennie, honnan telhetetlen szemei egy átláthatatlan térségbe merültek, mely lábai
               alatt különféle kellemetes és eddig nem látott tárgyakkal díszeskedett. Azt gondolta
               örömében, hogy le kell neki ugrani e gyönyörűségeknek tengerébe. Szökdösött, sírt,
               tapsolt, kurjongatott, mintha megbódult volna.</p>
            <p>Még eddig tekintetei a tárgyakat egymástól meg nem különböztették. Gyönyörű zavar
               gyanánt úsztak szemei előtt a vegyült szépségek. Csak lassan-lassan kezdte a
               tárgyakat egyenként vizsgálni. Amott emberek foglalatoskodtak valamiben a mezőn.
               Örömbe merült szívének sebes dobogásával nézte őket. Itt meg szénával rakott négylovu
               szekér kezdett szemei előtt mozogni. Ezek lovak! mondá fennszóval; óh! minden
               bizonynyal lovak. Amott meg sok házat látott együtt és közöttük tornyot. Kinyújtván
               kezét, egyik ujjával a falura mutatott mosolyogva s azt mondá: áh! ott az emberek
               laknak! Mily nagy az ő völgyük! Mily szépek és magosak a házaik! Az atyjának a faluja
               volt, melyet látott. Majd azután megsejdített egy folyóvizet, mely a napnak sugáriban
               a térségen keresztül hömpölygött. Mosolyogva nézett rá sokáig, meg-megrázván fejét;
               de ki nem tudta tanulni, mi legyen az, a mi oly szépen ragyog? Így vizsgálta ő meg
               egyenként a térségnek minden tárgyait, nagy örömmel tapsolván mindenikének. Vagy
               kétszer felemelte volt már lábait azzal a szándékkal, hogy ebbe az ismeretlen nagy
               völgybe lerepül, de az atyjától való tartás és egy bizonyos félelem, melynek okát
               maga sem tudta, csak visszavonta őtet mégis e szándéktól.</p>
            <p>Egy tompa hang, melyet nem messze magától véletlenül meghallott, figyelmessé tette
               őtet ama tájékra, a honnan érkezett. A kolompok hangja volt, melytől megrezzent.
               Lebukott tehát egy bokor mögé és szemeit a gyanús tájékra meresztette. Tehenek
               voltak, melyek a hegynek tetején legeltek. Eleinte megijedt tőlük és amint feléje
               jöttek, hátra kezdte magát vonni. De miután szinte merevedve megvizsgálta volna
               termeteiket, megismerte ama rajzolatokból, melyeket az öreg gróf tanulásnak okáért
               elébe terjesztett. A tehenek után a pásztor érkezett. Az embernek tekintete
               rettentőbb volt neki az állatokénál. Szaladni kezdett. Állj meg te! kiáltja vala
               utána a pásztor. Ő pedig még gyorsabban futott. Szerencsére föltalálta a
               tövissövényt, átütött rajta és a tövisek újra megszaggatták arczát és kezeit. A
               napnak nyugtával leért a völgybe és egyenesen Istóknak karjai közé vetette magát,
               hangos szóval mondván: Áh! mit nem láttam én, Istók! mit nem láttam én mindent!</p>
            <p>Istók azalatt kimondhatatlanul kínlódott. Sokáig kereste a gyermeket és fel nem
               találhatta; míg végre véletlenül felemelvén szemeit, a hegynek tetején megsajdította.
               Eleget kiáltott neki, a mint csak kiálthatott; de sokkal távolabb volt tőle, hogysem
               csak szavával is elérhette volna. Áh! mit mond majd az öreg úr, ha itt nem találja?
               Így sóhajtozott magában minduntalan az öreg ember. Végre még a hegyre is fel akart
               mászni, hogy a szökevényt haza vezesse; de alig ment egynehány lépést felfelé,
               azonnal átlátta, hogy ezerszer kitöri a nyakát, mielőtt a bérczre feljut. Mily
               nagynak kellett tehát örömének lenni, mikor a kis grófot ismét melléhez szoríthatta,
               vizsgasága miatt ápolgató fenyegetésekkel megdorgálhatta s kiváltkép, hogy neki elég
               korán megparancsolhatta, hogy atyjának e veszedelmes igyekezetről egy szót se
               szóljon.</p>
            <p>- De miért ne szóljak? - kérdezé a kis gróf álmélkodással.</p>
            <p>- Azt én legjobban tudom, - mondá viszontag Istók.</p>
            <p>Atyjának megérkezése után fél óráig hallgatott az ifjú gróf, de tovább lehetetlen
               volt magát tartóztatnia. Atyám, úgymond, én lovakat láttam.</p>
            <p>- Hol? - kérdezé az öreg Kaczajfalvi álmélkodással, a mint az ifjúnak tüzes szemeit
               észrevette.</p>
            <p>- Istók nem akarja, hogy ezt neked megmondjam.</p>
            <p>Erre a gondos atya egynehány kérdéssel kivette fiából az egész titkot, azután pedig
               gondolatokba merült. Az emberek után való esdeklés természetes volna benne, mondá
               magában, megrázván fejét és a port az asztalról letörülvén. Fiának igyekezetére tehát
               sem jót, sem rosszat nem mondott. Másnap estefelé két eleven vérű és szép ló legelt a
               völgyben a kert ajtaja előtt. Az ifjú gróf összecsapta álmélkodásában kezeit, a mint
               a lovakat meglátta s örömében felkiáltván: lovak, lovak! úgymond, karjánál fogva oda
               rángatta az atyját. Ennek parancsolatjára megfogták az őrök a lovakat s egyikére az
               öreg gróf ülvén, a másikra pedig az ifjú, együtt lovagoltak egy darabig a völgynek
               síkabb részein. Ezen új foglalatosság kiverte egy-két hónapra az ifjú grófnak fejéből
               a hegyeken túl fekvő nagy völgyet. De azután meghülvén vére a lovagláshoz,
               kiváncsisággal teljes tekintetei ismét csak a hegyeknek tetején mulatoztak.</p>
            
         </div>
         <div type="chapter">
            <head>IV. A természetesen nevelt ifjú kitör a nagy világba.</head>
            <p>Az öreg gróf kezére támasztván fejét, gondolkodni kezdett, mi móddal lehetne fiát
               legkönnyebben arra bírni, hogy a völgyben önként megmaradjon? Tusakodásának egész
               foganatja csak az volt, hogy elkerülhetetlenül szükségesnek ismerte, hogy fiának erre
               teljes szabadságot engedjen. Az öreg Istók gondolatokban látván ülni a grófot,
               megkérdezte mély elmélkedésének okát, melyet előle a gondos atya el nem titkolt. Most
               őtet, így szólott azután hozzá Istók, csak a vizsgaság készteti ezekre: de mikép lesz
               majd akkor a dolog, ha más egyéb is elkezdi késztetni?</p>
            <p>És ez mi volna? kérdezé a gróf.</p>
            <p>Az ifjú már most tizenöt esztendős, mondá viszonlag Istók, és így, azt tartom, a vére
               is lassankint felhevül. Ő most engemet, ha magamat kaphat, különféle dolgokról
               felette buzgón kérdezget.</p>
            <p>És te mit felelsz neki?</p>
            <p>Ugyanaz a bökkenője, hogy nem tudok neki mit felelni. Az ember csak nem arra való,
               hogy magányosságban éljen.</p>
            <p>Az igaz! mondá a gróf, megdörzsölvén homlokát. Behivatta azután az ifjút s azt
               beszélte neki, hogy vannak a világon ama sok jó emberek között, kik az övékhez
               hasonló völgyekben laknak, olyanok, kik noha egyébiránt okosan beszélnek, oly
               esztelenek mégis, hogy maguk sem tudják, mit akarnak? s kikről azt lehet mondani,
               hogy szíveik eszükkel, cselekedeteik itéletükkel szüntelen ellenkeznek. Némelyek
               közülök megfodrosítják hajukat és liszttel behintik; némelyek egészen elvágják, csak
               tarajt hagyván belőle fejük tetején. Némelyek szakállaikat egészen leberetválják;
               mások pedig zsineget hagynak belőle füleiktől fogva állaikig, vagy szájuk körül
               szőrkoszorút. Vannak, kik magas kőházakban lakván, egész életükben semmit sem tesznek
               egyebet, hanem csak élnek. Mások éjjel-nappal csak azon vannak, hogy másoknak
               keresményeit álnokság által vagy erőszakosan magukévá tehessék. Az ifjú gróf majd
               meghalt nevettében, hogy az emberek oly esztelenek lehetnek, a minőknek őket az atyja
               rajzolta.</p>
            <p>Ebből a magányosságból ki fogsz menni, fiam! így fejezte be beszédét az öreg
               Kaczajfalvi, de most még nem. Szívednek előbb erőre kell jutni, hogy az álnok
               tekintet el ne csábíthassa; eszednek jól meg kell érni, hogy az emberek
               bolondságainak és gonoszságainak ellenállhasson. Az ifjú gróf azt gondolta magában,
               hogy arra valóban kevés ész kell, hogy az ember a bolondot bolondnak ismerje, s mikor
               e beszélgetés után az atyja őt melléhez szorította és megcsókolta, ő viszont az
               atyját arra kérte, hogy próba gyanánt vezesse el most legalább egyszer az emberek
               közé. Ezt az atyja megigérte és az ifjú éjjel-nappal mind csak az emberekről és
               bolondságaikról álmodozott.</p>
            <p>Az öreg gróf valóban eltökélte volt magában, hogy fiát a világgal lassankint és oly
               vigyázva, a mint az ifjúnak természetes érzeményei megkívánják, megismerkedteti és
               hogy végtére az emberek közé egészen kivezeti. Ámde hogy erre a szükséges
               készületeket megtehesse, kénytelen volt a völgytől egynéhány napra búcsút venni. Alig
               ment el a faluba, hogy Istók az ifjú grófot szemmel tartván, úgy követte mindenfelé,
               mintha árnyéka lett volna. Látván az ifjú, hogy minden lépését nyughatatlan
               tekintettel vizsgálja, észrevette, hogy az öreg ember attól fél, nehogy ismét oly
               igyekezetre vetemedjen, a minő a minapi volt. Ezt tehát fel is tette magában, s mivel
               Istóktól semmikép meg nem szabadulhatott, a völgynek egyik szélétől a másikához oly
               sebesen kezdett idestova szaladozni, hogy a szegény szolga kénytelen volt az ifjút
               szabad kényére hagyni. Az öreg gróf nyilván meghagyta neki, hogy meg ne éreztesse
               vele, hogy valamiben gátolni akarja.</p>
            <p>Szabadságban látván magát az ifjú gróf, gomolyogva rohantak gondolatai amaz édes
               igyekezetre, hogy a hegy tetejére ismét felrepüljön. Felmászván a bokrok között,
               megint feljutott a magasra, de a völgynek másik részén. Mosolyogva nézte ő Istókot,
               hogy a völgyből mindcsak az átellenben lévő hegyre tekintgetett, hasztalan keresvén
               szemeivel az ifjú szökevényt ama bérczeken, melyekre a minap feltörekedett volt.
               Átütvén végtére a tövises sövényen, feljutott ugyan a hegy tetejére, de semmit sem
               láthatott, mivel az egész környék felette sűrű erdőből állott. A hegy tetején
               idestova járt egy darabig, de nyílást sehol sem találhatott. Szemeit a sűrű erdő
               mindenütt meggátolván, hogy az ismeretlen völgybe le ne láthassanak, leosont egy
               keveset félénk lépésekkel a völgy felé s visszatekintgetett időnként a hegyre, hogy
               útját ismét meglelhesse.</p>
            <p>Egynéhány legelő nyájon kívül semmi egyébre nem akadt. Az erdő széléhez jutván,
               egyszerre egy kies térséget látott maga előtt elterülni, mely falvakkal teli volt. A
               térség elején közel a hegyhez, melyről lejött, Rósafi Pál viczispán úrnak a faluja és
               gyönyörű kastélya tünt szemébe. Lassú lépésekkel közelített ő ehhez a kis bokrok
               között, melyek az erdő szélén voltak. Egyszerre vizsga tekintettel megállott, mert
               maga előtt egy széles és mély vizet látott, mely az erdő és a falu között folyt.
               Mindjárt a vizen túl kezdődött virágos ágyakkal a kert, melyek között imitt-amott
               kőképek állottak. Szeme legelőször is a kertnek jobbik részén repült keresztül, mivel
               közel a kastélyhoz embereket látott, kik benne sétálgattak. Meredve függtek ezeken
               tekintetei. Örömest közelített volna hozzájok, ha a nélkül, hogy észrevegyék,
               megtörténhetett volna. E gondolattal tusakodván, megsajdított a kertnek széle körül
               egy bokros helyet, melybe magát elrejthesse s fejével egyet hunyorítván, onnan
               könnyen visszaszaladhatsz, úgymond magában. Erre mosolyogva nekiszalad a folyónak s
               egy nagy szökéssel beleugrik. Mikor éppen a levegőben volt, hasító kiáltás tünt
               fülébe. Kiütvén tehát fejét a habok alól, gondosan átnézte a vidéket, melyből a
               szózat érkezett; de semmit sem látván, a mi őt a visszatérésre birhatta volna,
               átúszott a másik partra, felment vigyázó lépésekkel a kertbe s felkereste
               tekintetével a bokros helyet, melybe magát elrejthesse.</p>
            <p>Bal felé indulván, egyszerre megijedt és szinte megmeredvén, megállapodott; mert
               három lépésnyire egy emberi termet állott előtte, mely hasonlóképen megijedt volt.
               Ruházatából asszonyi személynek ismervén, félelme azonnal elenyészett. Az örülő
               vizsgaság volt, mely szívét helyette elfogta. Meredt tekintettel vizsgálván termetét,
               meg nem nyerhette magától, hogy örömében ne mosolyogjon, valahányszor szeme közé
               nézett. Átjárta szemével már ábrázatát, már nyakát, már kezeit. Öltözetéből nem
               tudott mit csinálni. Az öreg grófnak gúnyoló rajzolásai jutottak eszébe. Fején a
               bandzsal kalap felette nagy és bokrétás volt, dereka nagyon rövid, szoknyájának
               hátulsó része oly hosszú, hogy a földet söpörte. Mosolyogva vizsgálgatván mindezeket
               egy darabig, egyet hunyorított végtére fejével s azt mondta magában: az atyám igazat
               mondott!</p>
            <p>Ki vagy te vakmerő? kérdezé elvégre az asszonyi termet szelíd, kellemetes és
               hízelkedő szózattal.</p>
            <p>Erre az ifjúnak szeme felderült; de feleletével késett, mivel a kellemetes szózatnak
               folytatását várta. Fájt neki, hogy elnémult. Én, úgymond, Laczi vagyok.</p>
            <p>A leányzó elnevette magát. Laczi? De tulajdonképen mi vagy?</p>
            <p>Most meg a legény nevette el magát. Én, úgymond, legény vagyok,</p>
            <p>A leányzó elhallgatott egy szempillantásig és a csöpögő ifjút vizsgálgatni kezdte.
               Ruhája együgyű volt ugyan, de mégsem volt parasztos, a mint messziről vélte; beszéde
               pedig még ennél is kevesebbet hasonlított a parasztokéhoz. Szóejtése hibátlan és
               tiszta, szózata pedig szép hangú volt.</p>
            <p>De hát te vajjon ki vagy? kérdezé már most az ifjú.</p>
            <p>A leányzó nem felelt, mivel nézésébe merült volt.</p>
            <p>Ki vagy? mondom, kérdezé újra az ifjú s egy nagy lépéssel közelebb ment hozzá.</p>
            <p>A leány két lépésnyire hátra vonván magát, mit akarsz te itt? mit keresel e kertben?
               mondá viszont egy kevés félénkséggel.</p>
            <p>Amott azt akarom megnézni, felelé az ifjú s odamutatott barátságos tekintettel a
               házra, a kőképekre és a sétáló emberekre.</p>
            <p>A leányzó erre fejét egy keveset megrázván, honnan jöttél ide? úgymond.</p>
            <p>Amonnan a völgyből! De mondd meg már egyszer, hogy hívnak? Már harmadszor
               kérdezem.</p>
            <p>Én Rósafi Pál viczispánnak a leánya vagyok, a kihez e falu tartozik.</p>
            <p>Hát neved nincsen?</p>
            <p>Engem Manczinak neveznek, mondá mosolyogva a kisasszony.</p>
            <p>Manczi! jó Manczi! ne tedd magadat, kérlek, oly bolondnak, mondá az ifjú, boszankodó
               tekintettel mutatván bokrétás kalapjára.</p>
            <p>A szegény kisasszony nem tudta mit gondoljon s azon igyekezett, hogy a kastélyhoz
               közelebb juthasson. Ha ezeket a dolgokat, úgymond, meg akarod nézni, jer velem,
               megmutatom.</p>
            <p>Szívesen, mondá az ifjú, s a mint a kisasszony mellett elment, oldalról szüntelen
               ránézett és mosolygott. Hallod-e Manczi! így szólította meg végtére, mondd meg te
               nekem, ha igazán asszonyi személy vagy-e?</p>
            <p>Az vagyok.</p>
            <p>Leány?</p>
            <p>Az.</p>
            <p>Hány esztendős vagy már?</p>
            <p>Tizenhat, felelé Manczi remélő tekintettel.</p>
            <p>Hát ez a tarka lepedő minek takarja be ezt a szép fehér ruhádat? s ezt mondván,
               megfogta szélét ama képtelen nagy keszkenőnek, mely hátul majd földig ért.</p>
            <p>A kisasszony elpirult s féltében sietni kezdett.</p>
            <p>Ne szaladj oly nagyon, Manczi! Hallod-e! mutasd meg nekem egyszer a lábadat.</p>
            <p>Boldog Isten! sóhajtá csendesen Manczi, garádicsonként növekedvén félelme. Laczi
               pedig megkapta ruháját és egy keveset félre vonta, hogy lábát megláthassa. A mint az
               atyám mondja! Hegyes papucs, bocskorszíjjal felkötve. Kár, hogy te is viseled.</p>
            <p>Manczi úgy sietett, hogy majd lélekzetéből is kifogyott.</p>
            <p>De minek szaladsz oly nagyon, lyánka! Menjünk lassabban; s ezt mondván, megfogta
               kezét és tartóztatta. Manczi elkiáltotta magát. Mi bajod, hogy úgy kiáltasz? kérdezé
               az ifjú, s megrezzenvén, eleresztette a kezét. A leány oly sebesen szaladt, mint a
               megijedt őzecske; ő pedig utána sietvén, szüntelen arra kérte, hogy ne szaladjon.
               Manczi végtére háromszor pihegvén ezen igéket: Hála Istennek! beomlott egy rundélába,
               a hol felette sok urak és asszonyságok ültek.</p>
            <p>Most már a sor az ifjún volt, hogy megijedjen. Átrepülvén tekintetével környöskörül
               az egész társaságon, a kerek épületnek küszöbén megállott. Manczi orczájából és ama
               tekinteteiből, melyeket az ifjú grófra vetett, kiki láthatta, hogy ettől ijedt meg.
               Kérdezték, ugyan mi baja? de lélekzete nem volt még annyi, hogy felelhetett volna.
               Csak az ujjával mutatott az ifjúra, ki szemeit azonban egy pár gyermekre
               függesztette, kik a rundéla közepén játszottak. Nagyon barátságosan mosolygott
               reájuk. Ezek gyermekek? kérdezé végtére, ujjával reájok mutatván. Vizsga tekintettel
               néztek reá mindnyájan. Majd azután szemeit meg-meg Manczira vetette, ki egy ifjú
               embernek karjára akaszkodott volt s minekutána rámosolygott volna, ismét a
               gyermekekre nézett.</p>
            <p>Most már Manczi képes lett elbeszélni, a mi vele történt. Ez a legény, úgymond, a
               víznek túlsó partján állván, különösen mosolygott magában s egyszerre a vízbe ugrott.
               Én magamat elkiáltottam. Azután megállott előttem s különféle bolondságokról
               kérdezősködött. Azt tartom, hogy - - Itt ujjaival saját homlokára mutatván, értésére
               adta a társaságnak, hogy az ifjút esztelennek tartja. Kiki közülök Laczira fordította
               szemeit, az asszonyságok pedig elvonódtak félénken egész a rundélának túlsó
               ajtajáig.</p>
            <p>Hallod-e, ki vagy te? kérdezé egy ifjú legény, egypár lépéssel közelebb menvén
               Laczihoz. Ez pedig rávetvén szemeit, átvizsgálta nyírt fejét és aranyzsinóros ruháját
               és nem felelt.</p>
            <p>Kicsoda vagy te? Öcsém! kérdezé tőle Rósafi Pál a viczispán.</p>
            <p>Én Laczi vagyok, mondá az ifjú viszont és szemeit egyszersmind Manczira
               fordíttotta.</p>
            <p>S hát itt mit keresel?</p>
            <p>Nézni jöttem. - Ezek gyermekek? kérdezé újra s leült a földre a fiúgyermek elejébe,
               ki reá hasonlóképen figyelmes lett. Alighogy ezt mosolyogva ápolni kezdette, odajött
               hozzá a kis leányka is, kit ölébe vett. Már az egyikre nézvén, már a másikra, könnybe
               borultak szemei örömében.</p>
            <p>Szereted a gyermekeket? kérdezé egy ifjú úr, gúnyoló tekintettel közelítvén
               hozzá.</p>
            <p>Okosabbak náladnál, mondá viszont Laczi, reátekintvén a földről.</p>
            <p>És te ezt honnan tudod?</p>
            <p>Nézd csak meg a ruhádat s ezeknek a ruháit; nyírt fejedet s ezeknek a haját. A
               gyermekeknek el nem volt vágva a hajok.</p>
            <p>Kár ezért az ifjú emberért, suttogta egymásnak egynéhány asszonyság. Termete nem
               rút.</p>
            <p>Megsajdítván ismét Manczit, felkelt és hozzá ment. A kisasszony hátralépett előle.
               Manczi! mi rosszat cselekedtem én neked? kérdezé tőle érzékeny szózattal. Úgy
               szeretlek, hidd el, mint az édes atyámat.</p>
            <p>Erre a társaságnak tekintetei felderültek. Némelyek még nevetésre is fakadtak. Kit
               szeretsz még mást közülünk? kérdezé tőle egy valaki.</p>
            <p>Szelíd mosolygással a gyermekekre mutatván, ezeket! úgymond. Szeretném, ha az enyémek
               volnának és ha Manczi volna az anyjuk.</p>
            <p>Manczi elpirult és az egész társaság kaczagásra fakadt.</p>
            <p>Manczi tehát neked tetszik?</p>
            <p>Manczi nekem tetszik. Csak azt nem szeretem benne, hogy kopasz. Levette tudniillik a
               kisasszony a fejéről a kalapot, mihelyt a rundélába beért. Mondd meg nekem, kedves
               Manczim! így folytatta beszédét az ifjú, miért nem hagytad lefüggni szép vállaidra
               hajfürteidet, mint én? És ebben a hosszú farkú ruhában hogy tudsz járni?</p>
            <p>Manczi elpirult és hallgatott.</p>
            <p>Most már az ifjún kiki csodálkozni kezdett. Vajjon ki lehet? kérdezé kiki a mellette
               állótól.</p>
            <p>Ehetnél-e? Laczi! mondá neki az egyik ifjú legény és megkínálta egy tányér
               piskótával.</p>
            <p>Szomjan is vagyok, felelé Laczi, és így jobb, ha gyümölcsöt eszem, mint kenyeret.</p>
            <p>Gyümölcsünk nincsen.</p>
            <p>Hisz amott tele vannak vele a fák. Ezt mondván, madár gyanánt felrepült egy fára s
               legkarcsúbb ágairól körtét szedett. Megtömvén velök zsebeit, oly sebesen mászott le
               róla, mint reá fel, s a legszebb körtékkel megkinálta Manczit; azután mindenik
               gyermeknek adott egyet s a többit magának tartotta, Manczi mosolyogva vette el tőle
               az ajándékot és elpirult.</p>
            
         </div>
         <div type="chapter">
            <head>V. Gróf Kaczajfalvi László a nagyvilágnak társaságában.</head>
            <p>Alig ette meg az ifjú gróf az első körtét, hogy a kisasszonyt igéretére
               megemlékeztetvén, Manczi! úgymond, te nekem meg akartad mutatni amott azt a magas
               kőkunyhót. Jöjj tehát velem! Hidd el, nem bántalak; mert én jó vagyok. Ezt mondván,
               kezével megkínálta.</p>
            <p>Manczi az atyjára nézett; ez pedig nevetve intett neki, hogy tegye meg, a mit tőle az
               ifjú kíván. A kisasszony tehát kezet adván neki, kivezette a kertből. Utánuk ment az
               egész társaság.</p>
            <p>Óh! kedves nagyságos uraim! mondja vala hangos szózattal a kert ajtaján egy
               koldus.</p>
            <p>Mi bajod? kérdezé Laczink, szemeit a koldusra meresztvén.</p>
            <p>Hat gyermekemmel nincs mit ennem, kezdé panaszolni a szegény.</p>
            <p>Micsoda? mondá viszontag az ifjú gróf nagy ámúlással. Hát teneked nincs házad,
               kerted, szántófölded, melyből élhess?</p>
            <p>Semmim sincs, kedves úrfim! Az utolsó szót csak nagy nehezen és azért adta
               feleletéhez, mivel látta, hogy kisasszonyt vezet.</p>
            <p>Manczinak kezét eleresztvén Laczink, nincs házad, úgymond, nincs kenyered és szegény
               öreg ember létedre hat gyermeked van?</p>
            <p>Némelyek a vendégek közül az öreg embernek azonban alamizsnát adtak.</p>
            <p>Hallod-e, öreg! mondá neki végtére az ifjú rebegő és érzékeny szózattal, eredj hamar
               és hozd ide gyermekeidet. Siess és térj vissza mennél hamarább. Az atyám völgyébe
               vezetlek velük együtt; ott ellakhattok a mi gunyhóinkban mindaddig, míg a tiéteket
               felépítjük. Van nekünk kenyerünk, gyümölcsünk, tejünk és borunk; eleget ehetsz és
               ihatsz gyermekeiddel együtt. Ezt mondván, megcsókolta az öreg koldusnak a kezét s
               könyörületes mosolygással nézett még egyszer reá. Hajad már ősz, mint Istóknak, a mi
               jó Istókunknak és mégis éhezned kell! Ezt én meg nem foghatom. De miért nem
               panaszoltad előbb valakinek szükségedet?</p>
            <p>Óh Istenem! hányszor panaszoltam én azt? De a szívek, kedves úrfim, az emberi szívek
               nagyon kemények.</p>
            <p>Hazudsz, öreg! kiáltá erre hevesen és meredt tekintettel az ifjú. Úgy-e Manczi, hogy
               hazudik? Ezt mondván, Manczira tekintett és szemeit könnyezni látván, minden
               bizonynyal hazudik, úgymond, mert Manczi sír. De ezt az öreget, édes Manczim! és
               gyermekeit, akármit csinálsz, neked nem hagyhatom. Tekörülötted sok is az ember; mi
               pedig völgyünkben csak hárman vagyunk.</p>
            <p>Hát a gyermekekkel mit csinálsz majd az atyád völgyében? kérdezé Laczinktól egyik a
               vendégek közül, ki az egész jelenést érzéketlen mosolygással nézte.</p>
            <p>Megismerkedtetem őket a palántákkal és az állatokkal. Megtanítom őket a földmérésre.
               Elbeszélem nekik, mikép támad az eső, a hó, a villámlás, a mennydörgés? Nem únják ők
               el magukat azt fogadom. Megtanítom őket még sípolni is.</p>
            <p>Az egész társaság elbámult s egymásra nézett. Fúvod te a sípot? és kottákból?
               kérdezték egyszerre egynehányan. Azalatt, hogy egy travért hoztak, az öreg koldushoz
               fordulván Laczink, eredj, úgymond, jó öreg és hozd el azonban gyermekeidet. Majd
               azután alsó ajakára fektetvén a sípot, egynehány természetes járásokat fújt; végre
               pedig kottákból ezen az eszközön oly gyönyörűen, oly kellemesen és oly érzékenyen
               játszott, hogy nem győztek elegendőképen sem reá nézni, sem rajta csodálkozni.</p>
            <p>Manczi erre kihozta a hárfáját s a mint rajta egynéhány akkordokat kezdett játszani,
               az ifjú grófnak keze a síppal együtt lassankint lelankadt. Énekelni kezdvén a
               hárfához a kisasszony, égő tekintettel vizsgálta Laczink s egy székre melléje
               lebocsátkozott. Lehetetlen volt az áriának végét kivárnia. Egyszerre megölelte, a
               hárfával együtt magához szorította s érzékeny tűzzel felkiáltott: Manczim, édes
               Manczim! A kisasszony elsikoltván magát, felugrott és édes anyjának karjai közé
               szaladt. Laczi utána indúlt; de egy ifjú legény, a házi gazdának messziről való
               atyafia, mellénél megkapta, e szókat dörögvén szeme közé: állj meg! egy tapodtad se
               próbálj tovább menni! Az ifjú gróf rámeresztvén szemeit, beteg vagy-e, úgymond, vagy
               más valami bajod van? s ezt mondván, felette könnyen elvette melléről a kezét és
               félre lökte. Erre a heves legény a grófot öklével mellbe taszította s azonnal ismét
               neki szögezte öklét, hogy másodszor megtaszítsa. A grófnak vére arczába emelkedett.
               Mit cselekedtem én neked, úgymond, te gonosz ember, hogy engemet öklözöl? Ezt
               mondván, a második taszítást felfogta és a legényt oly sebesen lekanyarította maga
               mellé a földre, hogy esni is alig látták. Közelebb menvén azután Manczihoz, kedves
               Manczim! úgymond, te némelykor előlem elszaladsz. Nem szeretsz talán úgy engemet,
               mint én tégedet?</p>
            <p>Most már a társaság át kezdte látni, hogy az ifjú grófnak helyén van az esze és csak
               azt nem tudta megfogni, mikép jutott légyen ily különösségekhez? A sok kérdések után
               kivették végtére belőle, hogy ő gróf Kaczajfalvi Jánosnak a fia, ki tizennégy
               esztendő előtt a világot három esztendős fiacskájával elhagyván, a magányosságba
               vonult. Majd azután új kérdések által elég hihetőképen kitanulták azt is, hogy fiának
               az öreg gróf különös nevelést adott. Ezek meglévén, arra akarták venni, hogy a
               Viczispán házánál háljon, mivel a nap már alkonyodni kezdett; de erre mindaddig rá
               nem állott, míg meg nem igérték neki, hogy Istóknak hírt adnak, kinek miatta való
               aggódásait átlátta. Manczi végtére egy pár jó szóval és egy pár szives tekintettel
               rábírta, hogy édes atyjának, a Viczispánnak kérését teljesítse.</p>
            <p>Könnyen meggondolhatjuk magunkban, hogy este elég okot talált még Laczink arra, hogy
               az embereknek bolondságain nevessen és hogy elég okot adott viszontag arra is, hogy
               őtet a társaság megnevesse. Az asztalnál Manczi mellett ülvén, nem győzött
               elegendőképen az ételeknek sokaságán csodálkozni, melyeket az asztalra tettek s
               melyeknek legnagyobb részét ehetetlennek találta. Felkelvén tehát, hozott magának egy
               asztalkáról gyümölcsöt, melyhez kenyeret evett és egy kevés borral vegyitett vizet
               ivott. Alig ült az asztalnál fél óráig, hogy sok nevetése után felugrott s egyiket a
               szolgák közül megszólítván, én már jól laktam, úgymond; most ülj le te és egyél. Az
               inas majd elkaczczantotta magát; a gróf pedig erővel oda tolta, a hol üres helyet
               hagyott és minden bizonnyal rá is kényszerítette volna a leülésre, ha mindnyájan
               egyenlő szózattal nem bizonyították volna, hogy az inas már evett. Megkerülgette
               azután az asztalt s mosolygással nézte a pompát, mely rajta ragyogott.</p>
            <p>A viczispánnak kérdésére, mikép tetszenek neki mindezek? Ti, úgymond, valóban unalmas
               emberek vagytok és ha Manczi nem volna, már én régen az én öreg Istókomhoz
               visszatértem volna. Édes Manczim! így szólt ismét a kisasszonyhoz, megczirógatván
               arczát: mikép lehetsz te oly balgatag, mint ezek az emberek? Ha én neked volnék,
               tudod-e, mit csinálnék?</p>
            <p>Nos, mit csinálnál tehát? kérdezék egyszerre többen, míg Manczi csak lopva nézegetett
               reá.</p>
            <p>Felkelnék, oda vetném a fejemről ezeket a czifraságokat, testemről ezt a csodálatos
               öltözetet, kezemet oda nyújtanám Laczinak s elmennék vele az ő atyjához, az ő
               szerencsés völgyébe.</p>
            <p>- És hát ott azután mit csináljon? - kérdezé egy faunus ábrázatú, vastag és vén
               legény, Potrohosí Péter, Manczi anyjának a bátya.</p>
            <p>Mit csináljon? felelé a gróf; okosabb dolgokat, mint te egész életedben csináltál.
               Halljad csak Manczi! mily boldog volna nekünk ott életünk. Reggel, minekutánna én a
               forrásnál megfürdenék, felköltenélek egy szép áriával a sípomon, hogy te is
               megfürödj. Azután együtt mennénk a kertbe. Te nekem virágokat öntözni segítenél; én
               pedig az egész völgyből összeszedném számodra a legszebb gyümölcsöt. Egész nap
               muzsikálnánk, dolgoznánk és énekelnénk. Este legszebb darabjaimat fújnám a sípon, míg
               el nem aludnál.</p>
            <p>Nagy kaczagásra fakadt az egész társaság, Manczi pedig elpirulván, lesütötte szemeit
               és magában nagyon bosszankodott, hogy a mit Laczi mond, azt a társaság mind
               nevetségesnek találja.</p>
            <p>Még az asztalnál feltették volt magokban némelyek, hogy Laczit oly ruhába öltöztetik,
               melyet a nagyvilágnak szokása szépnek tett. De bármennyit fáradoztak is, rá nem
               bírhatták mindaddig, míg Manczi egy esedező tekintetet nem vetett reá. Elvezették
               tehát egy mellékszobába s felöltöztették egy huszárhadnagynak katona ruhájába.
               Visszaérkezvén vele a társaságba, a dámák részint barátságos főhunyorítással, részint
               pislogó tekintettel, részint kellő mosolygással fogadták.</p>
            <p>Manczi felette nagyon elpirúlt s mikor első tekintetét rá vetette, égni érezte
               arczát. Nemes egyenességgel állott előtte a karcsú, magas és izmos ifjú. Hosszú barna
               hajának fodrai szép rendetlenséggel folytak le vállaira. Egyik kezével a kardot
               tartván, jobbját oda nyújtotta Manczinak, kire nagy és tüzes szemei barna
               szemöldökeik alól szeliden mosolyogtak. Lehetetlen volt, hogy a legényre sokáig
               nézzen. Szemérmes szemeit a földre sütötte. Manczim! édes Manczim! Ezen igékkel
               közelített hozzá, feléje nyujtván kezét. Oda nyujtotta kezét Manczi is, a nélkül,
               hogy tudta volna, mit cselekszik? Azonban másik karjával átfogta Manczinak a derekát
               s magához vonván, arcza elébe hajtotta le arczát, hogy közelről nézhessen szeme közé.
               Manczi még vissza sem vonhatta arczát az övétől, a mint Potrohosi, ki a tréfát nagyon
               szerette és sógoránál magának, mivel Manczit örökösének választotta, mindent
               megengedett, nagy kaczagással felkiáltott: brávo lányka! Engem úgy segéljen,
               mindnyájunk láttára megcsókolja a legényt! Ettől az ifjú vitéztől vegyetek magatoknak
               példát, legények! Ez ért ám igazán az ostromhoz.</p>
            <p>Manczinak szemei könnybeborulván: Urambátyám engemet ok nélkül kínoz, mondá
               Potrohosinak, a ki szinte tele torokkal nevetett.</p>
            <p>- Kicsoda? - kérdezé Laczi; ez a dagadt ember kínoz tégedet? Egy pár könnyecskét
               látván Manczi arczán legörgeni, még sírsz is miatta? úgymond s Potrohosit megfogván
               hirtelen kezénél, egész az ajtóig forgatta maga előtt s végtére széles hátának
               szögezvén mind a két kezét, megfoghatatlan gyorsasággal tolta ki az ajtón a szobából,
               azután pedig a kapun a mezőre és kizárta. Nyerítő kaczagás kisérte ki Potrohosit s
               egészen elnyomta szitkait, melyeket fél nevetve és fél bosszankodva pökdösött az
               ifjúra. Így múlt az este kaczagás és szüntelen nyájaskodás között. Csak Manczi lett
               mindenik szempillantással komorabb és csendesebb. Valahányszor Laczit kinevették,
               mindannyiszor ő elpirult és a nevetés tárgyára lopva tekintgetett. Bármily gorombául
               kínozta is bátyja, kinek végtére Laczink a visszajövetelt megengedte, csak rajta
               kapatta magát mégis vagy tízszer ezen este az ifjúnak gondatlan és egyszersmind
               bámuló vizsgálásain.</p>
            <p>Laczinak olyan ágyat vetettek, a minőt maga kivánt s mely hasonló volt ahhoz, melyhez
               völgyében szokott. Lefeküdvén, két egész óráig nem hagyták aludni képzésének ingerrel
               teljes rajzolatjai: elszenderedvén pedig, gyönyörű álomképek lebegtek körülötte.
               Valamint virrasztásában, úgy álmaiban is, Manczi volt a fő kép. A hajnalnak első
               sugara nyitva találta már szemeit s egész életében ma történt legelőször, hogy ébren
               lévén, az ágyban maradt. Könyökére támasztván fejét, átvizsgálta a múlt napnak
               történeteit, s majd nevetett, majd elkomorodott, majd könnybe borúltak szemei, a mint
               képzése ennek vagy amannak a tárgynak megújításába merült. Áh! sóhajtott fel végtére
               fennszóval: ma már Manczit el kell hagynom! Erre Potrohosi felébredt, ki magának
               kikérte volt, hogy Laczinkkal egy szobában hálhasson. A tréfás vén legény közt és a
               mi természetes ifjú grófunk között csakhamar fontos beszélgetés támadt, melyben
               Laczink minden tartóztatás nélkül megvallotta, hogy Manczit jobban szereti, mint
               kedves Istókját, sőt még mint saját atyját is. Természetes kifejezései amaz
               indulatoknak, melyeket Laczi magában érzett, Potrohosit jó kedvre ingerelték. Máris
               gondolkodni kezdett ő ama lepcsességekről, melyeket vele űzni fog és ama
               szégyenítésekről, melyekkel Manczit kínozni fogja, kit csúfságból szent
               Viczlipuczlinak nevezett, mivel kétes értelmű beszédjeire teli torokkal nevetni nem
               akart. Azt várta ő még este Laczinktól, hogy nem könnyen hagyja majd magát Manczitól
               elválasztani; a mi neki sok alacsony tréfára adott volna alkalmat. De meg kellett
               volna neki azt gondolni, hogy a természetes ember nem szemtelen. Mert ha a természet
               az oktalan állatoknak tökéletesebb épületü nemeit a szemérmetességgel felékesítette,
               a mint a nőstény majomban és az elefántnak mind a két nemében tapasztaljuk, mikép
               volna lehetséges azt magunkkal elhitetni, hogy e szép erkölcsöt az embertől
               megtagadta? Csak a romlott nevelésü városi ember fosztja meg magát e kellemes
               adománytól, ki még gyermekségében a sok rossz példa által természetlenségekre
               ragadtatik.</p>
            
         </div>
         <div type="chapter">
            <head>VI. A két szerelmes a kertben, Potrohosi pedig a lesben.</head>
            <p>Potrohosi ezeket meg nem fontolván, arra akarta Laczinkat bírni, hogy menjen be
               Manczihoz, mielőtt felkel. Bezzeg Laczi, úgymond, nem volna ám bolondság, Manczit
               felverni s ezt mondván, öltözködni kezdett.</p>
            <p>Manczit felverni? felelé az ifjú. Van-e neked eszed, te eleven bálvány? Hisz
               azonkívül, hogy ez nem illik, Manczi is felijedne és reám méltán megharagudna.</p>
            <p>Ne légy oly balgatag, kérlek! mondá viszontag Potrohosi. Ha én veled vagyok, az
               illendőséget meg nem sérted. A mi pedig a felijedést illeti, nem szükséges, hogy nála
               lármát üss. Költsd fel csendesen és hívd el magaddal a kertbe.</p>
            <p>Potrohosinak az volt egyedül a szándéka, hogy ezen ártatlan költésből okot vehessen
               húgának kínzására. Laczink tehát hamar felöltözött és Potrohosi után csendesen Manczi
               ajtajához lappangott, mely be volt zárva. A vén legény, nem akarván igyekezetével
               felhagyni, különféle kulcsokat hordott össze, melyek közül az egyik a kisasszony
               szobáját végre megnyitotta. Csendesen vitte ő ezt végbe s Laczinkat betolván, az
               ajtót utána ismét bezárta. Az ifjú a lebocsátott kárpitok miatt homályosnak lelvén a
               szobát, azt pedig, hogy Potrohosi be nem ment vele, illetlen csalárdságnak nézvén, az
               ajtótól szólítgatta Manczit egynehányszor, hogy felkelvén jöjjön vele és vastag
               bátyjával a kertbe. Szavát mindenik felszólításnál feljebb és feljebb emelvén,
               Manczitól pedig semmi feleletet nem vehetvén, végtére fennszóval szólította meg, a
               min Potrohosi az ajtón kívül nem győzött eleget nevetni. Ennek biztatására elment
               azután az ágyhoz és Manczinak hűlt helyét találta. Sok édes álmodozásai után,
               melyeknek fő tárgya az ifjú Kaczajfalvi volt, korán felébredvén, oly teli volt szíve,
               hogy a szűk szobában nem maradhatott. Felkelt tehát s éjjeli köntösére egy könnyű
               palástot vetvén, kiment az illatozó kertnek szabad levegőjébe és ott egy galyfödél
               alatt a hantszófára dőlt.</p>
            <p>Hallván Potrohosi, hogy Manczi a szobából már kirepült, kieresztette a grófot, ki
               megvetéssel tekintvén reá, te, úgymond, nekem rossz embernek látszol lenni. Ha
               Manczimnak bátyja nem volnál, én többé, azt tudd meg, rád sem néznék. Nekem
               megigérni, hogy velem bejösz és kint maradni, sőt még az ajtót is rám zárni!</p>
            <p>Legyen eszed, mondá viszontag Potrohosi. Mihelyt Manczi szavát hallottam volna,
               bementem volna hozzátok én is. Ő már minden bizonynyal a kertben van a munkásoknál.
               Jőjj velem, keressük fel!</p>
            <p>A kertben nekem nem kellesz. A munkások, a kik ott Manczival vannak, náladnál jobb
               emberek. Eredj, feküdj le és hortyogj! a kertben nekem nem kellesz. Ezt mondván,
               leszaladt a kertbe; Potrohosi pedig utánna lappangott s hugának kedves galyfödelét
               ismervén, közelebb úton a hantszófa mögé vette magát a sűrű galyak közé, melyek miatt
               őtet sem huga, sem Laczink észre nem vehette. Manczi könyökére támasztván fejét, a
               madarak csevegésénél a hűsben szintén elszenderedett. Laczi lábhegyen közelített
               hozzá. A legszebb és leggyönyörűbb paradicsomnak látása el nem ragadhatta volna úgy
               szemeit, mint az alvó Manczinak tekintete. Megállott, mintha a földhöz lett volna
               bűbájolva s mosolygó arczával vizsgálta kellemetességeit. Alig mert lélekzetet venni.
               Az egész legény csupa szem volt. Kezei lecsüggödtek, szemei a szerelemtől szinte
               csillogtak, arczái úgy megpirultak, hogy egy pár nyílt rózsának gondoltad volna
               lenni, tagjain pedig egy gyenge remegés futott keresztül. Így állott ő egy darabig
               lelketlen kép gyanánt, mely az emberre meredt szemmel néz. Az élet végtére vissza
               kezdett szívébe térni. Egynéhány ismeretlen indulatok zűrzavar gyanánt gomolyogtak
               fel mellének mélyéből. Leereszkedett Manczi előtt egyik térdére, s megcsókolta
               kinyujtott lábára lecsüggő kezét, ily szókra fakadván: édes szép Manczim! A
               kisasszony felijedvén, rá meresztette szemeit. Jó reggelt, Manczim! mondá Laczi s
               odanyujtotta kezét örvendetes és érzékeny tekintettel. Manczi el akarta magát
               kiáltani, de az álmosság, mely megkábította és az ijedtség, hogy maga előtt ily
               véletlen vendéget látott, elfojtották mellében a szózatot. Ajkai megnyíltak ugyan, de
               hangot nem adhattak.</p>
            <p>Mily szép vagy, édes Manczim! kezdette ismét Laczink s mily nagyon szeretlek! E
               szókkal egy pár könnyecske forrott ki szép szeméből s legördült mosolygó ajkára.
               Szívéhez vonta azután csendesen Manczi kezét s melléhez szorította.</p>
            <p>Manczi visszavonván karját, mit akar itt a gróf? úgymond komor tekintettel. Menjen
               dolgára! E két szót nyughatatlan keménységgel ejtette ki.</p>
            <p>Laczi ellenben felemelvén összetett kezeit s oly tekintetet vetvén reá, mely szívébe
               hatott, édes Manczim! úgymond, ki nem mondhatom, miként szeretlek. Engedd meg, hogy
               nálad maradjak. Hidd el, úgy szeretlek, mint magad magadat. Oly szép vagy, Manczim!
               mint - - sokkal szebb, mint az egész világnak legszebb virágjai!</p>
            <p>De mit akarsz itt, kérlek?</p>
            <p>Fel akartalak az ágyból verni, hogy jönnél le velem ide a kertbe. Te engem
               megelőztél. Oh Manczi! alig alhattam miattad valamit. Egész éjszaka láttalak, de úgy,
               szakasztott úgy, a mint most látlak. Óh Manczi! az én mellem oly teli volt, hogy majd
               megszakadt. Sírnom kellett. Jobb kezeden feküdtél álmomban és bal kezed - - itt bal
               kezét megcsókolván, óh Manczi! úgymond, ha tudnád, miként szeretlek!</p>
            <p>Ezen igék félénken jöttek ki szorúlt melléből és könnybe borúlt szemei kérlelő
               szelídséggel függöttek Manczi szemein, kinek kezét majd melléhez, majd ajkaihoz
               szorítgatta. A kisasszony semmikép végbe nem tudta vinni, hogy a legényre
               megharagudjon. Eredj, jó Laczi! úgymond, eredj! Menj amoda a munkásokhoz; én azonban
               felmegyek a szobámba és felöltözködök.</p>
            <p>Elmegyek veled én is.</p>
            <p>Ezt meg nem engedhetem, mert az illendőséget megsértené.</p>
            <p>De mondd meg hát nékem előbb, hogy szeretsz-e te is viszontag engemet?</p>
            <p>Erre sem felelhetek meg.</p>
            <p>S miért nem?</p>
            <p>Ha nemmel felelnék, gorombaság volna tőlem; ha pedig igennel, az illendőséget
               sérteném meg.</p>
            <p>Az illendőséget? De akkor csak nem sértenéd meg mégis, ha igazat mondanál?</p>
            <p>Még akkor is. Kelj fel térdeidről, jó Laczi! menj a munkásokhoz és légy nyugodt
               szívvel. Ezt mondván, a mint Laczinknak karjait megfogta, hogy térdeiről felsegítse,
               arcza amannak arczához oly közel esett, hogy a hátul leselkedő bátyja csókra gondolta
               a legényhez lebocsátkozni. Brávó! derekasan! kiáltotta ez a galyak közül, te kis
               boszorkányka! Régen jövendöltem már én ezt a mi szent Viczlipuczlinkról. Ihol karjai
               között a szép legény! Korán reggel úgy megcsókolgatja, mint hímjét a gerlicze! Ha ide
               nem hozott volna az eset, tudj Isten!</p>
            <p>Ah, hogy bánhat urambátyám velem ily igazságtalanúl? Én ártatlan vagyok! ezt mondván,
               elfakadt sírva.</p>
            <p>Ártatlan? brávó, szent Viczlipuczlim, brávó!</p>
            <p>De mit sírsz te megint Manczi! mondá Laczi. E miatt a vastag ember miatt? Azután
               Potrohosira tekintvén, ez, úgymond, nevet, Manczi pedig sír. Mondjátok meg nekem,
               miért? Manczi, gyere te velem sétálni. Ez a hízott ember, a ki tégedet minduntalan
               megríkat, maradjon itt.</p>
            <p>Potrohosi erre oly hangosan kezdett kaczagni, hogy nemcsak a munkások, hanem még azok
               is meghallhatták, a kik a kastélynak azon a részén háltak, mely a kert felé volt.</p>
            <p>Ah édes urambátyám! az egész házat felveri szavával az álomból. Gondolja meg, mily
               veszedelembe ejti jó híremet és nevemet.</p>
            <p>Az ifjú gróf Manczira tekintvén s fejét megrázván, azt akarod, úgymond, hogy a
               kastélyban az embereket felköltse? Azt én mindjárt magam megcselekszem.</p>
            <p>Maradj! rikkantotta Potrohosi kaczagva. Mi a manó jut eszedbe, hogy te az embereket
               álmukból felverd? Hallod-e Laczi? mondd meg nekem igazán, ha tégedet Manczi valóban
               megcsókolt-e?</p>
            <p>Laczink tetőtől fogva talpig megvizsgálván Potrohosit: Neked, úgymond, vastag ember,
               a mint látom, egy csöpp eszed sincs. Eredj dolgodra! Manczi sír! Eredj, mondom, jó
               szerével. Manczi velem maga akar lenni.</p>
            <p>Már az más! mondá Potrohosi; így hát csak el kell mennem; s betakarván magát
               hálóruhájába, menni kezdett.</p>
            <p>Az Istenért! vigye magával, urambátyám, óh! vigye el magával, kérem.</p>
            <p>Alkudjunk, hugomasszony! felelé Potrohosi. Valld meg itt nekünk igazán, hogy
               szereted. Akkor azután elviszem magammal.</p>
            <p>Urambátyám! az egekre kérem, mit gondol?</p>
            <p>Egyébiránt itt hagyom, és - -</p>
            <p>Manczi látván, hogy bátyja menni akar, megkapta a kezét.</p>
            <p>De mit parancsolgatsz te, gonosz ember! ennek a szép leánynak? kérdezé komor
               tekintettel Laczink. Megmondja ő azt nekem nálad nélkül.</p>
            <p>Annyival jobb, mondá Potrohosi, s kirántván Manczi markából kezét, elsietett.</p>
            <p>- Szeretem, édes urambátyám! szeretem; csak vigye el magával amazon az úton.</p>
            <p>Már most megelégszek veled, és ezen szempillantástól fogva nem vagy szent
               Viczlipuczlim, hanem édes húgom. Eredj a szobádba és öltözködj. Te pedig, Laczi,
               gyere velem amarra haza.</p>
            <p>Laczink nem ment volna el vele, ha Manczi szépen nem kérte volna, ki szobájába
               szaladván, az ágyra dőlt és mérgében sírt. Bementek szobájokba a férfiak is, hol
               Laczink az ablakba ülvén, gondolatokba merült, Potrohosi pedig felöltözvén, húgához
               ment. Hallod-e Manczi, én az egész esetet eltitkolom és így legkisebb okod sincs
               sírni. De mondd meg nekem minden tréfa nélkül, ha ez a természetes legény tégedet el
               akarna venni, elmennél-e hozzá? Ne légy Viczlipuczli, hanem igazán felelj.</p>
            <p>Édes urambátyám, az ifjú gróf az ő tökéletlen nevelése miatt mindenben hátra van.</p>
            <p>Nem igaz, hogy te őróla ebben a vélekedésben vagy! Minek pirultál el tehát, mikor
               kérdeztelek? Hogy ti lányok az ily dolog körül úgy kerengetek a felelettel mindig,
               mint a macska a forró kása körül! Mindent láttam én, mindent hallottam, a mit a
               kertben mondottál és cselekedtél. Felelj egyenesen, elmennél-e hozzá?</p>
            <p>Manczi lesütötte szemét, és újjaival egy selyemszálacskát ki s be sodorgatott.
               Ösmerte bátyját és tudta, hogy az ily dolgoknak kinyomozásában nagyon járatos.</p>
            <p>Öltözködj fel, Manczi! Meglássuk, mi lehet a dologból? Én nekem ez a legény magamnak
               is sokkal jobban tetszik, mint azok az aranyzsinóros, ezüstgombos, nagy kalapú,
               széles kardú, nyírott hajú széltömlők, a kik egyebet nem tudnak, hanem tanúlt
               főhajtással fogat mutatni, mint a hamis kutyák, s vigyorogva egy-két complementumot
               mondani, melyek puszta levegőmozgásból állanak. Ezzel Potrohosi elment.</p>
            <p>Manczi a dologról mélyebben kezdvén gondolkodni, megvallotta magának, hogy Laczihoz,
               mikor az uniformisban látta, nem volt érzéketlen. Szerelmének bizonyításait azonkívül
               oly igazaknak és szembetünőknek találta, hogy méltán háládatlannak tartotta volna
               magát, ha azt viszontag való szerelemmel meg nem jutalmazná. A tükörhöz ülvén, maga
               sem tudta, mikép történt, hogy ma oly együgyűen öltözködött fel, a mint csak
               lehetett. Ha bátyjának csúfolásától és önnön magának áruló pirulásától nem tartott
               volna, semmit sem vett volna magára olyast, a mit Laczink rajta megnevetett. A
               tükörbe tekintvén, elijedt magától, oly piperétlen volt. Hajtaraját tehát felemelte
               még egy keveset, csak hogy a módinak kedvezni tessen, és lement kávézni.
               Öltözködésével annyi időt vesztett, hogy a früstöknél utolsó volt.</p>
            
         </div>
         <div type="chapter">
            <head>VII. Laczink az atyjához visszatér.</head>
            <p>Szinte édesdeden nevetett Laczink azon, hogy az emberek fekete vízbe fehér tejet
               töltenek, és ezt a vegyületet früstökül iszszák, a mint látván, hogy minden ember az
               ajtóra tekint, megfordúlt és Manczit együgyű ruhájában bejönni megsajdította. Ah az
               én Manczim! úgymond fenn szóval, az én kedves Manczim! Be szeretem, hogy itt vagy
               egyszer. Alig győztelek már várni. És ah! mily szép, mily gyönyörű vagy ma! Tedd le,
               kérlek ezt a kalapot! s ezt mondván, fejéről a bandzsal kalapot maga levette. Úgy! No
               most nézzétek már meg ezt a gyönyörű leányt!</p>
            <p>A földbe bújt volna szégyenletében a kisasszony, mikor a kaczagást hallotta, melylyel
               a vendégek fogadták.</p>
            <p>De ma reggel, folytatá szavait barátságos csevegéssel a mi természetes Laczink,
               sokkal szebb, ezerszer szebb voltál a kertben a galyfödél alatt. Ah! mikor ott oly
               szépen feküdtél - -</p>
            <p>Manczi elhalaványodott, Potrohosi pedig mértékletlen hahotára fakadván: Akármi
               legyek, úgymond, ha a természet ezerszer nem alkalmatlanabb a titoktartásra, mint a
               hiúság!</p>
            <p>Nosza erre a vendégek, és kivált az ifjú legények, körülvették azonnal Manczit, ki
               azt sem tudta bosszúságában, hová üsse le szemeit? Laczink megfogta kezét; de ő
               kiragadván magát haragosan, kiszaladt az ajtón. Laczi utána repülvén, megfogta, s
               melléhez szorította ily kérdéssel: haragszol talán, Manczim? Légy jó, édesem, és ne
               haragudj!</p>
            <p>Azonban utánok érkeztek a szobából a vendégek is, Manczi pedig nagy háborodással
               kiragadván magát karjából, s haragos tekintetet vetvén reá, takarodj, úgymond, és ne
               jőjj nekem többé szemem elejébe. Ezt mondván, felszaladt a garádicsokon
               szobájába.</p>
            <p>Laczi meredt tekintettel nézett utána; azután pedig lassan megfordúlván, a földre
               sütötte szemeit, összeránczolta vagy kétszer homlokát, megrázta fejét, s jószívű
               keseredéssel azt mondotta: Szegény leányka! Az atyám igazat mondott. Erre nagy
               elevenséggel feltekintett, mondván: ah, az atyám! E szavak után pedig nyíl gyanánt
               repült ki a kastélyból a kertnek, beugrott a vízbe, átúszott a túlsó partra, a
               legsűrűebb bokrok és csipkék között felmászott a hegyre, s két óra múlva meglátta
               atyjának kellemetes völgyét, melybe örvendetes kiáltások között sebesen leszaladt.
               Istóknak örömkiáltásai hírül adták azonnal az öreg grófnak, hogy az elveszett ifjú
               visszatért. Hamar kitörölvén szemeiből a könyeket, elejébe sietett kedves fiának az
               érzékeny atya elég nyugodt tekintettel. Laczi sebes és hangos örömkiáltással karjai
               közé vetvén magát, ah, édes atyám! úgymond, Manczit láttam, az én szép Manczimat
               láttam.</p>
            <p>Az öreg gróf ellappangott vele egy galyfödél alá, a hol egy rövid beszélgetés által,
               mely hidegvérűnek és indúlat nélkül valónak lenni látszott, egyenes szivű fiából az
               egész esetet kivette. A természetes nevelésnek plánumai egyszerre füstbe mentek. Majd
               azután az öreg gróf mély gondolkodásba merülvén, átérezte, itt lenni már az idejét
               annak, hogy fiát a nagy világba kivezesse. Átlátta azt is, hogy Rósafi Pálnak Manczi
               kisasszonya mélyen behatott Laczi szívébe; mely vélekedésében őtet az ifjú is
               minduntalan megerősítette. Egyenesen megvallotta ő, hogy Manczit az egész világon
               legjobban szereti, és amaz ellenvetések, melyeket neki az öreg gróf Manczinak
               öltözetéről, nyírt hajáról és magaviseletéről tett, oly erőtlenek voltak előtte, hogy
               csak hideg mosolygással hallgatta. Az öreg Kaczajfalvi tehát szükségesnek találta,
               hogy fiával az emberi nemzetet és annak történeteit úgy ismertesse meg, a mint
               magokban vannak. Elővette vele a históriának filozófiáját, melyből ő a nemzeteknek
               különbféle religióit, kormányait és szokásait a cultúrának nevekedésével együtt
               álmélkodva tanúlta. Anyanyelvén kívül a németet, francziát, olaszt és angolt rész
               szerint beszélvén, rész szerint értvén; többféle könyveket olvasott e nyelvekben az
               emberi nemzetnek tetteiről, és így nem csak a száraz históriát, mely puszta nevekből,
               esztendő számokból, s egymástól elszakasztott esetekből áll, hanem a történeteknek
               okait, következéseit és belső összefüggését is megtanulta. Már nevetett, már sírt,
               már szökdösött örömében, már meg reszketett rémületében, a mint a különféle
               jelenéseket olvasta, melyek között az országok a világ kezdetétől fogva
               habzottak.</p>
            <p>Meghallván édes atyjától, hogy őtet a sors egy-két száz szegény embernek urává tette,
               megduplázta serénységét a különféle tanulásokban, hogy jobbágyait annyival könnyebben
               megboldogíthassa. Fáradság nélkül átlátta ő tudniillik amaz arany igazságot, melyet
               édes atyja naponkint elejébe terjesztett, hogy az olyan földes uraságok, melyek
               mindent másokra bízván, idegen szemmel látnak, idegen füllel hallanak, idegen kézzel
               írnak, idegen észszel okoskodnak, mind magoknak, mind jobbágyaiknak iszonyú
               rövidségeket és helyrehozhatatlan károkat okoznak. Arra ugyan, hogy oly ruhába
               öltözködjön, a minőt a hozzá hasonló ifjak viselnek, nagy nehezen ráállott az ifjú
               gróf, de haját lenyírni teljességgel nem engedte.</p>
            <p>Az öreg Istók véghetetlenül örült, mikor e változásokat látta, s az nap, hogy a gróf
               a völgyet fiával együtt legelőször elhagyta, térden állva köszönte az Istennek, hogy
               a természetes nevelésnek végét szakasztotta, melyből soha semmi jót nem reméllett.
               Laczink felette édes egyszersmind és szívszorongató reménységekkel ment atyja mellett
               a völgynek sűrű erdején keresztül, s a mint a gyönyörű térség szemébe tünt, örömében
               elpirúlt és megtüzesedett, lépései pedig úgy meggyorsúltak, hogy édes atyja alig
               győzött utána sietni.</p>
            <p>Elérkezvén végtére Kaczajfalvára, hátúl mentek be a kerten a pompásan épült palotába.
               Ehhez bejutván, az öreg gróf csengetett, s azonnal mindenfelől összeszaladtak
               cselédjei, s mély tisztelettel megállván előtte, parancsolatait várták. A gróf
               szemmel tartotta fiát minden jelenésnél, hogy láthassa, minemű érzeményeket okoznak
               benne? Nyissátok meg fiamnak a zöld szobákat, mondá a gróf. Egy inas megnyitván az
               ajtót, mely e szobákba nyílt, mély alázatossággal megállott mellette. Ezek a te
               szobáid, fiam! ezek pedig inasaid! Ezt mondván, három emberre mutatott, kiknek egyike
               élemetes, ketteje pedig ifjú volt. Laczi megvizsgálván őket tetőtől fogva talpig,
               alázatos állásaikat mosolygással nézte és a szobába bement.</p>
            <p>Első tekintete ama képekre esett, melyek Hogárth rajzolásai után rézre metszve a
               szobában függtek. A rajtok lévő szatirás carricatúrákat meg nem foghatván, szüntelen
               csak fejét rázta. Megnyitotta azután az ablakot, s kinézett az udvarra, hol éppen sok
               ember gyűlt össze, mivel az öreg gróf összehivatta jobbágyait, hogy fiát velök
               megismertesse. Laczinknak fejében annyiféle gondolatok támadtak, hogy egynél sem
               tudott megállapodni. Megnyitott még egynehány szobát, melyek az első mellett voltak,
               s álmélkodva nézte a pompát, mely a viczispán szobáinak pompáját messze
               túlhaladta.</p>
            <p>Egy inas kávét hozott, s letette az asztalra. Nekem ez nem kell, mondá Laczink
               mosolyogva, nem tudván igazán, mikép bánjon az inassal, s egyáltalában, mikép viselje
               magát? Hogy hínak tégedet? kérdezé elvégre az inast.</p>
            <p>Jánosnak, nagyságos uram!</p>
            <p>Hallod-e János! nem tudod te, mit jelentenek ezek a képek?</p>
            <p>Nem tudom. Ő méltósága, az öreg gróf, fogja tudni.</p>
            <p>Laczi semmit sem mert többé tőle kérdezni. Azonban az öreg gróf elérkezvén, levezette
               fiát az udvarba, hol jobbágyai már sorban állottak. Íme! gyermekeim, mondá nekik a jó
               úr, ismét nálatok vagyok, s hozzátok hozom fiamat is. Nektek neveltem én őt. Ha én
               egyszer meghalok, ő szinte oly jó és kegyes uratok lesz, mint én vagyok. Igyekezzetek
               rajta, hogy szeretetét megérdemeljétek. Ő a tiéteket meg fogja érdemelni.</p>
            <p>Az úr Isten áldja meg a mi jó urunkat, felkiáltottak erre a jobbágyok. Áldja meg a
               fiát is, utána vetette egy öreg ember, és tegye oly jó és kegyes úrnak, a minő az
               atyja!</p>
            <p>Laczi csendes tekintettel és ránczolt homlokkal vizsgálta őket.</p>
            <p>Nézd jövendőbeli jobbágyaidat, fiam, mondá azután Laczinak az atyja. Nincs sziveden
               semmi, a mit nekik mondani akarnál?</p>
            <p>Laczi még egyszer áttekintvén őket, s a legöregebbiket megszólítván, hány esztendős
               vagy? úgymond, s egyszersmind kezet adott neki.</p>
            <p>Kilenczven esztendős vagyok, kedves édes urfim! mondá az öreg ember, Laczi kezét
               ajaka felé emelvén, hogy megcsókolja.</p>
            <p>Minek akarod te az én kezemet megcsókolni? kérdezé Laczi, s az öreg embernek kezét
               egyszersmind szívéhez szorítá.</p>
            <p>Szereted-e ezeket az embereket, fiam? tudakozá tőle az atya.</p>
            <p>Hogy szerethetném őket, mikor nem ismerem? felelé az ifjú gróf fennszóval.</p>
            <p>Akarsz-e velök, ahol lehet, jót tenni?</p>
            <p>Hogy is tehetsz ily csodálatos kérdést? mondá erre álmélkodva Laczink s elfordulván,
               bement a palotába. Szobájának közepén megállván, megrázta fejét egynéhányszor és
               gondolkodásba merült. Mily különös ma, mondá magában, az én atyám!</p>
            
         </div>
         <div type="chapter">
            <head>VIII. A természetes ember szeret vigadni s vigasságában másokkal jót tenni.</head>
            <p>Egyszerre muzsika kezdett zengeni az udvarban. Az öreg gróf oda rendelte előre a
               szomszéd mezővárosból a czigányokat. Laczink majd nyakát törte, úgy repült le a
               garádicsokon s a falunak mind a két nembéli ifjúságát egy nagy diófa alatt tánczoló
               félben találta. Hozzájuk sietvén, még messzirül csodálta a falusi leányokat könnyű
               ruhákban csoportonkint állani s amint odaért, épen tánczolni kezdettek. Bámuló
               szemmel vizsgálta a tánczolókat, mosolygott, a kurjongató legényekkel el-el rikította
               magát s végre közéjük ugorván, egy ifjú szép leánynak kezét megragadta s a lejtőt úgy
               járta vele, amint tudta. A táncz után melléhez szorítgatván a szemérmes leányt, nem
               győzte ápolgatni s amint az új tánczot a vidám párok elkezdették, hevesen megforgatta
               tánczosnőjét ő is és öröme oly zabolátlan lett, hogy szüntelen kurjongatott.
               Elfáradván, maga mellé vonta a leányt egy padra s érzékeny ápolgatások között
               beszélgetni kezdett vele. A leány elpirulván, már elfordult tőle, már fejét mellére
               sütvén nevetett, már meg üléséről felszökött. A gróf ellenben meg-meg kapván, vissza
               vonta a padra és nyájaskodását megujította.</p>
            <p>Jó vagy-e hozzám? leányka! Szeretsz-e? kérdezé tőle minduntalan. A leány pedig semmit
               sem felelvén, le-le sütötte fejét és nevettében mind csak czinczogott. Végre egy
               falusi legény elejükbe állván, így szólította meg a grófot: Nagyságos uram! Margitnak
               énkívülem senkit sem szabad szeretni, mert ő nekem jegyesem. Margit! jöszte velem!
               Még rossz hírbe is hozza utoljára nagyságod a leányt! Gyere Margit!</p>
            <p>A te jegyesed? kérdezé a gróf meredt tekintettel. Az annyit tesz, hogy feleséged
               legyen?</p>
            <p>Annyit, nagyságos uram!</p>
            <p>Hát miért nem teszed feleségednek?</p>
            <p>Mert az atyám nem engedi.</p>
            <p>Az atyád? Mi köze ahhoz az atyádnak?</p>
            <p>András a grófnak mondását helyesnek találván, amott áll az atyám! mondá mosolyogva.
               Ha egy jó szót akarna neki nagyságod érettünk adni!</p>
            <p>A gróf hozzá menvén: Hallod-e, úgymond, te öreg ember! mi közöd neked ahhoz, ha a te
               fiad házasodni akar?</p>
            <p>De nagyon is nagy hozzá a közöm, nagyságos uram! mondá viszontag az öreg ember. Azt a
               leányt ő nekem el nem veszi, ha a fejére áll is; mert látja nagyságod, az egész
               leánynak, amint előttünk áll, semmije sincs, hanem ami rajta van.</p>
            <p>Rendes! De hát ha a fiad őtet úgy akarja feleségének tenni, amint előttünk áll?</p>
            <p>De én ám nem akarom, hogy akarja.</p>
            <p>Nagy álmélkodással nézett a gróf az öreg emberre; azután pedig megfordulván és a
               leányt megsejtvén: Mondd meg nekem öreg! úgymond, mi hijával van ez a szép leány?</p>
            <p>Legalább kétszáz forint hijával, nagyságos uram!</p>
            <p>Az én atyámnak van-e kétszáz forintja? kérdezé a gróf és hallván, hogy még több is
               van, felszaladt az atyjához és kétszáz forintot kért tőle. Az öreg gróf minden kérdés
               nélkül kezébe adta. Visszaszaladván tehát, már messziről kiáltotta Andrásnak:
               Házasodj, itt a kétszáz forint!</p>
            <p>Körülvették azonnal a grófot a falusi legények s amint András kezéhez vette a pénzt,
               felemelte azt s örömében idestova szökdösött vele, mint az őrült. A gróf végre
               megfogván, arra kérte, hogy házasodjon meg tüstént.</p>
            <p>Szivesen, felelé András, ha a prédikátor nem ellenzi.</p>
            <p>Hol van a prédikátor? kérdezé a gróf. Gyere, vezess hozzá. Hát neki e dologhoz mi
               köze van?</p>
            <p>Ő ád bennünket össze.</p>
            <p>Hisz azt én is megtehetem. Gyertek ide!</p>
            <p>Megértvén, hogy erre csak a prédikátornak van hatalma, megfogta az új párnak kezeit s
               magával a prédikátor háza felé hurczolta. A tánczolók nézőikkel együtt mind utánuk
               mentek. Az öreg gróf az egész esetet látta és szivesen nevette. A prédikátor házához
               látván közelíteni egy ifjú úrnak vezérlése alatt a sereget, nem győzött rajta
               csodálkozni. Meghallván cselédjeitől, hogy a seregnek vezére maga az ifjú gróf, elébe
               ment és sok főhajtások között örvendezni mondotta magát közéjük való érkezésén; de ez
               ki sem hagyván őtet beszélni, hagyj te most békét ezeknek, jó öreg, úgymond. Ime egy
               pár jegyest hozok hozzád, kik össze akarnak házasodni. Azt mondják, hogy csak te
               csinálhatsz belőlük férjet és feleséget. Add hát őket össze mindjárt!</p>
            <p>A prédikátor elbámult; de hallván, hogy a dolog nem tréfa és hogy maga a méltóságos
               gróf, ki kétszáz forintot adott reá, a helyben való összeadást kéreti s az új pár
               elejébe állván, az agyendábul olvasni kezdett. De Laczink hozzá lépvén, olvass
               másszor, úgymond és tedd meg most e párral, amire kértelek. A prédikátor erre
               megharagudván, keményen nézett a grófra és semmit sem felelt, hanem az olvasást
               tovább folytatta. Egy gazdaember megsúgván a grófnak, hogy épen ezen olvasás által
               adatnak össze a jegyesek, ez amannak szeme közé mosolygott és félre vonván magát,
               csendes gondolkodásba merült. A prédikátor attól tartván, hogy a gróf ismét
               megtámadja, majdnem hideg veritéket izzadott. Eljutván pedig amaz igékhez, hogy az
               Úristen az első embert a paradicsomba helyeztette, a gróf tovább nem hallgathatott.
               Az első embert? úgymond? óh édes öregem! honnan tudod te ezt? Az első embernek bővebb
               történeteit nagyon szeretném tudni.</p>
            <p>A prédikátor még nagyobb haragra gerjedvén: Ahha! úgymond nagy buzgósággal, ne
               háborgassa gróf uram az Úrnak szolgáját, mikor hivatalában foglalatoskodik!</p>
            <p>A gróf ezt át nem értvén, kérlek, úgymond, ne haragudgy, hanem beszélj nekünk még
               többet az első emberről!</p>
            <p>Hozzá kullogván erre öregebbik szolgája, kérem nagyságodat, úgymond, várakozzon
               kérdéseivel mindaddig, míg a czeremóniának vége nem szakad. Szót fogadott a gróf és a
               prédikátor nagy szívszorongatások között összeadta az új párt. Jött ugyan még
               egynehányszor kedve a grófnak a kérdezgetésre azok iránt, amiket olvasni hallott, de
               meggyőzte magát még is. Csak mikor az első emberre szállott átkokat hallotta tőle, el
               nem tűrhette azokat szó nélkül, mivel abban a vélekedésben volt, hogy azokat a
               prédikátor az új párnak fejére mondja. Eredj, úgymond, jó öreg! a te csodálatos
               zsémbeskedéseddel. Ne töviseket, ne bojtorványokat, hanem szép tiszta búzát teremjen
               nekik szegényeknek az ő szántóföldjük. A prédikátor nagy elégedéssel mosolygott,
               mikor az Ament kimondhatta s a szobából azonnal kitakarodott. A gróf utána sietett
               ugyan s különféle kérdésekkel ostromolta; de a prédikátor el nem tudván magával
               hitetni, hogy ezt ő jó szívből és tudományra való vágyakodásból cselekszi, a
               feleleteket különféle kifogásokkal mind elmellőzte.</p>
            <p>Az egész sereg visszasietett a gróf udvarába a félbeszakadt mulatságnak folytatására,
               melyet az ifjú gróf oly véletlenül és oly hamar lakodalommá változtatott. Ama vidám
               háladatosság, melyet neki az új pár nem annyira szóval, mint bizodalmas ápolásokkal
               mutatott, szívében szelíd és édes érzéseket okozott. Rendre járta a falunak legényeit
               s azt kérdezgette tőlük, ha nem akarnának-e megházasodni? Jó akaratját megköszönvén,
               ma már erre későnek mondották az időt. Igy mult el öröm, táncz és nevetkezés között
               az egész este.</p>
            <p>Másnap reggel Laczink az ifjú párhoz szaladt. A menyecskét szinte férjének karjával
               átölelve találta, kivel egy hantpadon ülvén, édesen nyájaskodott. A szerelemnek ezen
               ingerlő enyelgését egy ideig mosolygó tekintettel nézvén, oly ragyogó fénynyel támadt
               fel fejében egyszerre Manczi képe, mint a derült éjszaka után a nyári nap. Szíve
               dobogott, arczai felpirultak, karjai önként előre nyultak, mintha a levegőt akarta
               volna megölelni. Végre egy mély fohászkodása elárulta jelenlétét a figyelmetlen ifjú
               párnak. Nem győzték ezek neki a boldogságot, melyhez őket oly kegyesen segítette, sem
               köszönni, sem rajzolni, s az ifjú férjnek nyájaskodásai és a menyecskének szemérmes
               öröme úgy behatottak szívébe, hogy végtére ily szókra fakadt: András! én is oly
               boldog akarok lenni, mint te; és így még ma elmegyek Manczihoz és feleségemnek
               tétetem. Ezt mondván, az atyjához sietett. Atyám! úgymond, engedd meg, hogy én is oly
               boldog lehessek, mint András, Manczit én elveszem és ide hozom.</p>
            <p>Az öreg gróf maga mellé vonván fiát a szófára, hosszas oktatások után figyelmessé
               akarta tenni arra, hogy e lépés felette fontos, mivel tőle függ jövendőbéli egész
               életének boldogsága vagy boldogtalansága, Ösmered-e Manczit elegendőképen, édes fiam?
               Tudod-e bizonyosan, hogy szíve jó? Laczink e kérdésre elámult, s mivel sem igennel,
               sem nemmel nem tudott reá hamarjában felelni, mély álmodozásokba merült. Ő ugyan
               Manczi jóságáról nem kételkedett, de csupán csak a végből, hogy ez iránt édes atyját
               is meggyőzhesse, különféle módokról gondolkodott, melyekkel azt, hogy Manczinak jó
               szíve van, nyilván megmutathassa.</p>
            <p>Másnap reggel sietve ment az atyjához, ki még az ágyban feküdt. Hallod-e, édes jó
               atyám! menjünk mi ma Manczihoz. Az öreg grófnak nem volt ideje. Fia tehát azonnal
               felült a lóra s az öreg Istókkal, ki alig győzött utána nyargalni, Rósafi Pál úrnak
               falujába sietett.</p>
            
         </div>
         <div type="chapter">
            <head>IX. A természetes ember szerencsétlen embertársához könyörületes.</head>
            <p>Az olyan állatok, melyeknek testépületében inak is vannak, érzéseiket és indulataikat
               bizonyos hangokkal szokták kinyilatkoztatni, melyek az efféle állatoknak mindegyik
               neménél más-másfélék. Ily czikkelyetlen hangokkal árulja el indulatait az ember is,
               elsikoltván magát, mikor megijed, kaczagván, mikor az öröm véletlenül meglepi,
               nyögvén, mikor szenved. Az indulatoknak e nyelve, valamint az állatoknál, úgy az
               embernél is haszontalan volna, ha a többi állatokat, melyek egy és ugyanazon nemhez
               tartoznak, részvételre nem kényszerítené.</p>
            <p>Alig bődíti el magát az elrémült bornyú, azonnal odasiet az anya és ellenségével
               harczra kel. Alig kezdi szerelmes nyögését a nőstény gerlicze, azonnal ott terem
               ápolására a hím is.</p>
            <p>Ezen állati nyelvnek az emberben is oly nagy az ereje, hogy az elrémült
               szerencsétleneknek kiáltása még az olyan hidegvérű embert is hirtelen megragadja,
               kinek szívét a veszedelemnek bármely hathatós rajzolásai soha el nem rémíthetik. A
               városi nevelésű embert, kit az idegen nyomorúságnak semminémű festései meg nem
               érdekelhetnek, könyörületességre indítják a szenvedőknek nyögései, ha azokat saját
               füleivel hallani kényteleníttetik. A természetes embert pedig annyival hathatósabban
               megragadja az emberek ezen állati nyelve, minél mentebb úgynevezett finom nevelésnek
               amaz utálatos mérgétől, mely az emberi szívet megérzéketleníti.</p>
            <p>Példáját adta ennek gróf László, a viczispán falujába belovagolván, a mint fülébe az
               első házaknak egyikéből kellemetlen sikoltás tünt. Megállítván lovát, meredt
               tekintettel nézett a házra, melyből a jajgatás minden szempillantással erősebben
               hallatott kitolódni. Végre kibukott a háznak ajtajából egy férfi, kezénél fogva
               hurczolván maga után egy síránkozó asszonyt, kit az utczára taszított. Itt ordíts a
               mennyit akarsz, de a házba vissza ne próbálj jönni, kiálta utána a kegyetlen, a síró
               asszonyt egy görcsös bottal fenyegetvén. Alig ment a férfi vissza a házba, kirohant
               belőle édes anyja után egy tizenöt esztendős leányka bozontos hajjal, szilaj
               tekintettel és takaratlan mellel, mivel a férfi hajánál fogva vetette ki a pitvarba,
               szinte mikor fésülködött, mely alkalmatossággal nyakáról a kendőt is elvesztette.
               Jajgató anyjához sikoltva érkezvén, karjai közé omlott ily szókkal: Oh szegény
               szerencsétlen anyám! Gróf László hozzájuk nyargalván, nyil gyanánt leugrott a lóról s
               az egyiket egyik karjával, a másikat másikával megölelvén, mi bajotok? úgymond;
               kicsoda az, a ki benneteket bánt?</p>
            <p>Az egész beszédből, melylyel kérdésére a szerencsétlenek zokogva és hosszasan
               feleltek, semmit sem értett egyebet, hanem hogy a leánynak atyja az uraság erdejében
               egy szarvast lőtt és hogy e miatt őket a házból kivetik, minden vagyonkájuktól
               megfosztják és kenyér nélkül hagyják.</p>
            <p>Van-e annak az embernek esze? mondá erre nagy álmélkodással a gróf s beszaladván a
               házba, megragadta karjánál fogva az uraság hajduját, kivonta a házból minden
               legkisebb szó nélkül egész a síránkozó asszonyig és onnan úgy elkanyarította, hogy az
               utcza közepére bokázott. Ezen ismeretlen ifjúnak megjelenése, szótalansága és
               merészsége, melylyel a hajdut megragadta s a házból kivetette, úgy megkábította ennek
               az eszét, hogy semmikép sem tudta magát összeszedni.</p>
            <p>Azalatt a gróf az asszonyt leányával együtt a házba visszavezette, erősen igérvén,
               hogy őket el nem hagyja. A szobában térdre estek előtte a szerencsétlenek. A leány
               megragadván kezét, csókolgatta és melléhez szorítgatta, mely a könnyhullajtásoktól
               egészen nedves volt; mig az anya érzékeny kifejezésekkel köszönvén jóakaratát,
               további pártfogásáért esedezett. A gróf nem tudván velök mit kezdeni s nemes
               érzéseitől elragadtatván, hasonlóképen térdreesett, s mivel őket felemelni hasztalan
               próbálgatta, térdenállva ápolta és vigasztalta már a leányt, már az anyját. A
               könyörülés hamar megszülte szívében e jelenésnél a szeretetet, mely azonnal maga is
               nagyra nevelkedett.</p>
            <p>A hajdu azonban eszére térvén az utczán, meggondolta, hogy csak gyerkőcze és tudja
               Isten! micsoda jöttment legény az, a ki őt hivatalának végrehajtásában gátolni
               akarja. Beugrott tehát a házba s térdepelni látván az asszonynyal és a leánynyal a
               grófot is, még nagyobb merészségre kapott. Hallja kelmed, úgymond a grófnak, ki adott
               kelmednek arra hatalmat, hogy az igazságot meggátolja?</p>
            <p>A gróf felugorván, hidegvérrel és tudakozó szívvel kérdezé tőle: Hát te vagy talán az
               igazság?</p>
            <p>A hajdu e kérdést csúfságosnak vévén, nekirohant a leánynak s kezénél megragadván,
               takarodjatok ki, úgymond, tüstént, semmirevaló kaczérok! De egy hathatós öklöt
               érezvén hátára mennykő gyanánt esni, eleresztette a leányt azzal a szándékkal, hogy a
               grófnak fordul, kitől a keserves ütést származni helyesen gondolta. Meg nem várta ezt
               a gróf, hanem átfogta karjaival az egész hajdút, liszteszsák gyanánt kivitte a házból
               s magától nagy erővel messze elvetette. A hajdú, míg karjai között csüngött, majd
               kiadta a lelkét, mivel a gróf nagyon magához szorította volt. A ház előtt pedig
               káromkodott ugyan egy darabig, de visszamenni nem mert.</p>
            <p>A gróf újra elbeszéltette magának az egész dolgot, mely miatt őket a hajdu oly
               kegyetlenül üldözi. Eleinte el nem tudta magával hitetni, hogy az embernek jussa ne
               legyen akármely vadállatot agyonlőni; de minekutána a síránkozó leány ezt igaznak
               lenni bebizonyította, a történetnek előadásán megnyugodott. Értekeztek még együtt e
               tilalomnak okairól, a mint Potrohosi, kinek karjáról kutyaűző nagy korbács csüggött,
               egynéhány inassal hozzájuk érkezett.</p>
            <p>Hallod-e vastag! így szólította meg őt még messziről a gróf, mit csinál az én
               Manczim? Potrohosit meglátván az asszony, leányával együtt rettenetes sírásra fakadt,
               míg amaz ellenben a grófot megsejtvén, hangos kaczagásnak eredt. Tégedet talállak én
               itt Laczi! úgymond. Mi ördögöt keresel te e háznál?</p>
            <p>Az igazságot megvertem, mondá viszont a gróf, s most ezeket a síránkozókat
               vigasztalom. Ezzel a leányhoz fordult és kegyesen megölelvén, kérte, hogy nyugodt
               elmével legyen. Majd azután Potrohosit szólítván meg, jer velem, úgymond,
               Manczihoz!</p>
            <p>Mentsen meg előbb bennünket, édes úrfim! mondá a leány a grófnak kezét
               megcsókolván.</p>
            <p>Hallod-e vastag! maradj te addig itt és ha az igazság ide találna jönni - - Ezt
               mondván, szemébe tünt az inasok mellett álló hajdu. Nézzed csak kérlek! Amott áll
               megint az a gonosz ember, a ki ezt a szegény asszonyt saját házából kivetette, mivel
               férje szarvast lőtt.</p>
            <p>Azt ő az én parancsolatomra cselekedte.</p>
            <p>A te parancsolatodra? Hát te már nem tudsz egyebet a világon, hanem csak szép
               lányokat ríkatni? Vastag! teneked, látom, egy csöpp eszed sincs. De ennek a leánynak
               és az anyjának hagyj békét, azt javaslom. Ezt mondván, a leány elejébe állott háttal
               s már Potrohosira, már a hajdúra fenyegető tekintettel nézegetett.</p>
            <p>Akármi legyek, ha ő az egész világgal meg nem vína! mondá Potrohosi kaczagva. Jöjj
               velem, Laczi! a te kedvedért megbocsátok most egyszer ezeknek az embereknek. Ez a
               legény a szerencsétek! mondá azután az asszonynak és a leánynak, a grófra
               mutatván.</p>
            <p>A hajdú mormogva elkullogott, a gróf pedig még egyszer megölelvén a felvidult leányt,
               elment Potrohosival a kastélyba, hová Istók a lovakat utána vezette.</p>
            
         </div>
         <div type="chapter">
            <head>X. A városi és a természetes ember felette nehezen értik meg egymást.</head>
            <p>A szoba ajtaja megnyilván, Manczinak repült a gróf és elragadtatása kimondhatatlan
               volt. Sem örömkiáltásai meg nem szünhettek, sem kézcsókolásai. A szegény kisasszony
               erőtlen prédája volt indulatának, ápoló ajakinak és ölelő karjainak. Hasztalan
               igyekezett e galambocska azon, hogy karjai közül magát kifejtse s rokoninak hangos
               hahotáit hallván, megharagudott ugyan, de azért szíve mégis a gróftól el nem
               idegenkedett. Ápolásait édeseknek találta s öleléseit emelkedő mellel fogadta,
               jóllehet védő kezeivel mind ezeket, mind amazokat bajnokné gyanánt ellenzette. A
               grófnak első szélvészes öröme elvégre lecsillapodott és Manczi egy székre, mint a
               lakodalom után való reggel a menyasszony, szemérmesen leülvén, lesütötte szemeit s a
               grófot szemtelennek, dühösnek, gorombának nevezte, de oly lassú morgással, hogy
               szavait senki sem érthette.</p>
            <p>Azalatt Potrohosi elbeszélte a grófnak vitéz cselekedetét s végtére azt kérdezte
               tőle, mikép jutott legyen e csatához? A gróf oly természetesen s egyszersmind oly
               indulatosan adta elő e kis történetet, hogy a hallgatóknak már nevetniök kellett
               rajta, már meg hozzá tiszteletre gerjedniök. Míg beszélt, addig Manczi szüntelen
               szemmel tartotta, de csak lopva. A nemesszívűség, a mely testállásából és
               arczvonásaiból kiragyogott, a bátorság, mely homlokán ült, szabad tekintetei s az
               embereknek kegyetlenségéről és bolondságairól való merész jegyzései! Ezeket látván és
               hallván, lehetetlen volt, hogy Manczi hozzá jó ne legyen.</p>
            <p>A mint hallgatói nyilvánvaló magasztalására fakadtak, a kisasszonyhoz fordulván:
               Manczi! úgymond, nekem veled sok beszédem van; de csak magaddal akarok szólani, mert
               az a vastag ember megint megríkatna. Jer velem a kertbe.</p>
            <p>Potrohosi ezt hallván, már is kaczagásra fakadt; mire Manczi sértettnek mutatván
               magát: Gróf uramtól, úgymond, én semmit sem akarok négyszemközt hallani.</p>
            <p>Kérlek Manczi! hagyd el te nekem azt a gróf uramat, mikor velem beszélsz. Tőled ez
               nekem nagyon fáj. Mondd: te! és nevezz Laczinak.</p>
            <p>Potrohosi a többieknek intvén, a szobából egymás után mindnyájan kimentek. Utánuk
               indult Manczi is. Ne ereszd ki Laczi! mondá hangos szóval a bátyja. A gróf szomorú
               szemmel tekintvén Manczira és kezét szeliden megfogván, nem cselekszem! úgymond.
               Kényszeríteni nem akarlak. Ha magadnál szívesen nem látsz, ismét haza lovaglok. Azt
               gondoltam, hogy szeretsz.</p>
            <p>Manczi nem tudta, mit tévő legyen? s a földre tekintvén, a grófnak kezét meg találta
               nyomni. Szeretsz, édes Manczim! mondá egyszerre a gróf, minden bizonnyal szeretsz,
               mert kezemet nyomod.</p>
            <p>Potrohosi elkacczantotta magát, Manczi pedig elpirult és kezét a gróf kezéből
               kiragadta. De szűnj már meg egyszer nevetni, te kobak ember! mondá Potrohosinak a
               gróf haragosan. Gyere velem Manczi! a kertbe; ott kezemet annyiszor nyomhatod, a
               mennyiszer akarod.</p>
            <p>Menjen az úr, a hová tetszik, gróf uram... Ezt Manczi bosszankodva mondotta s
               egyszerre meggondolva magát, félbe harapta szavait.</p>
            <p>Gróf uram szép legény! azt akarod mondani, úgy-e! kérdezé nevetve Potrohosi.</p>
            <p>Manczi az ablakba ment és rákönyökölt, a gróf pedig majd az egyikre, majd a másikra
               tekintett. Végre Potrohosi is elosontott.</p>
            <p>Édes Manczim! mondá a gróf hízelkedő szózattal, most már magunk vagyunk. Manczi
               körülnézte magát s a gróf mondását igaznak találván, elpirult. Hallod-e, Manczi! én
               tegnap Andrásnál voltam s ifjú feleségével egy hantpadon találtam. Édesen apolgatták
               egymást és senki sem nevette ki őket, mert házasok. E jelenetnél eszembe jutottál s
               azonnal feltettem magamban, hogy feleségemmé teszlek. Elmentem az atyámhoz s
               megmondtam neki, hogy én elveszlek.</p>
            <p>Manczi rátekintett, de azon szempillantásban ismét az ablakra fordította szemeit. Én
               tégedet, Manczi! nagyon szeretlek, mondá továbbá a gróf, melléhez szorítván a
               kisasszony kezét; jobban szeretlek, hogysem szóval megmagyarázhatnám.</p>
            <p>Manczi ismét rá tekintett és szemeit könnybe borulni látván, megnyomta kezét. S mit
               felelt... mondá hirtelenében és szavát azonnal félben szakasztotta.</p>
            <p>Az atyám? kérdé a gróf. Oh ő sokat, felette sokat felelt és olyast is, a mit egészen
               át nem érthettem. Tudod-e, azt mondá a többi között, ha tégedet Manczi szeret-e, vagy
               sem? Ösmered-e a szívét? Ha ő rossz szivű volna, akkor hozzá való szereteted a
               házasságban megszünne és így boldogtalan lennél. Ezekhez odafüggesztette azt is, hogy
               azon esetben, ha rossz volna a szíved és anya lennél, - a kisasszony itt kezét a gróf
               kezéből kivonta - még gyermekeinket is gonoszaknak, vagy legalább bolondoknak
               nevelnéd.</p>
            <p>Hallgass, kérlek! mondá erre Manczi. És te az atyádnak ezeket mind elhitted?</p>
            <p>Nem hittem el, Manczi! hanem idejöttem, hogy megkérdezzelek, ha olyan vagy-e, vagy
               sem? Mondd meg hát nekem minden egyéb előtt, édes Manczim! ha szeretsz-e?</p>
            <p>Hogy szeretnélek? Hisz én tégedet szinte oly keveset ismerlek, mint te engemet.</p>
            <p>Én jó legény vagyok, Manczi! Ezt nemes egyenességgel mondván, szívére tette kezét. Én
               tégedet sohasem bántalak meg. Gyermekeink...</p>
            <p>Óh! hallgass, kérlek! mondá viszont Manczi, a gróf ajakira nyomván tenyerét. Ne
               beszélj nekem ilyeneket, kedves Laczim! Nagyon ifjú vagyok én még a férjhezmenésre,
               valamint te is a házasodásra.</p>
            <p>Azt az én atyám nem mondotta és ő, kedves Manczim! ezeket a dolgokat mind tudja.
               Azért hát ne vonakodj, kérlek, hanem mondd meg egyenesen, akarsz-e feleségem lenni,
               vagy sem?</p>
            <p>Manczi eleinte egy-két szempillantásig hallgatván, e szókra fakadt: Rendes ember!
               melyek után ismét elhallgatott s fejét vagy kétszer megrázván, majd a grófra
               tekintett, majd meg az ablakra. Nem tudta egyszóval, mit feleljen? Végre a grófhoz
               imígy szólott: ha az atyád akarja, az én atyámmal eziránt beszélni fog, s akkor
               azután majd meglássuk!</p>
            <p>Manczi! te engemet nem jól értettél. Az én atyám nem akar házasodni; úgyszintén a
               tiéd sem. Tégedet, Manczi! tégedet akarlak én elvenni. Édes Manczim! mondd meg nekem,
               szeretsz-e? E kérdéssel fejét Manczi vállára eresztette. Manczi pedig csak egy
               sóhajtással felelt. Mit fohászkodsz, édes Manczim? Ha talán mást jobban szeretsz
               nálamnál, mondd meg nekem egyenesen.</p>
            <p>Manczi a grófot átfogta és egy keveset magához szorította, a nélkül, hogy észrevette
               volna, mit cselekszik? Ezt cselekedte a gróf is, szinte magán kívül ragadtatván.
               Apolgatásai tüzesek és majdnem szilajak voltak. A grófnak hevessége Manczit is
               elragadta. Viszonozni kezdte már a grófnak apolásait, a mint ennek szemeiből szilaj
               tüzet lövődni látván s karjait reszketni, mellét pedig magasra emelkedni érezvén, egy
               homályos érzeménytől megborzadott s magát a grófnak karjai közül kiragadta. Laczi!
               úgymond törött szózattal, s ezt mondván, a szobából kirepült.</p>
            <p>A gróf az ablakra támasztván homlokát, ismeretlen édességet érzett mellében habzani,
               új életet minden tagjaira terjedni. Ő engemet, látom, nem szeret! mondá végtére
               hosszas gondolkodás után s egynéhány könny híg gyöngyök gyanánt görgöttek ki
               szemeiből. Manczi engem nem szeret! mondá még egyszer s nedves tekinteteit a földre
               függesztette. Az ajtóra nézett azután egy darabig azzal a reménységgel, hogy Manczi
               ismét visszatér. Az ajtó megnyilt és Manczi helyett Potrohosi lépett be hozzá.</p>
            
         </div>
         <div type="chapter">
            <head>XI. A természetes leánykérő.</head>
            <p>Te itt egyedül magad? Laczi? kérdezé Potrohosi; és oly szomorúan? Mi a manó! még
               sírsz is. Mondd meg nekem, ki bántott?</p>
            <p>Manczi engem nem szeret, mondá a gróf fejét rázván. Elszaladt tőlem; pedig én őt
               kimondhatatlanul szeretem.</p>
            <p>Potrohosi az egész esetet könnyen kicsalta belőle. Szegényke! mondá azután, most már
               magam is látom, hogy Manczi téged nem szeret. Melléhez szorított, apolgatott,
               reszketett s végtére elszaladt. Lehetetlen, hogy szeressen.</p>
            <p>A gróf e gúnyolást igazságnak vette, leült egy székre és sírt. Manczi pedig azonban a
               kertnek legsűrűbb gallyasában ült és Laczija után fohászkodott. Potrohosi a grófot, a
               ki azonnal lóra ülni, menni akart, alig tudta arra birni, hogy maradjon. Légy te
               békességes tűréssel, mondá Potrohosi, ki magában eltökélte volt, hogy a legényt
               oltalmába veszi; Manczi a te feleséged legyen.</p>
            <p>A nélkül, hogy szeressen? kérdezé a gróf. Te némelykor úgy beszélsz, mintha egy csöpp
               eszed sem volna. Én búbánatomban meg tudok halni, de azt sohasem engedem, hogy Manczi
               arra kényszeríttessen, a mit nem akar. Erre Potrohosi megtudakolta tőle
               érezhetetlenül, hogy az öreg gróf tudja-e Manczihoz való szerelmét vagy sem? s
               megértvén, hogy tudja, azt találta tőle kérdezni, hogy az atyja e szerelmet
               helybenhagyja-e?</p>
            <p>Az én atyámnak több esze van, felelé a gróf, mind mindnyájotoknak. Azt mondja ő, hogy
               a szerelmet sem kényszeríteni nem lehet, sem akadályoztatni. Magától kell neki
               támadni, magától elenyészni.</p>
            <p>Annál jobb! mondá Potrohosi és Manczi atyjához menvén, elbeszélte neki az egész
               dolgot. Rövid tanácskozás után eltökéllették magokban, hogy ezt a szövetséget gróf
               Kaczajfalvi házával, mihelyt annak rendje szerint fog ajánltatni, elfogadják.
               Potrohosi azután a kertbe szaladt és Manczit felkereste. Manczi! mondja tetetett
               ijedéssel, a mi szegény Laczink!</p>
            <p>Manczi elhalványodván, felugrott és ülésére ismét visszarogyott.</p>
            <p>Leányka! mondá tovább a bátyja, ha a haláltól meg akarod menteni, szaladj.</p>
            <p>Manczi a gallyasból kirohanván, egyenesen a grófnak karjai közé omlott, ki könnyező
               szemmel szinte a gallyasba lépett. A gróf megijedt; Manczi nem külömben. Mi lelt,
               Manczi? Mi az oka, hogy oly halavány vagy? A kisasszony viszont a gróf
               halaványságának okát nem merte kérdezni.</p>
            <p>Jertek ide, gyermekek! mondá Potrohosi; üljetek mellém, hadd segítselek ki benneteket
               álmodozástokból. Minekutána jobbjára Manczi, baljára pedig a gróf leültek, így
               szólította meg húgát: Neked Manczi! azt javaslom, hogy most ne légy viczlipuczli,
               hanem igazszivü, derék és jó hugocskám. Az atyád tudja, a mit cselekszek. Azután a
               grófhoz fordulván: Hallod-e Laczi! úgymond, te ezt a leányt szereted és azt kivánod,
               hogy feleséged és gyermekeidnek anyja legyen, ugy-e?</p>
            <p>Azt! felelé a gróf. Én még tégedet, a mint látom, megszeretlek.</p>
            <p>Ezt magam is remélem, mondá viszont Potrohosi. Neked pedig, jó húgocskám! volna-e
               kedved ily tisztességes kivánságnak teljesítésére? Azért el ne pirulj! mert én ezt az
               illendőségnek szokott törvényei szerint értem.</p>
            <p>Kedves urambátyám!</p>
            <p>Akkor azután gyermekeid engemet nagybátyjoknak neveznének. Laczi nekem azt beszélte,
               hogy te őtet gyülölöd, mivel melyedhez szorítván, reszkettél, apoltad s végtére
               féltedben elszaladtál. Így hát Manczi! akarsz-e gyermekeinek anyja lenni?</p>
            <p>Kérem édes urambátyámat - -</p>
            <p>Engem ne kérj, hanem mondd meg egyenesen, akarsz-e vagy sem? Ha nem akarsz, ez a
               szilaj legény felugrik a lóra és másutt keres magának Manczit. Akkor azután a sok
               rivástól-sirástól a házban meg nem maradhatunk. Tudjuk, édes gyermekem! jól tudjuk mi
               a te begyednek minden titkait. Ha a minap itt a kertben meg nem lestelek volna
               benneteket, tudja! mit nem sugtál volna mindent a gróf fülébe. Azért hát mondd ki
               szaporán, akarsz-e vagy sem?</p>
            <p>Manczi elpirulván, odanyujtotta kezét a grófnak és szemeit lesütötte. A gróf
               megragadván kezét, sirva fakadt. Hát csak boldogtalan legyek, míg élek? kérdezé
               törött szózattal.</p>
            <p>Manczi álmélkodó tekintetet vetett hirtelen reá, Potrohosi pedig mentéjének csúcsát
               megragadván: Van-e neked eszed? Laczi! úgymond. Hát nem hallod, hogy feleséged akar
               lenni. Kérlek, Manczi! nyisd meg ajakidat és rágd a szájába, hogy akarsz. Ő vele oly
               értelmesen kell beszélni, mint az újságok szoktak.</p>
            <p>Manczi végre megnyitván ajkait: Én, úgymond, tégedet szeretlek.</p>
            <p>Erre a gróf odabukott térdeire a kisasszony elejébe, azután pedig ölbe fogván,
               melléhez szorította, felkiáltott, kurjongatott, sirt örömében és észre nem vette,
               hogy karjain Manczi elhalaványodott. Magához térvén ez, feltekintett a grófra most
               nézvén legelőször egyenesen szeme közé. Majd azután elpirult és oly kellemetesen
               mosolygott reá, hogy maga Potrohosi e szókra fakadt: Irigylem ennek a szilaj
               fattyúnak ezt a gyönyörü tekintetet. Szeressétek egymást, édes gyermekeim! s legyetek
               egymás által boldogok. Ezt mondván, a grófot megölelte; ez pedig őtet átfogván oly
               hevesen és oly erősen szorította magához, hogy Potrohosi elbődítette magát és aznap
               százszornál többször kérdezte Manczitól, mikép tudja ennek az erős legénynek
               öleléseit kiállani?</p>
            <p>A megelégedett szerelemnek első szélvésze elmulván, bővebben kezdette tudakozni
               Potrohosi, mikép engedte meg neki az öreg gróf, hogy Manczit szeresse? E kérdésre
               Laczink mély gondolkozásba merült, melyből a szorgalomnak felette eleven jeleivel
               felébredvén: Manczi! úgymond, kérlek, felelj meg nekem előbb, de igazán, ezekre a
               kérdésekre: hogy jó vagy-e, hogy nem vagy-e gonosz szivü? és hogy gyermekeidet oly
               okosan akarod-e nevelni, hogy balgatagságok után ne induljanak, a minőket én e
               napokban még te rajtad is...</p>
            <p>Manczi ki nem hagyta beszélni, hanem ajkait tenyerével hamarjában befödte.</p>
            <p>A gróf Potrohosihoz fordúlván, annyit tesz-e ez, úgymond, hogy okosan akarja
               nevelni?</p>
            <p>Annyit, mondá Potrohosi viszont, édesen nevetvén.</p>
            <p>Jösz-e tehát velem Manczi? mondá a gróf és a kisasszonyt maga után vonta. Mentekben
               át-át fogván s erősen magához szorítván, vitte inkább, mint sem vezette. Bejutván a
               kastélyba, Potrohosi hangos szóval hirdette a győzedelmet, mire Manczinak szülői s
               egynehány rokona összeszaladtak.</p>
            <p>Most már kérd meg a leányt annak rendje szerint, mondá Potrohosi a grófnak. Ime! a
               leánynak az atyja előtted áll. A gróf a viczispánra meredt szemmel tekintvén, azután
               pedig Potrohosihoz fordulván: Mit mondtál, úgymond, hogy cselekedjek?</p>
            <p>Manczi atyjának mondd meg, hogy leányát kivánod.</p>
            <p>Ugy-e? Azután a viczispánhoz fordulván, így szólott a gróf hozzá: Manczi az én
               feleségem lesz, mert ő engemet szeret. Azért tehát menjünk a paphoz, hadd adjon
               bennünket össze.</p>
            <p>Ez a legény még mindnyájunkat elbolondít, mondá Potrohosi kaczagva. Hallod-e Laczi!
               ez a dolog nem megy ám oly hamar, a mint gondolod.</p>
            <p>Szeretném tudni, mi mehetne nálánál hamarabb? mondá viszont a gróf. A pap egy kis
               fertály óráig elénkbe olvas egy könyvből, s az egész dolog megvan.</p>
            <p>Akármi legyek, ha ez a legény mindenkor igazat nem mond, valahányszor csak száját
               feltátja, mondá Potrohosi csendesebben azoknak, a kik mellette állottak.</p>
            <p>Ezzel a jelenlévők között nagy vetekedés támadt; de a gróf egyáltalában senkinek sem
               akart engedni. Az ő legfőbb oka az volt, hogy Manczi rá állott. Manczi szülői pedig
               azt vitatták, hogy lehetetlenséget kiván. A gróf erre felhevülvén, okokkal kezdette
               megmutatni, hogy az, a mit ő kiván, felette könnyen meglehet s az ellenkező résznek
               okait kinevetvén, ama bolondságok közé tartozni mondotta, melyekkel magokat a
               mindennapi emberek nevetségesekké teszik. Végtére Manczi kezét megragadván: Mondd meg
               nekem Manczi! úgymond, szeretsz-e engemet? Manczi e kérdésre egy érzékeny tekintettel
               felelt. Ha tehát szeretsz, gyere velem a paphoz.</p>
            <p>Ugy de látod, kedves Laczim! hogy az édes atyám velünk jönni nem akar.</p>
            <p>Ha nem akar, hagyd itt, felelé a gróf, a kisasszonyt kezénél fogva az ajtó felé
               vonván. Erre közönséges zaj támadt. Potrohosi nevetett, Rósafi Pál úr nagy lármával
               jegyjószágot, özvegyülést, pecsételt kontraktust kivánt, a viczispánné fontos okokkal
               megmutatta, hogy koszoru és új selyemruha nélkül az összeadást végbe vinni nem lehet,
               a többiek közül az egyik ezt, a másik amazt vitatta. A sokféle szózatból végre nagy
               lárma lett, melyet a gróf az ő hangos szavával egészen lenyomván, esdekelve kérte
               Manczit, hogy senkire se hallgasson, hanem menjen vele a paphoz. Manczi ellenben
               teljes erejével azon volt, hogy kezét a gróf kezéből kifejtse. Eleresztette végre a
               gróf önként és elhallgatott. Elcsendesedtek utána lassankint a többiek is; mire
               meg-meg egyszerre mindnyájan hangos hahotára fakadtak, mely egynehány időperczig
               tartott. Csak Manczi és a gróf voltak egyedül, a kik a dolgot nevetségesnek nem
               találták.</p>
            <p>A gróf komoran körültekintvén magát, így szólította meg végre hathatós szózattal a
               kisasszonyt: Manczi! te nekem azt mondottad, hogy szeretsz és hogy feleségem akarsz
               lenni. Itt áll az atyád, itt állok én. Válassz! kinek akarsz közülünk
               engedelmeskedni?</p>
            <p>Manczi két lépéssel közelebb menvén hozzá: Én a tied vagyok, mondá szépen hangzó
               szózattal; még egyszer mondom, hogy a tied vagyok és hogy karjaid között boldog
               életet remélek. De az édes atyámnak karjai között tizenöt esztendőt töltöttem már oly
               boldogságban, melyért elegendő hálát soha sem adhatok. Édes atyámnak gondviselése
               nélkül már régen nem volnék. Az ő szeretete volt, mely engemet ezerféle veszedelemből
               kiragadott. Laczi! én neked igéretem szerint, mint jegyesemnek, szerelemmel, de édes
               atyámnak ellenben hozzám való szeretetéért szeretettel és engedelmességgel tartozok.
               Ezt mondván, térdre esett édes atyja előtt az érzékeny szivü kisasszony s atyai
               kezeit csókolta és könyhullajtásival áztatgatta.</p>
            <p>Meredt szemeit a falra függesztvén a gróf, gondolatokba merült. Egyszerre Rósafi Pál
               urnak térdeihez rohant Manczi mellé ő is és kezét megcsókolván: Bocsáss meg! mondá
               felette szivreható érzékenységgel, bocsáss meg nekem Manczimnak édes atyja! Ha nekem
               az én atyám azt parancsolná, hogy Manczit el ne vegyem, én neki engedelmeskednék. Ezt
               mondván felkelt, s egy székre leülvén, nyugodt elmével kérdezte, mikor fog a pap a
               könyvből elejekbe olvasni? Kevés idő mulva, felelének neki, ha egyébiránt az öreg
               gróf Kaczajfalvi nem ellenzi. Egy darabig gondolkodván a gróf, egyszerre felugrott és
               Manczihoz lépvén, Manczi! úgymond, a te szived jó. Engemet szeretsz és édes atyádnak
               engedelmeskedsz. A te szived valóban jó!</p>
            
         </div>
         <div type="chapter">
            <head>XII. A jó ebéd és az éhezők.</head>
            <p>Nagyságos uraim! mondá az inas, az asztalon az étel! A nevetés, melynek okát a gróf
               át nem tudta látni, lassankint elenyészvén, az urak végtére az asztalhoz ültek. A
               gróf a feltett különféle ételeknek neveit megkérdezvén, egy jó tányér zöldséget
               megevett, a többieket pedig mind megköszönte. Egy kérdés adta elő azután magát a
               természetnek tudományából, mely a beszélgetőket több hasonló kérdésekre, sőt még a
               mathezisnek mélységeibe is elvezette. A gróf ezekről oly helyesen értekezett, hogy
               mindnyájan csudálták. Ha pedig oly dolgokról volt a beszéd, melyek ő előtte
               ismeretlenek voltak, oly okos kérdéseket, oly sikeres és világos ellenvetéseket tett,
               hogy egy orvos, a ki szinte csak ebéd előtt érkezett, nem győzött rajta elegendőképen
               álmélkodni és csupán csak azért, hogy szép elméjében gyönyörködhessen, különféle
               tárgyakról mélyebb és mélyebb értekezésekre csábította. Helylyel-közzel mosolygásra
               is adott a gróf alkalmatosságot, mikor egy pár szavával a szokásba vett convenientiát
               feltaszította.</p>
            <p>Sült szarvashus tétetvén az asztalra, a gróf ennek az ételnek a nevét is tudakolta. A
               feleletet hallván, szarvashus! úgymond halkan és komoran s rövid gondolkodás után
               felugrott a székről, kirepült az ajtón s a garádicsokon lerohant a faluba. A
               szarvashus eszébe hozta neki ama leányt, kinek atyja szarvast lőtt s kit szülőjével
               együtt az igazságnak karjaitól megszabadított. Nem emlékezett ő meg elég világosan
               ezen esetnek végéről és attól tartott, hogy ne talán az igazság az ő görcsös botjával
               e szerencsétleneket újra megtámadta.</p>
            <p>Nagy buzgósággal rohant be a házba, hol a leányt anyjával együtt egy férfinak karjai
               közt találta, kinek orczáját ezek apolták és könnyeikkel áztatgatták. A leánynak az
               atyja volt, a ki szinte rejtekéből, melyben félelemből tartózkodott volt,
               visszaérkezett. A mint a gróf a szoba ajtaját kinyitotta, felkiáltott háládatos
               örömmel a leány: ihol itt jön éppen a mi őrző angyalunk; s ezt mondván, elejébe
               repült. Az anyja és atyja e kiáltásra megfordulván, a grófnak lábaihoz borultak. A
               férfi megragadta egyik kezét, csókolta és könnyeivel mosogatta.</p>
            <p>Mi bajotok, kedvesim? kérdezé komoran a gróf. Én szinte azt akartam látni, hogy nem
               jött-e megint hozzátok vissza az igazság?</p>
            <p>Uram! édes uram! elkezdé a férfi törött szózattal s érzékeny háládatossággal, az Ur
               Isten fizesse meg az úrnak! Ezt az ártatlan gyermeket feleségemmel együtt az éhségnek
               halálától mentette meg az úr. Az Isten látja lelkemet, hogy tolvaj nem vagyok. Az
               éhség kényszerített reá. Nem volt miből élnünk. Még e nyomorult hajléknak a fele sem
               az enyém már; pénzt kellett felvennem reá. Ezt is elköltvén, puskát kértem kölcsön s
               alig hogy egy szarvasra elsütöttem, rajta kaptak s el kellett szöknöm. Régi időtől
               fogva ma eszünk legelőször főttet Manczi kisasszony kegyelméből.</p>
            <p>Mancziéból? kérdezé derült mosolygással a gróf és könnyes szemeit megtörülte. De
               mondd meg te nekem, apjok! mért nem dolgozol? Hisz, a mint látom, erő nélkül nem
               szükölködsz.</p>
            <p>Miért nem dolgozom? Van nekem, Istennek hála! egy pár egészséges karom, melyekkel
               dolgozhatnék; de négy hónapi betegségem minden szerszámomtól s ezekkel együtt
               kenyeremtől is megfosztott. Szántóföldecskémet is el kellett végre a szomszédomnak
               zálogosítanom. E nyomorult háznak a fele még, a mit sajátomnak mondhatok.</p>
            <p>Csak ennek a háznak a fele? kérdezé a gróf, összecsapván kezeit. Hát miért nem
               panaszoltad el eddig Manczinak?</p>
            <p>Panaszkodni nem szabad, vagy legalább nem tanácsos; mert az uraság koldust a faluban
               meg nem szenved. A gróf felemelvén könnyező szemeit s a mély könyörületességnek éles
               tekintetével az égre nézvén: Istenség! úgymond, nincs kenyerök, nincs munkájok, hogy
               kenyeret kereshetnének! Egy pár könnyecske legördülvén arczain: mennyi pénzre volna
               úgymond, szükséged?</p>
            <p>Ha kétszáz forintom volna, mindenemet visszaválthatnám s azonban, mig munkám hasznot
               hozna, élhetnék is belőle.</p>
            <p>Hídd el ide azt a gazdát, a kinek adósa vagy. Hadasi György nagy örömmel átszaladt a
               szomszédjához és egynéhány időpercz után megjelent vele. Hallod-e, így szólott hozzá
               a gróf, te ennek visszaadod a földjét és szerszámait, én pedig megadom neked a pénzt,
               melylyel tartozik.</p>
            <p>Szivesen! mondá erre a szomszéd. Ő nekem száznyolczvan forintommal adós.</p>
            <p>Jól van! Én holnap neki kétszáz forintot hozok és ő neked az adósságot lefizeti.</p>
            <p>Holnap? Hát az úr kicsoda?</p>
            <p>Én gróf Kaczajfalvi László vagyok.</p>
            <p>Gróf Kaczajfalvi János úrnak a fia?</p>
            <p>Az!</p>
            <p>Nagyságos uram! mondá a szomszéd, nem akarna nekem egy kis irást adni arról, hogy
               nekem száznyolczvan forintommal adós?</p>
            <p>Minek? Én irni nem tudok.</p>
            <p>Irni nem tud? És én gróf Kaczajfalvinak tartsam? mondá a szomszéd, fejét rázván.
               Mihelyt Hadasi György kezembe adja a pénzt, én is visszaadom neki minden jószágát.
               Ezzel elment.</p>
            <p>A gróf át nem tudta látni, miért nem hisz szavának e gazda? de azt csak látta mégis,
               hogy a dolog nincs külömben. Visszament tehát komoran a kastélyba s belépvén az
               ebédlő szobába, így szólította meg Potrohosit: Hallod-e, Manczi bátyja! adj te nekem
               kétszáz forintot.</p>
            <p>Két ezret, ha akarod, édes öcsém! Mire szándékozod fordítani?</p>
            <p>Annak az embernek, a ki a szarvast meglőtte, nincs több fél házánál; annak adom.</p>
            <p>Potrohosi azonnal kezébe adta a kivánt summát; ő pedig visszaszaladt vele Hadasihoz s
               az egész házat felvidámította. Körülvették mind a hárman, kezeit csókolták, őrző
               angyaluknak nevezték és jóakaratát zokogó szózattal köszönték. A gróf sirva fakadván
               örömében, kezet adott Hadasinak és azt mondotta neki: most már serényen dolgozz, hogy
               új bajba ne ess. Azután Veronkát, Hadasinak leányát megölelvén és magához szorítván,
               nemsokára, úgymond ismét meglátogatlak benneteket. Ezzel a házból kisietett. Fenn
               szóval küldöttek utána a romlástól megmentett szegények háládatos áldásaikat.</p>
            <p>Bemenvén könnyes szemmel a viczispánnak ebédlő szobájába, hol a vendégek még
               mindnyájan együtt voltak, fel s alá járt egy darabig. Szemei szinte csillogtak és
               egész tekintetéből ki lehetett venni, hogy mellében nagy dolgokat forral. Végre
               megállván a szoba közepén: azt, úgymond, ki kell tudakoznom! Ezzel az ajtó felé
               indult. Hová akarsz megint menni? kérdezé Potrohosi, útját elállván; meg Manczi
               felugorván a székről, kezénél fogva tartóztatta.</p>
            <p>Eressz el, édes Manczim! haza kell mennem, felelé a gróf komoran. Kaczajfalván is
               lehetnek oly boldogtalan szegény emberek, mint itt Veronkának az atyja.</p>
            <p>Hisz arra, mondá Potrohosi, holnap is elegendő időd lesz.</p>
            <p>Gondolod? Mentél-e te már egyszer éhen az ágyba, mióta a világon vagy? Én, édes
               Manczim! mindaddig nem maradhatok, még meg nem tudom, hogy az atyám falujában
               nincsen-e valaki, a ki éhezik? Ezzel kiment és lovát megnyergeltette. Az öreg Istók
               alig tudta magát meggondolni, mikor a gróf már tartotta neki a kengyelt, hogy a lóra
               szokása szerint felsegítse. Maga is felvetvén azután paripájára magát, sebesen haza
               nyargalt.</p>
            <p>Istenemre mondom! ezen ifjú emberhez nem győzök elegendő tisztelettel viseltetni,
               mondá Manczinak az orvos, megcsókolván kezét. Manczi köszönetet mosolygott szeme közé
               e vallásért, s a grófnak jó szivéről az orvossal sokáig beszélgetett.</p>
            
         </div>
         <div type="chapter">
            <head>XIII. A halál és a prédikátor.</head>
            <p>Azalatt a gróf Kaczajfalvára érkezvén, a falu végén leszállott a lóról, Istókot haza
               küldötte, maga pedig bement az első házba és a gazdát cselédjeivel együtt a
               vacsoránál találta. Nektek van, látom, mit ennetek! mondá örömmel, a mint a szobába
               belépett. A vacsorálók azonnal felkeltek s elejébe menvén, megköszöntötték.
               Minekutána megértette volna tőlük, hogy van miből élniök, azt kérdezte a gazdától,
               hogy van-e a faluban valaki, a ki éhséget szenvedne? Éhséget? mondá a gazda. Istennek
               hála! a mi méltóságos öreg grófunknak pedig szives köszönet! az egész helységben csak
               egy sincs.</p>
            <p>A gróf az égre emelvén csillogó szemeit, az én atyám ő! úgymond érzékeny örömmel.
               Sebesen kiszaladt azután a házból és haza sietett, hogy édes atyjának lábaihoz
               borulván, háládatosságát ezen emberségért kinyilatkoztassa.</p>
            <p>Útjában egy másik ház előtt nagy sírást-rívást és jajgatást hallván, bement. Elébe
               repűlt a házból szinte magánkívül egy menyecske, s még az udvaron megölelvén a
               grófot, oda vagyok! úgymond, óh, örökre oda vagyok! A gróf e kiáltásra megborzadván,
               besietett a szobába, hol az ágyon egy halvány férfiút talált, kinek szemei szinte
               homályosodni és meredni kezdettek. Ágyánál egy kesergő öreg ember és egy siránkozó
               öreg asszony állott, kikbe három síró gyermek kapaszkodott volt.</p>
            <p>Mi történik itt? kérdezd a gróf hevesen. Óh! a fiam haldoklik, úgymond az öreg ember
               zokogva. Haldoklik? kérdé a gróf s e jelentést, mely ő előtte még ismeretlen volt,
               látni akarván, az ágyhoz közelebb tolódott. Meredt szemmel nézte egy darabig a
               beteget s meg-megborzadott. A beteg kezére tévén kezét, álmélkodva tapasztalta, hogy
               hideg verítéket izzad. Kérdéseket tett neki, de feleletet egyikre sem vett.</p>
            <p>A haldoklónak hörgései erősödni kezdvén, a menyecske ismét berohant a szobába, s
               elhalaványodván, reszketve nézte a beteget. Anyicska! mondá elég hangos, de törött
               szózattal a haldokló. A menyecske odasietvén, a betegre borúlt és rettenetes
               jajgatásra fakadt. Az öreg ember imádkozott, az öreg asszony pedig, kinek szemeiből a
               könnyek egymást űzték, haldokló fiának homlokáról a verítéket törülgette. A beteg
               végre egyszer vagy kétszer megrázkódván, kinyújtotta tagjait és meghalt.</p>
            <p>Az úr isten adta, mondá zokogva az öreg ember, az úr isten el is vette! Áldasson az
               Úrnak neve! Ezt mondván, összekulcsolta kezeit, s előre görnyedvén, könnyező szemeit
               a földre függesztette. A két asszony azonban a gyermekekkel együtt hangos sírásra
               fakadtak; a gróf pedig reszketni és halaványodni kezdvén, végre elájult és a halottra
               lerogyott.</p>
            <p>Mikor ájulásából ismét magához tért, már akkor a szoba tele volt emberrel, a
               kiterített holttest a deszkán feküdt, az öregek sírtak, az ifjú özvegy pedig
               egybekulcsolván feje felett kezeit, rájok sem hallgatott azokra, a kik vigasztalni
               akarták. Oh istenem! mondá egynehányszor, hová legyek e három neveletlen árvával?
               Végy magadhoz, teremtőm minket is, ha táplálónkat elvetted!</p>
            <p>A gróf el nem tűrhetvén tovább e szomorú jelenést, kitolakodott az emberek közül az
               utczára, s felemelvén összetett kezeit könnyező szemeivel együtt az égre: mennyei
               bölcsesség, úgymond, ne hagyj még engem meghalni. Hadd élni Manczit is édes atyámmal
               együtt! Oh, mily rettenetes dolog a halál! Érzem, kegyelmes istenem, érzem magamban,
               hogy könyörgésemet meghallgattad!</p>
            <p>Ezzel haza sietvén, édes atyjának karjai közé rohant azzal a kérdéssel, ha
               egészséges-e és ha nincsen-e valami baja? Egész este csak a haldoklóról beszélgetett
               és tekintetében csak a mély szomorúság uralkodott. Az öreg grófnak sokáig kellett
               vele bajlódni, míg belőle azokat kivehette, a mik ma vele és Manczival történtek.</p>
            <p>Másnap a halálnak képe emlékezetéből lassanként elenyészvén, Manczié pedig
               feléledvén, édes atyja elé terjesztette forró kivánságát, melylyel Manczit
               feleségének tenni óhajtja, valamint amaz akadályokat is, melyeket e kivánságának
               Rósafi úr vetett.</p>
            <p>Az öreg gróf legkisebbet sem ellenezte ugyan ezt a házasságot, mivel a
               tudósításokból, melyeket Manczi kisasszonyról az egész környékből összeszedett,
               bizonyos lett a felől, hogy Manczit minden ember jó szívű, szép eszű és nemes
               erkölcsű kisasszonynak tartja. De az ifjú grófnak szerelmét nem nézvén egyébnek futó
               gerjedelemnél, attól félt, hogy soha ebből oly szeretet nem támadhat, melyre állandó
               barátságot kell építeni azoknak, a kik a házasságban boldog életet viselni kivannak.
               Az ifjú gróf erősen bizonyította ugyan atyjának, hogy Manczi őtet szereti, hogy ő
               viszont Manczit örökké fogja szeretni, és hogy Manczi jó leány; de az öreg gróf
               megmutatta neki ellenben, hogy ezek mind igazak lehetnek és ő mégis rettenetes
               veszedelembe ejthetné mind magát, mind Manczit, ha e házassággal sietne. Erre nézve
               esdekelve kérte, hogy halaszsza még el egy kevés időre az egybekelést, a mit édes
               atyjának meg is igért. Szeretni fogom, mondá azután az öreg gróf, ha gyakran oda
               jársz. Adja isten édes fiam, hogy meg ne csalódj. Erre az ifjú gróf csak mosolygással
               felelvén, azt kivánta viszontag az atyjától, hogy nézze meg Manczit maga; a mire
               magát az öreg úr azonnal le is kötelezte.</p>
            <p>Egynéhány napot azzal töltött el azután az ifjú gróf, hogy házról-házra járván, maga
               megtudakozta, hogy nincsen-e a jobbágyok között oly szegény, a ki éhezik? E mellett
               pedig, bárhová ment, oly buzgón ajánlotta segedelmét és a hol kellett, oly bőven
               mutatta meg cselekedettel jó akaratát, hogy a jobbágyoknak szeretetét egészen
               megnyerte, a szegényebbeknek pedig oszlopa és reménye lett. Minden embertől
               megtudakozta, miben foglalatoskodik? micsoda mesterséget űz? micsoda hivatalt visel?
               s ez által sok olyas dolgokat megtanúlt, melyek előtte mindeddig ismeretlenek
               voltak.</p>
            <p>Elment a prédikátorhoz is és megtudakozta tőle, hogy van-e neki miből élnie?
               Feleletéből hallván, hogy tisztességes jövedelmei vannak, a foglalatosságokat akarta
               tudni, melyekért e jövedelmeket veszi. Útnak indúlván, az ajtó küszöbében eszébe
               jutott neki a haldokló, kinek halálánál maga jelen volt, s visszafordulván a
               prédikátorhoz, de miért nem vigasztaltad tehát a minap azt a szegény asszonyt, a
               kinek a férje meghalt?</p>
            <p>- Az özvegy engem nem hivatott.</p>
            <p>- Nem hivatott? Imént jövök egy embertől, a ki nekem azt mondta, hogy ő a falunak
               éjjeli őrzője, kinek kötelessége azt hozza magával, hogy mihelyt tüzet lát, azonnal
               lármát üssön. Ezt is tehát, mikor a ház már ég, hivatni kell előbb, hogy lármát
               üssön?</p>
            <p>- Az éjjeli őrnek ez kötelessége.</p>
            <p>Hiszen te is azt mondtad, hogy a szomorúaknak vigasztalása hivatalodhoz tartozik.
               Pedig, hallod-e, ha én azt az asszonyt megvigasztalhattam volna, nem adtam volna a te
               egész jövedelmedért. Ezzel megrázta fejét és elment. A prédikátor hálát adott az
               istennek, hogy az ifjú grófnak oktalan kérdéseitől megmenekedhetett.</p>
            <p>Otthon a gróf az atyját kérdezte meg ez iránt és nagyon megörült, mikor hallotta,
               hogy másnap a templomban a prédikáczióból maga megitélheti, ha tetszik, miből áll a
               népnek oktatása? Az atya másnap a templomba menvén vele, arra kérte előre, hogy a
               prédikátort, míg a népet oktatja, meg ne szólítsa, mint az új párnak összeadásánál.
               Ezt az ifjú gróf megigérte, s beült az atyjával az uraságnak zárt székébe a prédikáló
               székek átellenében.</p>
            <p>A zsoltárnak lassú és pompás éneklése, melyet az öreg gróf versenként elébe olvasott,
               kimondhatatlanúl megillette. Szemei könnybe borúlván, oly tiszteletre gerjedett, hogy
               tudta nélkül térdeire bocsátkozott. A lelki pásztor a prédikáló székben megjelenvén,
               az ifjú gróf felállott és vizsga szemeit reá függesztette. Ezt a prédikátor látván,
               elpirúlt, mivel a minapi összeadásnál tett kérdései emlékezetébe tüntek. Majd azután
               elhalványodván, reszketni kezdett, az éneknek pedig vége szakadván, meredt és vad
               tekinteteket vetett majd az ifjú grófra, majd a községre. Az ifjú gróf halaványodni
               és reszketni látván, még meredtebb szemeket függesztett reá és háborodását majd az
               ájulásig űzte. Elkezdette végtére beszédjét reszkető szózattal; de valahányszor az
               ifjú grófra tekintett, mindannyiszor beszédjének fonalát elvesztette. Attól félt
               minden szempillantásban, hogy az ifjú gróf megszólítja. Így az, a mit beszélt,
               összefüggés nélkül való zavar lévén, akadozni kezdett; a mi belső szorongatásait
               megszaporította. Kimondhatatlanúl megháborodott tekintetét az ifjú grófra szögezvén,
               végre elhallgatott.</p>
            <p>Rosszúl van szegényke! mondá az ifjú gróf elég fennszóval Istóknak, a ki szinte
               mellette állott. A prédikátor meghallván mondását, elővette keszkenőjét és arczát
               törülgetni kezdette. Istók a papnak baját jól átlátván, az ifjú grófnak mondását
               pedig színfogásnak vévén, elkérte az öreg gróftól ama kis üvegecskét, melyben magánál
               illatos párát hordozott, felsietett vele a prédikátorhoz s átadván neki szagolásnak
               okáért, megsúgta egyszersmint azt is, hogy az ifjú gróf minden bizonynyal meg nem
               szólítja, míg prédikál, mivel ezt az atyjának szentül megigérte.</p>
            <p>A prédikátor a párából egynéhány csöppet keszkenőjére öntvén s orrához értetvén,
               magához tért és beszédjét újra elkezdte. Ebben ő sikeresen megmutatta, hogy tökéletes
               és jámbor életet kell viselnünk, ha igaz keresztény ember módjára félelem nélkül
               akarunk meghalni. Beszédje az ifjú grófot úgy megillette, hogy a prédikáczió után
               karja közé szorítván a lelki pásztort, megcsókolta és bizonyossá tette a felől, hogy
               egész életében úgy fogja e szép oktatásért tisztelni, mint édes atyját.</p>
            
         </div>
         <div type="chapter">
            <head>XIV. A szerelemféltés.</head>
            <p>Egynéhány nap múlva ismét Manczihoz lovagolt az ifjú gróf, de senkit sem találván
               otthon, egy darabig a kertben sétálgatott, azután pedig Veronkához ment. Az egész
               házat együtt lelte. Egynéhány apolások után, melyekkel Veronkát heves ifjú módjára
               megköszöntötte s melyeket a leány szemérmes érzékenységgel fogadott, Hadasival
               mélyebb beszédbe ereszkedett. Hadasi, míg ifjabb volt, a török háborúban
               katonáskodott. Egyik szó a másikat szülte. A gróf oly feszült figyelemmel hallgatta
               Hadasit, mint a ki a berbitélő bűbájosra elbámul; Hadasi pedig oly tűzzel s oly
               eleven színekkel rajzolta elébe a hadi eseteket, a minőket az afféle katonától csak
               várni lehet, a ki több ütközetekben szerencsésen forgott. Így múlt el a reggel.
               Hadasi nagyon örült, hogy a hadi eszközöknek magyarázását reggel elvégezhette, alig
               várván, hogy délután az ütközeteknek bővebb rajzolásához foghasson, melyekben saját
               kezével sok törököt levagdalt.</p>
            <p>A gróf a nélkül, hogy tartóztatták volna, náluk ebédelt, s Hadasiné leányával együtt
               minden erejét megvetette, hogy jótevőjöket tehetségük szerint megvendégeljék. Az
               asztalnál a gróf Veronka mellett ült és a paradicsomban vélte magát lenni, oly nagy
               volt öröme. Hadasi majd minden ételnél újabb dolgokat beszélt a tábori életről és ama
               tartományoknak szokásairól, állatairól és növényeiről, melyekben táborozott. Ebéd
               után lerajzolta a grófnak azokat, a mik az ütközetben történni szoktak: az ágyúknak
               szüntelen ropogását, a szörnyű mészárlást, mikor a dolog egyszer kardra kel és a
               törököknek kegyetlenségét, kik még az elevenen elfogott és sebeikből könnyen
               kigyógyíthatandó katonáknak fejét is leriszálják. A gróf, ki Veronkát térdére
               ültetvén, ölébe vette, hogy e szörnyű eseteket vele együtt hallgassa, már
               álmélkodott, már borzadott, már meg fejét Veronka vállára bocsátotta, mintha el
               akarta volna tekintetét ama jelenésektől fogni, melyektől irtózni elegendőképen nem
               győzött.</p>
            <p>Azalatt a viczispánnak egész háza megérkezett, s ama hírre, hogy az ifjú gróf
               Kaczajfalvi a kastélyban volt és lovát az istállóban hagyván, ismét elment, Manczi
               egy szempillantásra szobájába repült és onnan leorozkodott a kerten keresztül a
               faluba, Hadasi házához. Nem ok nélkül gyanította ő, hogy a grófot itt találja. Még
               messziről meghallván szavát, közelebb lappangott s meg akarván a grófot lepni, maga
               lepődött meg ama különös jelenéstől, mely vizsga szemébe tünt. Az ablakhoz jutván
               tudni illik, szinte akkor rejtette fejét Veronka mellére, hogy tekintetét ama
               mészárlástól elfordítsa, melyet Hadasi lerajzolt. Manczi ezt látván, szinte
               megmerevedett. A leány az ölében? az ő feje pedig a leány mellén? E gondolatra
               elhalaványodott és azon szempillantásban ismét elpirúlt.</p>
            <p>Manczi kisasszony! mondá fennszóval Hadasiné, az ablakra mutatván.</p>
            <p>Manczi? kérdezé hevesen a gróf.</p>
            <p>A kisasszony azalatt az ablak mellett sebesen elment a kastély felé.</p>
            <p>A gróf félszemmel megsejtvén, utánna repűlt. Manczi! Manczi! gyere ide, itt
               vagyok!</p>
            <p>A kisasszony, mintha a grófot nem is hallotta volna, tovább sietett. A gróf tehát
               utánna rugaszkodott, elérte s egyik kezét megragadta. Mit akar a gróf? kérdezé Manczi
               haragosan. Ereszszen el! Ezt mondván, kicsavarta kezét a grófnak kezéből, ott hagyta
               és útját tovább folytatta.</p>
            <p>A gróf egy-két szempillantásig megállván, ismét utánna szaladt s megfogván kezét,
               édes Manczim! úgymond érzékeny szózattal és kérlelő tekintettel.</p>
            <p>- Menjen a gróf, a hová tetszik, én magam akarok maradni, mondá Manczi hevesen s
               kezéből kiragadván magát, elsietett. A gróf egy ideig utánna nézett, azután pedig
               Hadasihoz visszatért. A kisasszony szinte akkor talált hátra tekinteni, mikor a gróf
               a ház ajtaján belépett s ajakit harapdálván, nagy méreggel haza ment.</p>
            <p>A gróf ismét leülvén székére, magához vonta Veronkát és az ablakra vetvén tekintetét,
               hát azután, úgymond, hogy volt?</p>
            <p>Hadasi az ütközetnek rettenetes rajzolását nagy tűzzel folytatta; de a gróf ellenben
               sem meg nem borzadott többé, sem Veronkát magához nem szorítgatta. Közepén a
               legiszonyúabb rajzolásnak felkelvén, hadd el, úgymond, a többit holnapra!
               Nyughatatlan elmével búcsút vevén, a kastélyba ment. Manczi, a mint a grófot bejönni
               látta, szobájába ment és bezárta magát. Sem kéréssel, sem parancscsal rá nem vehette
               a bátyja, hogy szobájából kijöjjön. A gróf majdnem sírva fakadt, hogy Manczit egész
               este nem láthatta. Baját még csak messziről sem gyanítván, betegnek vélte.</p>
            <p>Másnap reggel előtalálván, szíves sajnálkozással imígy szólította meg: Édes Manczim!
               mi bajod volt néked tegnap? A kisasszony ellenben semmit sem felelvén, oly hidegséget
               mutatott hozzá, hogy magaviseletében a jelenvalók közül kiki megbotránkozott. Manczi
               bátyja össze akarta őket békéltetni, de a gróf a kisasszony elébe állván, nyers
               szózattal és férfias tekintettel imígy szólította meg: Reám te, a mint látom,
               neheztelsz. Mondd meg nekem, mivel bántottalak meg?</p>
            <p>- Semmivel sem! legkisebbel sem! - mondá viszontag Manczi, a grófnak tekintetétől egy
               keveset megijedvén.</p>
            <p>- Miért haragszol tehát reám, ha meg nem bántottalak?</p>
            <p>Manczi erre meggörbítvén szép száját: Hm! úgymond, tartozok tán a grófnak
               cselekedeteimről számot adni?</p>
            <p>A gróf feszült szemmel nézett egy darabig reá. Azután mind a két kezét szemével
               együtt az égre emelvén: Jól mondta az atyám, úgymond fennszóval, hogy megcsalatkozol!
               Egy könyörű tekintetet vetett még egyszer Manczira és szemei könnybe borúltak. Oly
               szép, mondá elkeseredve, és oly csalárd! Isten hozzátok! Ezt mondván, lassú
               lépésekkel lováért, az istállóba ment.</p>
            <p>Potrohosi Manczihoz közelebb menvén: Lányka, úgymond, neked nincs eszed.</p>
            <p>Manczi sírva fakadt s kezeivel arczát eltakarta.</p>
            <p>- Haza lovagol, mondá tovább a bátyja és soha sem látod többé. Eredj, javaslom és
               békülj ki vele. Ahol, nézd! kivezeti már az istállóból a lovat. Fogadj szót, lányka!
               s enyhítsd meg. Ezzel a legénynyel, látod, nem lehet játszani. Ő a te labdád soha sem
               lesz.</p>
            <p>Manczi részint erőltetésből, részint jó szerével kiment a kapu elé, hol a gróf a
               lovára akarván felülni és paripájának nyakát simogatván: Csak tudnám, úgymond elég
               fennszóval, úgy hogy Manczi meghallotta, csak azt az egyet tudnám, mit vétettem
               neki?</p>
            <p>- Laczi! - mondá erre félénk szózattal a kisasszony, hát csak elmégy?</p>
            <p>A gróf megfordulván, meglátta a könnyező Manczit s visszament hozzá. A kisasszony
               elébe nyújtotta kezét; ő pedig megfogta, megcsókolta és könnyeivel megáztatta.
               Potrohosi érezhetetlenűl felemelvén Manczinak másik kezét, a gróf nyakára tette és a
               kisasszonyt karjai közé lökte. Alig nézhettek egymás szemébe, máris egymás ölében
               voltak. Egy pár szempillantás alatt megújult köztük a békesség. A grófhoz mutatott
               hidegséget mentegetni akarván Manczi, azt találta mondani, hogy a feje fáj. A gróf
               tehát minduntalan összenyomogatta két kezével a fejét, szíves szorgalommal
               bizonyítgatván, hogy ez a főfájás ellen nagyon foganatos.</p>
            <p>A kertben sétálván a gróffal, csak el nem tűrhette mégis a kisasszony, hogy meg ne
               kérdezze, mit csinált tegnap Hadasi házánál? Ő nekem, felelé a gróf, rettenetes
               dolgokat beszélt a hadakozásról. Óh édes Manczim! jó, hogy eszembe hoztad. Ezeket
               neked is meg kell hallgatnod. Jőjj velem, menjünk együtt hozzá! Ezt mondván, Manczit
               kezénél fogva maga után vonta.</p>
            <p>Alighogy új vetekedés nem támadt köztük, mivel Manczi e sietségről egynehány szöges
               mondásra fakadt. De meggondolván végtére magát, délután, úgymond, elmegyek veled.</p>
            <p>Ebéd után tehát Hadasihoz mentek. Veronka nagy örömmel szaladt jótevője elé s karjai
               közé rohanván, óh az én kegyes grófom! úgymond. De a mint a gróf megett Manczi
               kisasszonyt megsajdította, hamar kifejtette magát a grófnak karjaiból. A kisasszony
               erősen feltette ugyan magában, hogy nyugodt elmével fogja nézni a grófnak Veronkával
               való magaviseletét, de a leánynak öröme, melylyel a grófot fogadta, feltett
               szándékából egyszerre kiforgatta. Elfelejtvén, hogy a gróf jelen van, oly büszke és
               gúnyos tekintetet vetett Veronkára, mint egy megbántott királyné. Veronka ezt látván,
               félre vonta magát reszketve és szemeit lesütötte.</p>
            <p>A gróf azt gondolván, hogy ismét az uraság hajdúja van görcsös botjával a háznál, a
               kitől szegény Veronka úgy retteg, körűl nézte magát, s véletlenül meglátta, hogy
               Manczi e szegény leányra mérges tekinteteket vet. Manczi! tán megint fáj a fejed?
               kérdezé a gróf, gyanakodva rázván a fejét. Jőjj ide, jó Manczi! ne légy oly komor!
               Ezzel a gróf leülvén, s a kisasszonyt térdére akarván vonni, ülj ide! úgymond, a
               másik térdemre pedig üljön Veronka.</p>
            <p>- Én Veronkával nem osztozok, mondá boszankodva Manczi. Neki engedem az egész
               űlést.</p>
            <p>- Mily csodálatos vagy te, Manczi! Már miért nem akarsz te itt Veronkával ülni?</p>
            <p>- Én olyan leánynyal, a kivel jót teszek, osztozni nem akarok.</p>
            <p>Veronka e szóra sírva fakadt; az atyja pedig megszólalván: A jótéteményt elfogadni
               nem szégyen, kedves kisasszonykám! Hiszen maga a király is Istennek jóvoltából
               él.</p>
            <p>A gróf majd az egyikre, majd a másikra tekintvén: Van-e nektek eszetek? mondá
               boszankodva. Ülj le Manczi, a hová akarsz. Te pedig Veronka, jőjj ide és légy vidám.
               Mondd meg nekem, ki bántott? Hát te apjok, mit állasz ott oly komoran, mintha a török
               vágott volna meg? Manczi, megbántottad talán ezt az öreg embert? Manczi az ablakba
               könyökölvén, kinézett és nem felelt. Ülj le apjok és beszélj nekünk valamit a török
               háborúról; Manczi is akarja hallani.</p>
            <p>- A kisasszony nekem soha sem bocsátaná meg, ha jelenlétében leülnék.</p>
            <p>- Neked apjok, nincs eszed, ha te azt gondolod, mondá a gróf, kinek igyekezetei, hogy
               a hadakozásról való beszélgetést folyamatba hozza, mind foganatlanok voltak. Manczi
               majd az ablakon nézett ki, majd pedig lopva Veronkára tekintett, ki a fal mellett
               állván, titkon sírdogált.</p>
            <p>- Már ma apjok, a mint látom, mibelőlünk semmi sem lesz. Jőjj Manczi! menjünk haza.
               Jer velünk Veronka te is!</p>
            <p>Veronka azzal mentegette magát, hogy dolgai vannak; a gróf pedig ránczba vont
               homlokkal Hadasiéktól elbúcsúzott. A kastély udvarán keresztül a kertbe jutván
               Manczival, ki mellette lesütött szemmel és komor tekintettel ment, imigy szólította
               meg emezt: Hallod-e, Manczi! én téged szeretlek; de az öreg Hadasi jobb náladnál.</p>
            <p>S Veronka is, ugy-e?</p>
            <p>Veronka? - Veronka tégedet meg nem bántott; te pedig őtet sirásra fakasztottad.</p>
            <p>- Óh a sirás nagyon illett neki. Kétszerte szebb volt, mint egyébkor.</p>
            <p>- Azt jól mondod. Én ránéztem, mikor sirt és nyilván láttam, hogy neki a sirás jobban
               illett, mint neked a te ránczolt homlokod. De a sirás neki szegénykének fájt. Manczi!
               tik szátokban hordozzátok szüntelen az Istent. Az Isten gazdag is, jó is. Te gazdag
               vagy; de jó vagy-e egyszersmind? Mit vétett neked az a szegény leányka?</p>
            <p>A társaság, mely szinte a kertben mulatott, hozzájuk érkezvén, Manczi lecsillapodott.
               A grófnak érzékeny apolásai hamar elszélesztették azután a szerelemféltő buzgóságot,
               mely Manczi szivében habozott és így a gróf kevés idő mulva ismét a szerelemnek és az
               elragadtatásnak gyönyörü karjai között csüggedezett.</p>
            <p>Estefelé ellovagolt. Manczi a hosszú kerten keresztül leszaladt az ország útjáig,
               mely Kaczajfalvára visz, hogy még egyszer rákiálthasson, ha majd a kertnek kerítése
               mellett ellovagol. Egy borostyánbokor megé állván, kinézett az utra, mely a faluból
               kijött, de a grófot nem győzte kivárni. Még egy egész fertály óráig leselkedett és a
               gróf még sem jött. Erre ama fekete gondolat emelkedett fel gyanakodó mellében:
               Veronkánál van! Kiszökvén tehát a bokrok közül, felszaladt a mulató házba, mely egy
               dombon állott, s melyből az egész faluba be lehetett látni s megsajdítván Hadasi háza
               előtt a grófnak paripáját, ott van a semmirevaló! úgymond; s belappangott szilaj
               tekintettel a kastélyba és szobájába bezárkózott.</p>
            
         </div>
         <div type="chapter">
            <head>XV. Az irigységnek fondorkodása.</head>
            <p>Hazafelé lovagolván a gróf, az egész úton csak Manczinak csodálatos magaviseletéről
               gondolkodott, minduntalan megrázván fejét, mivel e kellemetlen jelenésnek okát ki nem
               tanulhatta. Nem ösmerte még ő a szerelemféltésnek alacsony indulatát; de ha ösmerte
               volna is, Veronkával való társalkodása oly ártatlan volt, hogy előbb elhitetett volna
               magával akármit egyebet, mintsem azt, hogy ez adott volna Manczinak okot a
               versengésre.</p>
            <p>Haza érkezvén, mind egy szálig elbeszélte az atyjának, a mi vele történt és arra
               kérte, hogy oldja fel neki e dolog iránt való kételkedéseit. Az öreg gróf könnyen
               átlátta, hogy a szerelemféltés birta Manczit azokra, a miket cselekedett; de fiának
               eszét ez iránt fel nem világosította, mivel bizonyosan nem tudhatta, hogy nem adott-e
               helyes okot arra, hogy Manczi reá megnehezteljen? Csak arra kérte tehát egyedül, hogy
               itéleteivel e dologban ne hirtelenkedjen.</p>
            <p>Manczi azalatt szobájában ült és sirdogált. Bátyjának leginkább szemébe tünt ama
               hidegség, melyet a grófhoz mutatott. Mihelyt tehát vele négyszemközt szólhatott,
               szorgalmasan megtudakolta tőle neheztelésének okát. Hosszas vonakodások után
               megvallotta neki Manczi az egész dolgot s félelméből sikeres gyanut, gyanujából pedig
               bizonyos valóságot koholván, megmutatta: hogy Hadasiék a tapasztalatlan grófot el
               akarják tőle Veronka számára halászni. Végre bátyjának azért esedezett, hogy
               Veronkát, a ki neki útjában van, valahová elszuszakolja.</p>
            <p>Beszédjének a szerelemféltés oly szivreható erőt, gyanakodásainak pedig oly nagy
               hihetőséget adott, hogy maga Potrohosi imigy fejezte be a tanácskozást: Jól mondod,
               Manczi! azt a fityfiirity lánykát el kell utadból takarítani.</p>
            <p>Ide járult még az is, a mit Potrohosi még azon este az egyik inastól hallott, hogy
               Hadasiné összetalálván veszni szomszédjával, ezt a grófnak pártfogásával fenyegette,
               úgymint a ki az ő leányát szereti és ennek kedvéért meg nem szenvedi, hogy szülőit
               valaki bántsa. Csipőire szögezvén kezeit az asszony, imigy szólott elvégre
               szomszédjához: nem sokára majd máskép fütyül kelmed, ha egyszer Veronkám talán még
               grófné is lesz. Igaz ugyan, hogy az inas, a ki ezt Potrohosinak besugta, majd
               felényivel megnagyobbította a dolgot, de az is igaz, hogy Hadasiné ebben nem volt
               egészen bűntelen. Naponkint tapasztaljuk, mily tűrhetetlen büszkeséggel néznek minden
               emberre még a legalábbvaló csürhék is, a kik nagy uraknál szolgálnak, vagy magokat
               egyébkép kegyelmeikben lenni gondolják.</p>
            <p>Potrohosi, ki a grófot szerette, ki hugának a gróf kezét jószágával együtt szivből
               kivánta, ki a vadászatot majdnem oly nagyon kedvelvén, mint hugát, Hadasinak a
               szarvaslövést megbocsátotta ugyan, de el nem felejtette s ki azonkivül Hadasiékat már
               most abban sántikálni hitte, hogy Manczit a grófnak kezétől megfoszszák, felette
               nagyon megharagudott s húgához menvén, Manczi! úgymond, a te gyanusításaid helyesek.
               Hadasiék valóban a gróf keze után leselkednek és Veronka neked nagyon utadban van. De
               majd adok én ennek a gaz népnek ily magasra kapaszkodni! Elvagdalom, azt hidd el,
               minden órán elvagdalom büszke körmeiket. Erre elbeszélte Manczinak, a mit az inastól
               hallott. Manczinak feje szinte szédelgett bele s egy szempillantásban százféle plánum
               repült át szivén, melyekkel Hadasiékon boszut állhasson.</p>
            <p>Hadasi az utolsó szarvast szükségből lőtte ugyan le, de katona létére a vadászatnak
               egyébkép is nagy barátja volt. Most a grófnak pártfogásában bizakodván, a tilalmas
               helyekre is be-becsuszott, mikor puskájával madarakra ment. A vadászok tehát erős
               parancsot kaptak, hogy minden lépésére vigyázzanak. Még maga is a kisasszony jó
               jutalmat igért annak, a ki Hadasit valamin rajta kapja.</p>
            <p>El lehet gondolni, hogy Hadasit az igért jutalom kevés napok alatt tőrbe kerítette.
               Kötözve hozták be a tilalmas erdőből a kastélyba. Merészen lépett ő biró elejébe, de
               a buzgóság, melylyel vádolói ama régi károkat, melyeknek tevői ki nem bizonyosodtak,
               szemtelenül ráfogták, a jelenvalót pedig képtelenül megnagyobbították, annyira
               megdöbbentette, hogy reszketni kezdett. Hasztalan esedezett ő engedelemért, hogy az
               ifju gróf Kaczajfalvihoz folyamodhasson. Nagy kegyelemnek kiáltották mindnyájan, hogy
               az uraság csak a faluból űzi ki örökre büntetésül.</p>
            <p>Felesége és leánya erővel betörtek az uraság elejébe a nélkül, hogy őket az inasok
               visszatartóztathatták volna, kiknek kemény parancsolatjuk volt, hogy őket be ne
               ereszszék.</p>
            <p>Ah! Nagyságos uram! mondá Hadasiné, ne űzzön el bennünket születésünk helyéből.
               Idegen vidéken felemészt bennünket a nyomoruság. Hisz az Isten is irgalmas.
               Könyörüljön meg rajtunk nagyságod is.</p>
            <p>Takarodjatok szemem elől! mondá Potrohosi, ki attól félvén, hogy szive meg ne
               lágyuljon, az esedezőkre tekinteni nem mert.</p>
            <p>Oh! könyörögjön érettünk, édes szép kisasszonykám! mondá Hadasiné, Manczi előtt
               térdeire esvén.</p>
            <p>Manczi Veronkára bámult volt, ki távolabb állván, könyezö szemeit kötőjével
               törülgette. A kisasszonynak, mikor őtet Hadasiné megszólította, szinte a grófnak ama
               szavai jutottak eszébe: Veronkának jobban illett a sirás, mint neked a te ránczolt
               homlokod! s Veronkáról el nem fordítván szemeit: Én rajtatok, úgymond, nem
               segíthetek.</p>
            <p>Nem segíthet! Oh hát segítsen rajtunk az Isten, édes gyermekem! mondá az elkeseredett
               anya, leányához fordulván. A kisasszony rajtunk nem segíthet! Hallottad-e Veronka?
               Koldulással kell tehát szegény öreg atyádat táplálnunk. Oh szegény férjem! Oh szegény
               gyermekem!</p>
            <p>Veronka nemes bosszankodással megfogván zokogó anyjának kezét: Jöjjön anyámasszony;
               úgymond; itt a mi könyörgésünk foganatlan. Jöjjön! minket el nem hagy.</p>
            <p>- Istentől, embertől elhagyott; szegények hová legyünk? kiáltá Hadasiné, ki leányának
               szavait nem hallotta.</p>
            <p>- Ő minket, mondom, el nem hágy. Ne sirjon anyámasszony! Kisegít ő minket e bajból
               is. Lehetetlen, hogy ki ne segítsen.</p>
            <p>Veronka e szókra részint azért fakadt, mivel a grófnak nemesszivüségét ismerte,
               részint pedig azért, mivel magában érezte, hogy itt őket készakarva nyomják. Az
               elhagyott nyomorultnak végső bizodalma szólott ki belőle, mely még egy segedelmet
               tud.</p>
            <p>- Ugy-e? mondá erre Manczi! kellemetlen nevetést böffentvén ki meggörbített ajkaiból.
               Ez a reménység is megcsalhat tégedet, balgatag leányka!</p>
            <p>Veronka elpirult. Manczinak úgy látszott, mintha Veronka ajkain mosolygást vett volna
               észre. Oda sietett tehát bátyjához s fülébe egy pár szót sugott. Potrohosi ránczba
               vonván homlokát, megfontolta magában röviden a dolgot s Hadasinét leányával együtt a
               hajdu által elvitette a kastélynak egyik szobájába azzal a parancscsal, hogy onnan ki
               ne bocsássa. Majd azután megnézette az uraság könyveiben Hadasi vagyonának egész
               értékét, megbecsültette hamarjában mindenét, egész jószágának árát Hadasinak letette,
               feleségestől, leányostól feltetette egy szekérre, a nélkül hogy könyörgéseikre többé
               figyelmes lett volna s egy pár hajdunak őrzése alatt kivitette a faluból, erősen
               megparancsolván ezeknek, hogy őket csak a szomszéd vármegyének határain tegyék le,
               Hadasiéknak pedig, hogy semminemü szinfogás alatt meg ne mutassák többé magokat e
               környékben, ha pórul járni nem akarnak.</p>
            <p>Hm! mondá Potrohosi ránczolt homlokkal és komor tekintettel, minekutána Manczival
               maga maradt, kifizettem a gazembernek minden jószágát, vegyen magának mást. A
               leánykát sajnálom. Gyönyörű gyermek.</p>
            <p>Manczi kiduzzasztván ajakát: Rátartó fakép! úgymond, ki én miattam bizvást itt
               maradhatott volna, ha az apja, mint megrögzött vadtolvaj, ezt a büntetést meg nem
               érdemlette volna.</p>
            <p>- Ha úgy van a dolog, utánok küldök és visszahozatom őket, mondá Potrohosi haragosan
               az ajtó felé indulván. Manczi megdöbbent, elhalaványodott, meg-meg elpirult s azon
               szempillantásban megfogta bátyjának karját mind a két kezével. Potrohosi tehát
               visszafordulván utjából hozzá: Hogy te, úgymond, attól a tekervényes járástól el nem
               szokhatsz! Tudod, hogy én előttem az egyenes és nyilt sziv legszebb tulajdonság.
               Azonban légy nyugodt elmével! Tettem én jó rendelést, hogy az a friss ajaku és tüzes
               szemü leányka vissza ne jöhessen.</p>
            <p>Valóban gondja is volt Potrohosinak nem csak erre, hanem még arra is, hogy Hadasiék a
               grófhoz ne folyamodhassanak. A melléjök rendelt hajduk közül volt az egyiknek a
               szomszéd vármegyében Rósafi Pál úr testvérének falujában háza és gazdasága, melyet
               sógora árendában birt. Feküdt e helység Manczi szülőinek lakásától majd húsz
               mértföldnyire. Az uton a hajdu oda ajánlotta e vagyonkáját Hadasinak s mindaddig
               dicsérte és magasztalta, míg ez vele alkura lépett. Ez köztök hamar meglett, mivel a
               hajdunak Potrohositól parancsa volt, hogy ne sokat alkudjon, hanem engedje oda neki,
               a mint kéri, visszaérkezvén pedig, jelentse magát nála. Ő nemcsak kárát szívesen
               kipótolja, hanem még azonfelül meg is jutalmazza. Vitt a hajdu ezek után levelet is a
               viczispán testvéréhez, kit Potrohosi arra kért, hogy Hadasiéknak kedvezzen. Hadasi uj
               lakásába érvén s a gazdaságot egynéhány nap alatt rendbe szedvén, hamar elfelejtette
               előbbeni lakóhelyét. Ha Veronka olykor a grófot nem emlegette volna, Hadasi a
               viczispán falujának még nevét is elfelejtette volna.</p>
            <p>Még a szerelemféltés Veronka fejére e szélvészt hozta, a gróf otthon napról-napra
               jobban megismerkedett mind jobbágyaival, mind a jó földes uraságnak kötelességeivel.
               Már a mezőn volt a szántóvető gazdáknál, már a majorokban a gazdasszonyoknál, már a
               pásztorokhoz szaladt ki a legelőre, már a kertekben mulatott a falunak gyermekei
               között s valamerre ment, segítő angyal gyanánt hagyta maga után mindenütt jótévő
               szivének kellemetes nyomdokit. Az öreg grófnak tudniillik teljes igyekezete azon
               volt, hogy fiát a szegényekhez való irgalmasságban kiváltkép gyakorolja, jól tudván,
               hogy e kötelék uraikhoz a jobbágyokat legbizonyosabban és legkellemetesebben
               odakapcsolja. Egy napnak sem kellett elmulni a nélkül, hogy az ifju gróf valamely
               háládatostól egy pár köszönő könnyhullajtást ne lásson, vagy szives kézszorítást ne
               vegyen.</p>
            <p>Megtanulta e mellett lassankint a polgári rendeknek, sőt még az egyrendü embernek
               külömbségeit is a nélkül, hogy szivének érzékeny jósága, vagy józan eszének
               egyenessége legkisebb fogyatkozást szenvedett volna. Egynehány látogatások, melyekkel
               gróf Kaczajfalvi megtiszteltetett, s melyekkel ő is viszont a szomszéd uraságokat
               fiával együtt megtisztelte, lecsillapították ezeknek vizsgaságát s e természetesen
               nevelt hires uri legényhez sziveiket mély tiszteletre gerjesztették.</p>
            <p>Az ifju gróf a látogatásoknak alkalmatosságával sok és különféle kisasszonyokat
               látott s jólehet némelyeknek közülök azt mondotta: te majdnem oly szép vagy, mint az
               én Manczim! csak Manczi volt mégis az ő szivének állandó királynéja.</p>
            <p>Eljött végre a nap, hogy Mancziját ismét meglássa. Oda nyargalt tehát Rósafi urnak
               falujába. Manczi majdnem megőrült örömében, nem annyira hogy ismét látta, hanem
               olyannak tapasztalta, a minő oly kevés idő alatt lett. Ama különös módosság
               tudniillik, mely nem a könyv nélkül megtanult köszöntésekből és tánczmesteres
               komplementumokból állott, hanem egyenesen és egyedül csak szivének jóságából
               származott s mely már most naponkint jobban szembe tünt, mivel naponként kevesebbek
               lettek amaz ismeretlen tárgyak, melyek mindaddig még előtte ujak voltak, gyermekes
               álmélkodásra ragadták; úgy szinte ama derült egyenesség és nemes nyiltszivüség, mely
               majdnem finom büszkeségig emelkedett, mivel magát másokkal összehasonlítván, jóságát
               és derekasságát érzeni kezdette; a józan ész azonkivül, mely már most belőle
               nyiltabban kiragyogott, mivel kevesebb alkalmatosság adta elő magát, melylyel
               tudatlannak kellett látszania s végre ama kellemetes elmésség és nyájasság, mely
               természetességéből eredett, minden embernek szivét hozzá vonta, Mancziét pedig
               egészen megbájolta.</p>
            <p>Az első örvendezésnek buzgásai lecsillapodván, Hadasiról és Veronkáról kivánt
               Manczitól a gróf tudósításokat. Manczi félvállról, de elég nyájasan, azt felelte
               neki, hogy Hadasi elhagyván cselédestől előbbeni lakását, más vármegyébe költözött,
               hol magának olcsó pénzen szép gazdaságot vett.</p>
            <p>- Kár! mondá erre a gróf. Veronka szép leány és jó is egyszersmind. Oly jó, édes
               Manczim! mint a jótevő nap. Én őtet tiszta szivemből szeretem.</p>
            <p>Manczi alig tudta a komorságot, mely orczáján támadni kezdett, erőltetett
               mosolygással elborítani. A mely ifju, mondá viszont Manczi, mégis rossz leány biz ő.
               Te őtet ismered. Balgatag czevere létére már szeretői vannak.</p>
            <p>Hiszen szeretőd, Manczi! neked is van.</p>
            <p>Manczi elpirult és a beszédet más tárgyra fordította. A gróf ugyan elkezdett még vagy
               kétszer Hadasiékról szólani, de Manczi jó móddal ismét elvonta róluk figyelmét. Végre
               azt kérdezte, micsoda helységbe költöztek? mire a kisasszony azt felelte, hogy a
               helységnek nevét nem tudja, de azt bizonyosan hallotta, hogy negyven egynéhány
               mértföldnyire fekszik.</p>
            <p>A gróf végtére eldicsekedett Manczinak először azzal, hogy az atyja őtet nem sokára
               egy nagy városba vezeti, azután pedig azzal, hogy Manczit és a viczispánt e napokban
               meglátogatja. Egy vagy két nap magát Manczi társaságában kedvére és kellemetesen
               mulatván, édesatyjához és jobbágyaihoz Kaczajfalvára ismét visszatért.</p>
            
         </div>
         <div type="chapter">
            <head>XVI. A jó atya.</head>
            <p>Egynehány nap mulva megjelent az öreg gróf fiával együtt Rósafi Pál urnak és
               asszonyának tiszteletére. A kertnek hátulsó ajtajánál leszállván a lovakról, rövidebb
               uton mentek gyalog a kerten keresztül a kastélyba, hogy ennek urát véletlenül
               meglepjék. Az ifjú gróf bevezette atyját ama szobába, a hol Rósafiék nappal együtt
               mulatni szoktak volt. A viczispán és a hozzá tartozandók üléseikről felkelvén,
               elejébe mentek a grófnak. Az ifju grófnak szemeiből diadalmas öröm ragyogván ki, oda
               sietett Manczihoz s megölelvén, elvezette az öreg grófhoz, kit imígy szólított meg:
               Ime! Atyám, ez az én Manczim! Nézze meg jól, hogy nem oly szép-e, mint a most nyiló
               rózsa. Látod-e mily szépek szemei, mily szelidek tekintetei? Manczi! mutasd meg az
               atyámnak egyszer gyönyörű szemeidet!</p>
            <p>Ezeket mondván, már atyjára mosolygott, már meg Manczira, ki a nemes szívű öreg gróf
               előtt piruló hajnal gyanánt állván, rá nem merte szemérmes szemeit vetni. Szólani
               akart valamit, de az igék mellében elhalván, csak ajkait mozdította meg vagy kétszer
               kellemesen.</p>
            <p>- És jó is egyszersmind, édes atyám! folytatá dicséreteit az ifjú gróf. Oly jó, mint
               én vagyok. Ő neked megigéri, hogy ha egyszer anya lesz - -</p>
            <p>- Oh hallgasson a gróf, kérem! mondá erre kegyesen fenyítő tekintettel a
               kisasszony.</p>
            <p>- Aludni láttam egyszer. Oh akkor ő oly szép volt, hogy ki nem mondhatom. Amott a
               vastag bátyja tudja. Ezt mondván, Potrohosira mutatott.</p>
            <p>Így magasztalta ő Manczi tökéletességeinek már egyikét, már másikát, a mint eszébe
               jutottak úgy, hogy sem az atyja, sem Potrohosi, sem Manczi szülői szóhoz nem
               juthattak.</p>
            <p>Az öreg gróf megfogván végre a kisasszonynak kezét: Manczi! úgymond kellemetes férfi
               szózattal, az én Lászlóm nemes szivü ifju, ártatlan és szép tehetséggel oly teljes,
               mint maga a természet, melynek keblében neveltetett. Neked, édes leányom! nagyon
               nemesen kell gondolkodnod és érezned, ha szivét birni akarod. És ha jó vagy, oly
               tiszta szivből jó vagy, mint ő, vedd atyai csókomat atyai áldásommal együtt. Ezzel
               Manczit megcsókolta, ki hangos zokogásra fakadván, érzékeny csókot tüzött az öreg
               grófnak kezére. Szólani akart, de ajkai nem mondhattak egyebet, hanem csak e
               szócskát: Atyám!</p>
            <p>Már most a többiek is szóhoz jutottak. Az öreg grófnak együgyü módossága, mely nemes
               büszkeségétől kellemesen meglelkesíttetett, úgy meghódította mindnyájukat, hogy még a
               vidám Potrohosi is zabolát vetvén elméskedő jó kedvének, oly komor tisztelettel
               állott előtte, mint mestere előtt a növendék ifjú. Az uj pár eltünvén közülök, az
               öreg gróf önként elkezdett fiának Manczihoz való szerelméről szólani.</p>
            <p>Potrohosinak vélekedése az volt, hogy az ifju párnak boldogságát nem kell sokára
               elhalasztani. A viczispán sem talált az ellenzésre semmi legkisebb okot; de annyival
               többet az öreg gróf. Uraim! mondá ez, én nekem semmikép sem szándékom fiamnak
               kivánságát elfojtani, igyekezetét meggátolni és kedvét szegni. Szabad ember ő;
               cselekedjen, a mint neki tetszik. Ámde mivel tudom, hogy szabad ember létére csak
               gyarló ember mégis, atyai kötelességemnek tartom arra vigyázni, hogy választásában
               meg ne csalatkozzon. Ő azt szerelemnek nézheti, a mi nem egyéb a természetnek
               gerjedelménél. Manczival szinte úgy lehet a dolog. Én tehát jónak tartom azt, hogy az
               összeadással egy keveset késedelmeskedjünk, ne talán két olyan szivet kapcsoljunk
               össze, melyek egymást a helyett, hogy boldogokká tegyék, keserü nyomoruságba ejtenék.
               Ha szabad az uraknak az igazat úgy megmondanom, a mint szivemen fekszik, én László
               fiamat ismerem és azt tartom felőle, hogy rosszabbnak kell neki előbb lenni, mint a
               micsodás, ha azt akarjuk, hogy magát még a legjobb és legnemesebb szivü kisasszonynak
               karjai között is boldognak érezhesse.</p>
            <p>- A mi Manczink, méltóságos gróf uram! mondá Potrohosi, a magyar kisasszonyoknak
               igazi dísze.</p>
            <p>- Én erről nem kételkedek, felelé a gróf. Amit mondottam, azzal csak azt akartam
               mondani, hogy az én fiam természetesen van nevelve és hogy a természet nem könnyen
               hagyja járását meggátolni. Hibáztam én talán, hogy fiamnak szívét ettől a közönséges
               anyától oly nemesnek, oly egyedül egynek nevelni engedtem. De a mi sok esztendő alatt
               épült, azt egyszerre veszedelem nélkül lerontani nem lehet. Én már egyszer mellében
               ezen ifjúnak, kinek bizodalma minden emberhez határtalan, gyanakodást vettem észre
               Manczi jósága ellen. Kivánnám, hogy ez többször ne történjen. Koczkára veti viczispán
               uram kisasszonyának boldogságát, ha fiamnak kezébe adja minekelőtte nem bizonyos, ha
               e szerelmesek egymáshoz illenek-e, vagy sem? Az én fiam minden tartóztatás nélkül
               elhagyná hitvesét, mihelyt méltatlan lenne arra, hogy hitvese legyen.</p>
            <p>- E nyiltszívűséggel tett jegyzéseket, méltóságos gróf uram! úgy vegyük-e, mint annak
               tekervényesen előadott jelét, hogy e házasságot atyai szíve helyben nem hagyja?
               kérdezé a viczispán.</p>
            <p>- Semmikép sem, kedves viczispán uram! Én senkitől sem félek a világon; nincs tehát
               okom arra, hogy tekervényes utakon járjak. Itt egy leányka lakott, a mint hallom,
               Hadasi Veronka, ki fiamnak rajzolása szerint ártatlan és kellemetes alkotmányka
               lehet. Ez már nincs a faluban, úgy-e?</p>
            <p>- Én szinte oly egyenes és nyíltszívű ember lévén, mint méltóságod, mondá Potrohosi,
               tartóztatás nélkül megvallom, hogy mi ezt a leányt innen eltakarítottuk.</p>
            <p>- Nekem úgy látszik, hogy az én fiamnak hajlandósága Veronka között és Manczi
               kisasszony között fel volt osztva.</p>
            <p>- Ugyanezért takarítottuk el láb alól.</p>
            <p>- Ugyanezért inkább itt kellett volna hagyni. Veronka próbaköve volt ama szerelemnek,
               melyet fiam Manczi kisasszonyhoz mutatott.</p>
            <p>- Igaz! De hátha Veronka lett volna a nyertes, akkor is szabad akaratára hagyta volna
               méltóságod az ifjú grófot?</p>
            <p>- Egy-két esztendeig elhalasztottam volna egybekelésüket és ha ezen időnek el folyása
               után is szerették volna még egymást, Veronka hitves társa és jószágimnak holtom után
               örökös asszonya lett volna.</p>
            <p>- Méltóságodnak tréfálni tetszik.</p>
            <p>- Én sohasem tréfálok, mikor a kérdés fiamnak egész boldogságát illeti; és ez
               hathatós bizonyság gyanánt szolgálhat arra is, hogy fiamnak Manczi kisasszonynyal
               való egybekelését nem ellenzem. A juhpásztornak leányát, ha fiam szeretné, szinte oly
               atyai szívességgel ölelném meg, mint akármelyik herczegét. Higyjék el az urak, hogy
               én ama magányos életben, melyet szerencsés völgyemben több esztendeig viseltem,
               tökéletesen meggyőződtem arról, hogy az igaz erkölcs egyedül az, a mi e világon az
               embert valóban megboldogíthatja. Én fiamnak boldogságát sohasem fogom akadályoztatni;
               de lépéseit ellenben úgy vezérlem, hogy valaha belső meggyőződéssel mondhassa: boldog
               vagyok!</p>
            <p>Ezzel a gróf a viczispán elejébe terjesztette feltett szándékát, hogy előbb fiát a
               nagy világgal akarja megösmerkedtetni. Elviszem magammal, úgymond, a főbb városokba.
               Tanulja meg ott nevetni és megvetni az emberi agyvelőnek fondorkodásait, utálni az
               emberi szívnek alacsony gonoszságát, hogy annyival hamarább visszakívánkozzék a
               völgybe, melyben neveltetett, önként megvallván magának, hogy ezen kívül a
               nyugodalmat és az igazságot hasztalan keresi. Ha egyebütt leányt nem talál, a kivel
               boldogabb életet remélhetne, mint Manczi kisasszonynyal, maradjon ennek
               szomszédságában egy egész esztendeig, hogy tapasztalásai által megnyilandó eszével
               még ezen egybekelést is bővebben megfontolhassa. Ha ezen időnek elfolyása után ismét
               megkinálja szívével és kezével a kisasszonyt, akkor viczispán uramnak gyermekét
               minden szorgalom nélkül úgy ölelem meg, mint leányomat s mint jószágaimnak örökös
               asszonyát. Földi paradicsomnak fogom társaságát nézni, mivel bizonyosan fogom tudni,
               hogy karjai között fiam földi mennyországot lelt.</p>
            <p>A grófnak okait könnyű volt átlátni és így viczispánék is könnyen ráállottak, hogy e
               házasság még egynéhány esztendeig halasztassék.</p>
            <p>Míg az öregek között ezen alku végrehajtatott, addig az ifjú gróf különféle majd
               örvendetes, majd szomorú kifejezésekkel megbeszélte Manczinak, hogy tőle hat hónapra
               elbúcsúzik. Elmegyek az atyámmal, úgymond, a nagyobb városokba.</p>
            <p>Manczi eleinte nem hitte, azután pedig sírva fakadt. Szomorú sorsukat panaszolván egy
               darabig egymásnak, végre Manczi a grófot arra kérte, hogy hozzá hű maradjon. A gróf
               ezt nem értette s Manczi által a hűséget megmagyaráztatván magának, megigérte neki,
               hogy őt minden bizonynyal ezerszer jobban fogja szeretni, mint a nagy városokban lakó
               kisasszonyokat. És írj nekem mindennap, édes Laczim! mondá azután Manczi; egyébiránt
               búmban meg kell halnom.</p>
            <p>Oh kedves Manczim! én írni nem tudok, felelé a gróf. Taníts meg rá, kérlek.</p>
            <p>Ezt Manczi megint nem hitte s elpirulván, arra kérte a grófot, hogy ezt meg ne mondja
               senkinek. A gróf pedig újra azt kivánta tőle, hogy tanítsa meg írni. Felszaladtak
               tehát együtt Manczi szobájába. Manczi egy árkus papirost vevén, rárajzolta neki az
               első betűt. Utána rajzolta ezt azonnal a gróf is. Ezt cselekedték a többi betűkkel
               is. Majd azután silabákat s végre egész szavakat iratott vele. Valahányszor a gróf a
               kimondott szót helyesen kiírta, mindannyiszor neki Manczi a jó tanulásért apolásokkal
               fizetett. Egypár óra alatt a gróf írni tudott, Manczi pedig örömében majd
               megbódult.</p>
            <p>A firkálásnak már most nem volt vége. A gróf felírta Manczi nevét. Manczi ezt előle
               elkapván s a szobában vele őrült gyanánt idestova szökdösvén, oly nagy lármát tett,
               hogy az öregek alul nem tudták, mit gondoljanak. Felmentek tehát hozzájuk s az
               egyiket a tanításban, a másikat pedig a tanulásban serényen foglalatoskodni látván,
               megörültek, hogy a szerelem oly hamar kigondolta s oly könnyen végbe is vitte azt, a
               mi az ő viszontag való szövetségüknek fentartására és táplálására oly
               elkerülhetetlenül szükséges volt s a min a fejüket az öregek szinte azon órában alul
               haszontalanul törték.</p>
            <p>Már most az öregek is segítették az oktatást s másnap egy vászonfalnak egyik részén
               az egyik, a másikon pedig a másik ülvén, rövid leveleket írtak egymásnak, melyekben
               szerelmüket érzékeny kifejezésekkel kinyilatkoztatták s hűségüket nagy igéretekkel
               pecsételték. Összehajtván azután levélkéiket, áthajították egymásnak a vászonfalon,
               mely mögül minduntalan kiszaladtak, hogy egymást jutalmul megöleljék. Így mulattak
               együtt egynéhány napig.</p>
            <p>Eljött végre az óra, hogy egymástól elváljanak. Megölelvén egymást, egyik a másiknak
               karjai közül ki nem tudta magát fejteni. Isten hozzád Laczi! Isten hozzád Manczi!
               kiáltották felváltva. Azután ismét megölelvén egymást, zokogtak s egymástól újra
               elbúcsúztak. Végtére Potrohosi kiragadván a grófnak karjai közül hugát, azzal
               fenyegette, hogy erővel a szobába viteti, ha a grófot mégegyszer megöleli. A gróf a
               lóra felülvén, könnyező szemmel és csak lassú lépésekkel hagyta el édes atyjával ama
               kedves helységet, melyben Manczija lakott.</p>
            
         </div>
         <div type="chapter">
            <head>XVII. Az ifjú gróf a városban.</head>
            <p>Még azon este megtétetett minden rendelkezés az útra és másnap reggel az öreg gróf
               kedves fiával együtt elindult Pestre. A mezővárosokat, melyekre útjukban akadtak,
               csak a nagyságban találván az ifjú gróf a faluktól különbözni, türelmetlenséggel
               várta, hogy a fővárosba beérjen. Ötödnapra estefelé feljutván a pesti részen a
               czinkotai látóhegyre, egyszerre szemébe tünt egész Pestnek és Budának pompás
               tekintete. A kocsi szögletéből, melybe ledőlt volt, felemelvén fejét, átnézte
               szótalan álmélkodással vagy kétszer ennek a nagy lakóhelynek hoszszát. Esze felséges
               gondolatokra emelkedett, szíve pedig gyorsabban dobogott. Majd azután a szőke Dunának
               széles vizét szent Gellérthegyétől Csepel felé pompásan folyni, mellette pedig a
               Sashegy alatt fekvő térséget Budaörs felé kiesen kinyúlni megsejtvén, mosolyogva
               emlékezett meg a sík mezőről, melyet gyermekkorában ama hegynek tetejéről legelőször
               meglátott, mely nevelésének helyét a többi világtól elkülönözte.</p>
            <p>Minekutána ama nagy képet, mely e két várost környékeivel együtt elejébe
               terjesztette, egészen átvizsgálta volna, különös részeire és szembetünőbb épületeire
               függesztvén figyelmét, vizsga kérdésekkel kezdette irántuk az öreg grófot ostromolni,
               ki oktató egyszersmind és gyönyörködtető feleleteivel fiának szívét egészen
               megbájolta. Végre beértek a városi életnek e gyönyörű paradicsomába, hol a büszke
               gazdagságok a vajudó szegénységgel, a vásott gyönyörűségek a rettenetes
               nyomorúsággal, a fellengző filozófia a babonás ostobasággal, a legnemesebb jóságos
               cselekedetek a legiszonyúbb gonoszságokkal együtt uralkodnak.</p>
            <p>Másnap reggel az első órákat az ablaknál töltötte az ifjú gróf, melytől elvonni
               lehetetlen volt. A számtalan emberek, a kik a vendégfogadó előtt az utczán idestova
               tolakodtak, a hintóknak, kocsiknak és szekereknek szünetlen zörgése, a magas és
               pompás házak új jelenségek voltak előtte, melyek képzelő tehetségét kellemesen
               mulattatták. Majd azután az öreg Istókkal betolakodott a piaczon a nép közé, mely ott
               a hetivásárra összegyűlt s melynek zajgását már messziről hallotta. Ez itt nekem
               tetszik, mondá egynéhányszor Istóknak, a mint vele a szekerek közt, a boltok közt
               vagy a kofák, molnárok, mészárosok és kertészek között fel s alá járt. De mihelyt
               olyan utczákba jutott, a hol kevesebb nép volt s melyekből a nagy házak miatt a
               szabad mezőre ki nem nézhetett s még az égből is csak egy darabkát láthatott,
               meg-megfordult Istókhoz és azt mondotta neki: Én ezek közt a falrakások közt a
               világért sem lakhatnék. Minduntalan azt gondolom, hogy fogságban vagyok.</p>
            <p>Hazaérkezvén, arra kérte az atyját, hogy mivel a nélkül is feltett szándéka a
               vendégfogadóból valamely polgári házba költözni, fogadjon inkább a külső városban
               olyan szállást, mely mellett kert is van.</p>
            <p>Az öreg gróf rendeléseket tett, hogy fiának kivánsága beteljesedjen. Az új szállásra
               költözvén, az ifjú grófnak első kérdése, melyet a gazdasszonynak tett, az volt, ha
               van-e kertje? Azok között a kőrakások között én tovább nem maradhattam volna,
               úgymond. A szabad térség, asszonyom! a szabad térség, a mi nekem legjobban
               tetszik.</p>
            <p>- Ezt nagyságod az én kertemben feltalálja, azt fogadom, mondá a gazdasszony s
               elvezette a kertbe.</p>
            <p>Az ifjú gróf egy tekintettel átnézvén a kertet s a gazdasszonyhoz fordulván: Te
               minden bizonynyal soha életedben nem láttál még szabad térséget, úgymond.</p>
            <p>A gazdasszony mosolyogván és kezét a gróf vállára tevén: Nemde szép és nagy kert?
               úgymond. Ebben nagyságod mindennemű mezei szépséget feltalál.</p>
            <p>Ah kedves asszonyom! mondá viszont a gróf, az ilyen kert jobb volna, ha inkább nem is
               volna. A fák benne szintolyanok, mint az idevaló emberek. Nincs bennök sem elegendő
               épség, sem elegendő nedvesség.</p>
            <p>A gazdasszony meggörbítette a száját.</p>
            <p>- De semmi! folytatá szavait a gróf. Te ennek oka nem vagy. Szép városi kert lehet.
               Idővel még talán meg is szeretem.</p>
            <p>Az ifjú grófnak kedve napról-napra jobban komorodott, a mint a várossal és ennek
               lakosaival naponkint jobban és jobban megismerkedett. Könnybe borultak többnyire
               szemei, valahányszor sétálásairól hazatért, melyeket vagy az atyjával, vagy az öreg
               Istókkal, vagy Mályvási kapitánynyal, az öreg grófnak régi barátjával tett, mivel
               valamerre ment, mind csak nyomorúságra akadt, melynek elegendő segedelmet nem
               nyujthatott, kesergést hallott, melyet meg nem enyhíthetett, könnyhullajtásokat
               látott, melyeket meg nem vigasztalhatott. Keserűségében annyira ment, hogy felét a
               városnak őrültnek, felét pedig gonosznak mondotta. Ellenben pedig az ő falujáról,
               kertjéről, Manczijáról és gyönyörű völgyéről, melyben neveltetett oly indulatosan
               beszélt, hogy az öreg Mályvásit sokszor egészen elbájolta.</p>
            <p>E próbált és érdemes vitéz, ki Pesten penziójából és vékony ősi vagyonából élt, az
               ifjú grófot úgy megszerette, hogy végtére szüntelen körülötte volt. Egészen akaratára
               hagyta ő e különös ifjút és csak imitt-amott intette meg, hogy vigyázzon magára,
               mivel jó szívével egy-két gazember már visszaélt volt.</p>
            <p>Az első pénteken reggel a budai várat akarván megnézni, valamerre tekintett,
               csoportonkint látta a rongyos koldusokat házról-házra járni. Az elsőknek pénzt adván,
               hozzácsődültek a többiek is, a kik adakozását még messziről megsajdították. Az egész
               váron keresztül menvén, alig látott egyebet koldusnál és pénze egészen elfogyott. Ez
               történt vele másnap Pesten is. Hogy van az, édes bácsim, mondá Mályvásinak, hogy e
               gazdag városokban annyi szegényt látni, holott a mi szegény falunkban egy sincs?</p>
            <p>- Egy sincs? kérdezé álmélkodva a kapitány, s minekutána neki a gróf bizonynyal
               mondotta volna, hogy az első koldusokat e városokban látta, nem tudott neki egyebet
               felelni, hanem hogy a kis helységben könnyebb a szegényeket mind számba venni, mind
               segíteni, mintsem a nagyobb városokban. Az atyja neki otthon e kérdésre imígy felelt
               meg: A mi falunkban, édes fiam, kevesebb ugyan a nép és így a szegény is; de csak
               járnának koldulni némelyek mégis, ha azt a rendelést nem tettem volna, hogy
               mindaddig, míg a szegény dolgozhat, munka nélkül ne maradjon; a többieknek
               gyámolítására pedig a templomban zárt persely tartassék, melybe kiki annyit tegyen, a
               mennyi tőle ünnepenkint kitelhet. Ehhez az uraság annyit ád, a mennyi szükséges az
               erőtlen szegényeknek tisztességes eltartására.</p>
            <p>- Ezt a nagy városokban végbevinni lehetetlen, mondá a kapitány. A szegények
               instítutuma nem győzi őket tartani.</p>
            <p>- Elhiszem, felelé az öreg gróf; mert a házról-házra kolduló szegényeknél sokkal több
               az olyan, a ki dolgozni nem akarván, vagy munkát nem kapván, a házi szegénynek neve
               alatt az alamizsnához fúrja magát, nem annyira hogy szükségeit megenyhítse, mintsem
               hogy jobban élhessen. Én jobbaknak tartanám a műházakat, melyekbe a házról-házra járó
               koldusokat egybe kellene gyűjteni s melyekből még a házi szegényeknek is munkát
               lehetne adni. Fő törvénynek pedig azt tenném, hogy az egészségesek közül az vegyen
               több segítséget, a ki többet dolgozik.</p>
            <p>- Már akkor, tudom, fele is elenyészne a házról-házra járó koldusoknak, mondá a
               kapitány; mert sok van közöttük olyan, a ki egész héten kofáskodik, vagy könnyű
               munkából jól él és pénteken vagy szombaton rongyokba öltözködvén, a külső városból
               bejön és koldul. Sokan közülök jobban élnek, mint mesterembereink.</p>
            <p>- Tudok én a külső országokban olyan műházakat, folytatá szavait az öreg gróf,
               melyekben még a legerőtlenebb személyeknek is tudnak munkát adni. Egyikben olyan
               masinát láttam, melyet egy ülő öreg ember saját terhével hajtott, mint a vasgolyóbis,
               mely a nyársat forgatja. Minden második órában más öreg embert ültetnek egy
               födeletlen ládába s vele együtt jó magasra felvonják. Az ilyen műházak külső segítség
               nélkül nem szűkölködvén, az alamizsnát, mely a templomokban összegyűlne, mind az
               ispitályoknak lehetne adni.</p>
            <p>Az ifjú gróf ispitályt még sohasem látott. A kapitányt tehát arra kérte, hogy vezesse
               el másnap a betegekhez; az atyjától pedig ismét pénzt kért.</p>
            <p>- Hallod-e Laczi! te engemet koldussá teszel, ha oly bőven adakozol.</p>
            <p>Az ifjú grófnak könnybe borultak szemei s atyjától a pénzt szinte félve vette el.</p>
            <p>Mályvásit kéz alatt arra kérte a gróf, hogy ismertesse meg fiával minden tartóztatás
               nélkül a városi nyomorúságot és hogy könyörületes adakozásának semmi akadályt ne
               vessen. A ki, úgymond, maga szerencsétlen nem volt, vagy legalább az idegen
               szerencsétlenségnek keserű következéseit saját szemeivel nem látta, másokon
               könyörülni nem tud. Remélem azonkívül, hogy fiamat a városi nyomorúságnak rettenetes
               képei hamar visszaűzik örökös jószágába, hol. Istennek hála, a csendes boldogság
               uralkodik.</p>
            <p>Az ifjú gróf megjárván az ispitályban a nagy szobákat, a hol a betegek fekszenek,
               elosztogatta ezeknek ismét az egész sommát, melyet atyjától vett. A gyógyulók
               szobájában meglátott végtére egy halavány ifjú embert egy kesergő menyecskével. Mind
               a ketten kopott ruhában és gondolatokba merülve ültek egymás mellett. A férfi
               könyökére támasztván fejét, meredt szemmel nézett maga elejébe; az asszony pedig
               sírdogálni látszott. Az ifjú grófnak irántuk való kérdezősködésére az ispitálynak
               lelkipásztora imígy felelt: Ez egy szerencsétlen asztalos mester, úgymond,
               feleségestől. A ház, melyben mint kezdő zsellérkedett, a házigazda kocsisának
               gondatlansága által meggyúlván, ennek a szegény embernek is fája, deszkája,
               szerszáma, egyszóval minden vagyona elégett. Ezt ő úgy szívére vette, hogy halálos
               nyavalyába esett, mely egy ideig még eszétől is megfosztotta. Felesége kézimunkájával
               eleinte mind beteg férjét, mind magát két kis gyermekével együtt tartogatta, de
               hosszas lévén a nyavalya, végtére a keresztény irgalmassághoz folyamodott, csak azt
               kérvén a várostól, hogy míg ő magát gyermekeivel együtt mosással és varrással, a mint
               lehet táplálgatja, nyavalyás férjének gondját viseltetni méltóztasson. Most már
               veszedelmes nyavalyájából kigyógyult ugyan, de a búbánat és szorgalom jövendőbéli
               kenyere iránt oly nagyon epeszti, hogy eszét újra féltjük.</p>
            <p>Erre a gróf az asztaloshoz közelítvén, könyörületes tekintettel kezet nyújtott neki,
               mondván: Szegény szerencsétlen ember! ne aggódj olyannyira szomorú sorsodon. Bízz az
               Istenben! Atyja ő minden ügyefogyott embernek.</p>
            <p>Az asztalos felemelkedvén üléséről, kezet fogott az ismeretlen gróffal. Csak ez a
               gondolat is egyedül, mondá bágyadt szózattal, mely bennem a lelket feltartja. Mert a
               mennyei Atya nem lehet oly irgalmatlan, hogy engemet a veszedelmes nyavalyából csak
               azért segített volna ki, hogy ártatlan gyermekeimmel együtt koldulni járjak. De oh!
               mitévő legyek? hova forduljak segítségért? mindeddig nem tudom.</p>
            <p>- Mennyi pénz kell neked arra, hogy magadnak szerszámokat és fát szerezhess? -
               kérdezé a gróf.</p>
            <p>Az asztalos nyomozó szemmel nézvén reá, könnyen kitanulta tekintetéből, hogy e
               kérdést neki nem csupa mulatságnak okáért, hanem oly szívvel teszi, mely rajta,
               hacsak lehet, minden bizonynyal segít. A bizodalom tehát gyenge szivében véletlenül
               feléledvén, erőtlen inait oly hathatósan megillette, hogy a székre le kellett dőlnie.
               Felesége sírva fakadt félénk örömében, melyet benne a grófnak reménytámasztó kérdése
               okozott s férjének orrát és halántékait eczettel mosogatta. Magához térvén az
               asztalos, oh uram! úgymond, sok kell ahhoz, felette sok! Nem hiszem, hogy e szűk
               időkben jó ismerőseimtől csak negyedrészét is összeszedhessem. Az ismeretlen
               emberektől pedig mit várjak?</p>
            <p>A gróf azalatt nem tudta könyörülésében, mit tévő legyen? Már a kapitánytól akart
               pénzt kölcsön kérni, már a lelkipásztornál tanácsért esedezni, már meg zsebébe nyult
               s üresnek találván, elkeseredett. Az asztalos feleletét hallván, még egyszer kérte,
               hogy mondja meg, mennyivel lehetne rajta bizonyosan segíteni?</p>
            <p>- Legénykoromban, mondá az asztalos, száz tallérkát szereztem magamnak össze.
               Feleségem szinte annyit gyűjtött leány korában kézimunkájából. Ezzel a sommával
               tettem meg a kezdetet.</p>
            <p>A gróf ennél többet nem akarván tőle hallani: Légy jó reménységgel, úgymond, szegény
               ember! én neked ennyi pénzt azonnal szerzek. Kapitány! siessünk haza. Ha térden állva
               kell is az atyámat kérnem, ennyit még kikérek tőle. De azután, édes bácsim! azután
               bucsut veszek azonnal Pest városától és haza megyek. Én itt ezt a sok irtóztató
               nyomoruságot többé nem nézhetem.</p>
            <p>Haza érkezvén, egyenesen az atyja szobájába szaladt, de üresen találta. Az inastól
               hallván, hogy az öreg gróf csak későn este fog haza érkezni, hol vegyek pénzt, édes
               bácsim! mondá a kapitánynak, hogy azt a szerencsétlent megvigasztalhassam?</p>
            <p>Mályvási vállat vonván, csak azt felelte kérdésére, hogy az tőle, mint szegény
               legénytől, ki nem telik; egyébiránt tiszta szívből adna neki kölcsön, a mennyit
               kivánna.</p>
            <p>Azalatt meggondolván magát a gróf, tegnap érkeztek el, úgymond, utánunk paripáink; én
               az enyimet eladom. Gyalog is eljárhatok én; az a szerencsétlen pedig e pénz nélkül
               mit csináljon?</p>
            <p>A kapitány melléhez szorítván a grófot, a háznak gazdája talán megveszi, úgymond.
               Ehhez tehát a gróf a kapitánynyal együtt azonnal lement. Hallod-e, házi gazda! adj te
               nekem a paripámért háromszáz forintot!</p>
            <p>Nagyságos uram! nekem paripa nem kell. Én még szamáron sem tudnék ülni, nem hogy
               lovagoljak.</p>
            <p>A kapitány szemeivel jelt adván a gazdának: De ha paripáját lezálogolja kelmednek a
               gróf, úgymond; még az atyja haza jön, csak ád kelmed neki annyi pénzt kölcsön?</p>
            <p>- Kétszáz forintot adok érte, de többet nem.</p>
            <p>- Adj, kérlek, háromszázat! Épen ennyire van szükségem, hogy egy szegényt
               megboldogíthassak.</p>
            <p>A gazda a kapitányt jól ismervén és jeladásait megértvén, oda adta neki a háromszáz
               forintot. Ezzel a sommával visszaszaladt ő az asztaloshoz. A kapitány alig győzött
               utána ügetni. Itt a háromszáz forint, mondá a gróf, amint az asztalost meglátta; végy
               magadnak rajta szerszámot és fát!</p>
            <p>- Az Isten fizesse meg az Úrnak e különös jóakaratát. Én azonnal írást adok magamról,
               hogy mind az interest, mind pedig idővel a tőkepénzt is köszönettel
               visszafizetem.</p>
            <p>- Nekem a te írásod, jó ember, nem kell. A pénzt pedig nem azért adom, hogy nekem
               visszafizesd, hanem hogy rajta szerszámot és fát végy. Isten hozzád!</p>
            <p>- Boldog Isten! sóhajtá az asztalos, az égre emelvén szemeit; de azon
               szempillantásban sietni látván magától a grófot: Még egy kérésem van az Úrnál,
               kiáltja vala utána. A gróf visszafordult és megállott. Micsoda nevet nevezzek,
               folytatá szavait az asztalos, ártatlan gyermekeimmel az Istennek szine előtt, mikor
               jótevőmért velök imádkozni fogok?</p>
            <p>- Én gróf Kaczajfalvi László vagyok, felelé a gróf könnybe borult szemmel. Ha újra
               megszorulsz, Kaczajfalván feltalálhatsz.</p>
            <p>A körülállók a gyógyuló szegényekkel együtt sírva fakadtak ezen érzékeny eseten; a
               városban pedig alig tudták magukkal az emberek elhitetni, hogy egy ismeretlen ifjú
               egy ilyen szegény emberen segített légyen, a nélkül, hogy tőle legkisebb hasznot
               várjon.</p>
            <p>Az ifjú gróf mindeddig pazarlott! de a pénznek nagy becsét az efféle
               alkalmatosságokban ismerni megtanulván, fösvénykedni kezdett. Eljött az öreg grófhoz
               egy reggel különféle drága portékákkal egy kalmár. Ez a szép zsebóra gyönyörű
               emlékezet volna Manczinak, mondá az öreg gróf. Az ifjú gróf szinte elnyelte vizsgáló
               szemeivel az órát. Manczinak? úgymond s megkérdezte az árát. Azután kezében tartván
               és sokáig nézegetvén, még egyszer mondotta lassú szózattal: Manczinak? örök
               emlékezetül? és ezt mondván, mosolygott.</p>
            <p>Azalatt Mályvási megpanaszolta rövid szókkal az öreg grófnak, hogy ma korán reggel
               házi gazdájának szerencsétlen vejét az ispitályba kellett vitetni.</p>
            <p>- Az ispitályba? kérdezé az ifjú gróf s visszaadta a kalmárnak lassacskán az órát, a
               nélkül, hogy szemeit róla elvonta volna. A kalmár olcsón akarta neki odaadni, de ő
               nagyot sóhajtván, ah! úgymond, én meg nem vehetem.</p>
            <p>Az öreg gróf elfordulván fiától, felemelte örömkönnyekbe borult szemeit az égre s
               hálát adott magában az Istennek. Mályvási pedig megnyomta kezét, e szókat súgván
               elejébe: szerencsés atya! Az ifjú gróf azonban megnézte a többi drágaságokat is,
               sóhajtozott s végtére semmit sem vásárolt.</p>
            <p>Esténkint Manczinak irdogált leveleket, melyekben, a mit látott, hallott és
               tapasztalt, mind tudtára adta. Az óra, édes Manczim! szép, felette szép volt. Ah!
               mily örömest megvettem volna számodra! De ha meggondolom, hány szerencsétlenre
               akadhatok még e két nagy városban, még az atyámnak dolgai miatt itt kell mulatnunk?
               hány háládatos könnyhullajtást láthatok még azoknak bágyadt szemeiben, a kiken
               segíthetek? Oh bocsáss meg, édes Manczim! egy ilyen könnyhullajtás édesebb örömet,
               kellemetesebb elégedést okoz énnekem, mintsem ha száz órát adnék neked, ki az ilyen
               csecse nélkül, tudom, nem szükölködsz.</p>
            <p>Igy mult el egy hónap. Az ifjú grófnak epekedése a városi élet ellen naponkint
               növekedett, mivel naponkint több és több szerencsétleneket, nyomorultakat és
               szegényeket látott, a kiken nem segíthetett. Ha valaha a pesti és budai
               szerencsétleneket elfelejthetem, mondá az atyjának, csak akkor lehetek egészen
               boldog. Vajha e városokat sohasem láttam volna. Fájni fog szivem, még élek,
               valahányszor az idevaló nyomorúság eszembe jut.</p>
            
         </div>
         <div type="chapter">
            <head>XVIII. A dupla öröm.</head>
            <p>A mint egyszer Mályvásival az ifjú gróf a Duna mellett sétálgatott, hozzá
               sompolyodván egy öreg asszony. Nagyságos uram! úgymond, legyen, kérem, oly kegyes és
               látogasson meg egy szegény asszonyságot, a ki nagyságoddal igen örömest
               megismerkedne.</p>
            <p>Az ifjú gróf oldalvást Mályvásira tekintvén, szinte kérdezni akarta tőle, mit tévő
               legyen? De a kapitány az öreg asszonyra mosolyogván: Anyjuk! úgymond, most egyszer
               megcsalódtál. Ez a legény nem a te hálódba való ponty!</p>
            <p>- Ha ezen úrfi gróf Kaczajfalvi László, minden bizonynyal meg nem csalódtam és ha
               tiszt uramnak az ifjú gróffal utánam jönni tetszik, saját szemeivel láthatja, hogy
               meglett és beteges asszonyság, a ki a gróffal szólani kíván.</p>
            <p>Az öreg asszony elvezette őket egy házba s fölmenvén velük a garádicsokon, megnyitott
               egy ajtót s beeresztette őket a beteg asszonysághoz, ki egy karszékben ült. Halavány
               orczáját futékony pirosság borította el, amint a grófot meglátta. Fel akart kelni, de
               erőtlensége nem engedte. Megdőlvén könyökével a széknek karjára, könyező szemeit a
               keszkenővel eltakarta ugyan, de zokogásait el nem titkolhatta.</p>
            <p>Egy-két szempillantásig tartó hallgatás után Mályvási megszólítván, az asszony,
               úgymond, ezen ifjúval szólani kívánt?</p>
            <p>Igenis, mondá viszontag az asszony, szembetünőképen azon iparkodván, hogy illetődését
               eltitkolja; de örömest négyszemközt szólanék vele egy-két szempillantásig. Az úr
               tehát engemet nagyon lekötelezne, ha vele magamat hagyna.</p>
            <p>A kapitány meghajtván magát, kiment.</p>
            <p>- Az úrfi gróf Kaczajfalvi Jánosnak a fia és a neve László?</p>
            <p>- Az vagyok és Lászlónak hínak. Te, az asszony, látom, rosszul érzi magát.</p>
            <p>- Hallod-e, Laczi! Nekem egy fiam volt, ezen egyetlen egy fiamat elvesztettem.
               Istenem, hová legyek? Cselekedje meg nekem, haldokló asszonynak, a gróf, azt a
               barátságot és látogasson meg némelykor! Óh Laczim, édes Laczim! A gróf nagyon eszembe
               hozza nekem az én kedves fiamat! Őtet is Laczinak hítták. Az atyád, a grófnak ura
               atyja mint van? Nem szomorkodik-e?</p>
            <p>- Oh! ne grófozz te engemet, kérlek! Mondd nekem: Te! Én is örömestebb beszélek így
               veled. Te szerencsétlen vagy, úgy-e?</p>
            <p>- Felette szerencsétlen! Az atyád boldog-e?</p>
            <p>- Az atyám? Boldogabb nehezen lehetne. Segíthetek-e rajtad valamivel, jó asszony?</p>
            <p>- Az édes anyádról sohasem hallottál semmit?</p>
            <p>- Az édes anyámról? Nem hallottam. Te nekem rendesnek tetszel! Az atyám sohasem
               szólott nekem róla semmit. Ismerted talán? A gróf ezt mondván, közelebb lépett
               hozzá.</p>
            <p>Az asszony oda nyujtotta neki kezét, ő pedig ezt ajakihoz nyomta. Amaz még közelebb
               vonván magához a grófot, megölelte és sírva fakadván: Fiam, úgymond, édes László
               fiam! ezt a nagy kegyelmet megadtad! Laczi! én vagyok a te szerencsétlen anyád.</p>
            <p>Az én anyám? az atyám hitvese? kérdezé hangos szóval és mély álmélkodással a gróf. De
               miért nem laksz tehát férjeddel? Vagy talán csak tréfálsz? De igazat kell mondanod,
               amint látom, mert sírsz!</p>
            <p>- A te szíved, édes fiam! semmit sem mond neked?</p>
            <p>- Az én szívem? Semmit sem. De mit is mondhatna? Én téged nem ismertelek és azt
               sohasem hallottam, hogy velem valaha jót tettél volna.</p>
            <p>Az asszony az égre emelvén töredelmességgel s bűnének megvallásával teljes
               tekintetét: Ennél, úgymond, egyebet. Istenem! nem érdemlettem.</p>
            <p>A gróf átvizsgálván az asszonyt, megrázta vagy kétszer bizalmatlanul fejét s még
               egyszer azt kérdezte tőle, miért nem laksz tehát az atyámmal? Második kérdésére sem
               vévén feleletet, egyszersmind pedig a szerencsétlennek sírása által nagyon
               megilletődvén, egyszerre megfordult és a szobából kiszaladt. Az asszony fel akart
               kelni, de a fájdalom a székre visszavonta. Laczi! úgymond fennszóval, Laczi! ne hadd
               el szegény édes anyádat! Az ifjú gróf magán kívül lévén, a szerencsétlennek kiáltását
               nem hallotta.</p>
            <p>- Hová oly sietve? kérdezé Mályvási.</p>
            <p>- Az atyámhoz, felelé a gróf, ide hívom az anyámhoz.</p>
            <p>A kapitány utána sietett, de semmikép el nem érhette.</p>
            <p>Az atyjához berohanván a gróf, igaz-e? atyám! úgymond, hogy nekem van még anyám?</p>
            <p>Az öreg gróf megijedvén: Mit kérdezel te, úgymond, boldogtalan fiú! mikép jutsz e
               kérdéshez?</p>
            <p>Felette természetesen, mert szinte magától az anyámtól jövök. Ő nekem nem akarta
               megmondani, miért nem lakik veled? E mellett pedig sír és azt mondja, hogy
               szerencsétlen. Te csak nem vagy talán az oka, hogy szerencsétlen?</p>
            <p>Nagy illetődéssel felkelvén üléséről az öreg gróf: Az anyád ugyan él még, fiam!
               úgymond, de meg nem érdemli, hogy te az ő fia légy. Erre elbeszélte fiának oly
               kiméléssel, amint csak lehetett, a mit az olvasó e könyvnek elejéből már tud.
               Egynéhány rövid fejtegetés után átlátta végtére az ifjú gróf, hogy az édes anyja
               férjét elhagyván, nagyot vétett. De annyival állhatatosabban megmaradt annál, hogy
               már most könyörülést érdemel, mivel szerencsétlen.</p>
            <p>- Ő boldogtalan, mondá az atyjának, a nélkül, hogy ellenkezésének okaira figyelt
               volna, te férje vagy, én pedig fia vagyok. Jer velem hozzá! Hányszor mondtad te azt
               nekem, mikor oktattál, hogy a szerencsétlennek nincs egyéb neve, hanem szerencsétlen
               és hogy e név szent just ád néki, akárki és akármi legyen, a mi segedelmünkre. Óh
               atyám! mondá végtére, amint vonakodását látta, te legjobb vagy amaz emberek között, a
               kiket ismerek! Ha az indulatok a te szívedet is elzárhatják a boldogtalanok elől, ne
               gúnyold nekem többé a nagyokat, kiknek szívét a büszkeség úgy megedzi, hogy az idegen
               nyomorúságot hidegvérrel nézhetik. Jer velem, édes atyám! jer, kérlek, velem! Lám!
               mondom, hogy szerencsétlen.</p>
            <p>Az atyja tovább ellent nem állhatott. Egy fertály óra mulva kinyitotta neki az ifjú
               gróf amaz ajtót, mely szerencsétlen anyjának szobájába nyílt. Az öreg gróf megállott
               a küszöbön, az asszony pedig felemelvén karjait az égre, irgalmas Isten! kiáltja vala
               szüszorulással, hát még sem elég? Azután pedig képét a keszkenővel eltakarta.</p>
            <p>Az ifjú gróf hozzá sietvén: Anyám! úgymond, édes anyám! Én ugyan még nem szeretlek,
               de látom, hogy kevés idő alatt szeretni foglak, mert bánod, hogy férjedet elhagytad.
               Megfogván azután kezét, megcsókolta és szívéhez szorítgatta.</p>
            <p>Gróf uram! mondá az asszony az öreg Kaczajfalvinak nagy illetődéssel, ha talán azért
               jön hozzám. Zokogásában többet nem szólhatott.</p>
            <p>Az asszony, reménylem, bocsánatot én tőlem nem vár, mondá komoran az öreg gróf.</p>
            <p>Dehogy nem vár, kiáltá viszontag az ifjú gróf. Atyám! e kebel adta nekem az életet,
               ezen emlők tartották azt fenn bennem. E kezek hordoztak engemet, e kezek ápoltak.
               Édes szülőim! tik énbennem együtt éltek; miért nem akartok egyébiránt is együtt élni?
               Ime atyám! ez az én édes Anyám! bocsáss meg neki, fiadnak és az ő fiának
               kedvéért!</p>
            <p>Mindenható Isten! mit hallok? mondá az asszony, álmélkodó tekintetet vetvén az ifjú
               grófra s azon szempillantásban fiának lábaihoz borulván és térdeit átfogván, ne
               bocsáss meg nekem, úgymond, méltán bosszankodó férjem! A te bocsánatod nélkül is
               szerencsés vagyok én, mert e nemesszivű ifjú az én fiam! Az ifjú gróf felemelte és
               megölelte az anyját, ez pedig vállára bocsátván fejét, könyekkel áztatta fiának
               orczáját. Az ifjú gróf férfias tekintetet vetvén atyjára. Atyám! úgymond fontos
               szózattal, az én anyám jó! Én a Mindenhatónak hálákat adok, hogy rá akadtam.
               Megátkozzam-e ezen órát, mivel a te szíved a nemes erkölcshöz, a magába térő
               szerencsétlenhez hideg?</p>
            <p>Az öreg gróf az égre tekintvén, odament hitveséhez, megfogta kezét, egy darabig
               ránézett, azután reszketni kezdett s orczáját fiának másik vállára bocsátván:
               Veronka! úgymond, én neked megbocsátok.</p>
            <p>Az ifjú gróf az atyját egyik karjával, az anyját pedig a másikával magához szorítván,
               ártatlan mellén találkoztak össze szülőinek ajkai a békecsókra. Azután az öreg gróf
               karjai közé vevén hitvesét: Menj fiam! úgymond és rendeld ide a hintómat. Az ifjú
               gróf nyíl gyanánt szaladt haza a hintóért, a szolgát szülőinél hagyván. Azalatt az
               öreg gróf még egyszer bizonyossá tévén bocsánatjáról hitvesét, lerajzolta neki
               rövidesen fiuknak nevelését, érzékeny szívét, ártatlanságát és nemes erkölcsét a
               végből, hogy édes anyja iránta való itéletében meg ne tévedjen.</p>
            <p>A hintó elérkezvén, haza vitték a háládatos öröm és az anyai szeretet között édesen
               habzó asszonyságot. Az ifjú grófnál nem volt széles e világon szerencsésebb ember.
               Lángoló szemmel nézegette szülőinek már egyikét, már másikát s valahányszor édes
               atyját édes anyjára barátságosan tekinteni vagy mosolyogni látta, mindannyiszor édes
               atyjának nyilván vagy legalább szívében mély tisztelettel hódolt.</p>
            <p>De még egy másik öröm várakozott e nemesszívű fiúra, szinte mintha az eset meg akarta
               volna nagy tettét jutalmazni, mely által szülőit egymással kibékítette.</p>
            <p>Mályvásival ki akart ő menni a városnak erdőcskéjébe, amint a külső városnak egyik
               utczájában a kocsiból meglátta, hogy egy felső ház előtt a nép összegyűl. Közelebb
               jutván, értelmesebben látta, hogy a városnak egyik hajdúja kezénél fogva húz maga
               után egy tisztességes öltözetű leányt, a másik pedig szitkok között bottal fenyegeti,
               ha vezetőjét jó szerével követni nem akarja. A leány eleinte viaskodott, azután pedig
               szívreható sírásra és jajgatásra fakadt. Egyszerre az utczának túlsó végéről a
               sereghez látszott nyargalni egy ifjú ember. A lovat, melyről sebesen leugrott, a
               lovásznak adván, a szerencsétlen leányhoz tolakodott. Ah! segítsen nagyságod rajtam,
               mondá hangos és keseredett szózattal a leány, amint meglátta, az Istenre kérem,
               segítsen rajtam!</p>
            <p>Ereszszétek el! mondá az ifjú ember a hajdúknak, kik azonnal szót fogadtak. Kivévén
               azután zsebéből pénztartóját, a leány fülébe valamit súgott. Az ifjú gróf azalatt a
               kocsival közelebb érkezett a sereghez, de a leányt, ki hozzá háttal volt fordulva,
               szemébe nem vehette. A leány egybekulcsolván kezeit, a mellére homorítván bús fejét,
               gondolatokba merült, mintha magával tusakodott volna. De kevés szempillantások után
               fölemelvén kezeit az égre, kétségbeeséshez hasonló indulatossággal felkiáltott:
               Mindenható Isten! ments meg te engemet; egyébiránt elveszek.</p>
            <p>Lányka! ne vonakodj, mondá az ifjú ember. Öt minutum után késő lesz minden
               segítség.</p>
            <p>Gonosz lelkű ördög! kiáltá viszontag a leány, szeme közé köpvén; te vagy az, a ki
               engemet szerencsétlennek teszel! Azt gondolod talán, hogy nem tudom? Utálatos szívű
               gazember!</p>
            <p>Hurczoljátok el, mondá erre az ifjú ember mosolyogva; majd meglátjuk, ha nem
               szelídülsz-e meg? A hajdú a leányt újra megragadta; ez pedig teli torokkal
               felkiáltott: Segítsetek, jó emberek! az Istenre kérlek benneteket, segítsetek! Én
               ártatlan vagyok!</p>
            <p>Szilaj szózatjának iszonyú hangja nyíl gyanánt hatott be a mi grófunknak érzékeny
               szívébe, ki a kocsiból kiugorván, mint a villanat a roppant épületnek falait, úgy
               hasította szét a népet s a hajdúkhoz áttörvén, álljatok meg! úgymond. Kicsoda ez a
               személy?</p>
            <p>A leány rá vetvén tekintetét: Gróf László! úgymond hangos szózattal, gróf László! s
               karjai közé omlott. Hadasi Veronka volt a szerencsétlen leány. A gróf elsikította
               magát örömében, megölelte a leányt, megcsókolta, nem győzvén e szókat kiáltani:
               Veronkám! kedves jó Veronkám!</p>
            <p>A hajdú ki akarta a leányt a grófnak karjai közül ragadni, de ez megfogván
               melyruhájánál, úgy ellökte, hogy hanyatt esett. Azon szempillantásban amaz ifjú ember
               vonta magához a leányt, kit ez imént összegazemberezett. A gróf a hajdút lelökvén,
               Veronkához lépett és újra megölelte. Az ifjú emberrel is minden bizonynyal
               megverekedett volna, ha őket Mályvási, mint közbenjáró, le nem csillapította volna.
               Hallván a gróf, hogy Veronka semmit sem vétett egyebet, hanem hogy házi
               gazdasszonyának, ki őtet Pestre csalta s mindeddig ingyen tartotta, most pedig rajta
               a tartásért való költséget követi, meg nem fizethetett; oda vetett a hajdúknak
               egynéhány forintot borra és azt mondotta nekik, hogy a házi gazdasszonyt küldjék
               hozzá; ő neki, ha igazsága van, a leánynak tartásáért megfizet. Megmondotta nekik
               azután mind nevét, mind szállását. A leány a grófnak nyakába borulván, szinte magán
               kívül kiáltotta diadalmas szózattal: szabadítóm, őrző angyalom, mindenem!</p>
            <p>A nép, mely körülöttük állott, tapsolni kezdett, azután pedig hangos szitkokra fakadt
               amaz ifjú ember ellen, kit a leány leszidott, s ki most a leányra és a grófra együgyű
               tekintettel és csak messziről nézett. Csak egy hajszálon állott, hogy a nép sárral
               meg nem hajigálta.</p>
            <p>A gróf ezzel legkisebbet sem gondolván, Veronkát a kocsiba emelte, melybe Mályvásival
               együtt maga is beült. A kocsiban a leányt nem engedte szabadon ülni, hanem ölébe
               vette és magához szorította, mintha attól félt volna, hogy valaki el ne ragadja. Haza
               érkezvén, egyenesen bevezette az atyjához, s megállván előtte: atyám, úgymond nagy
               örömmel, az én Veronkámat is feltaláltam. Ez az! Már most mind a kettőnknek van
               Veronkája. Eleinte az öreg gróf ki nem tanúlhatta, micsoda új Veronka az, a kit neki
               a fia hozott? mert az ifjú párral sokáig csak egy okos szót sem lehetett szólani, oly
               nagy volt örömük! Az ifjú gróf azon örvendezett, hogy Veronkáját feltalálta, a leány
               pedig azon, hogy a gonoszságnak körmei közül megmenekedett. Csak lassan-lassan
               lehetett Veronkának következendő esetét kitanúlni.</p>
            <p>Veronka az atyjánál lakott abban a faluban, melybe őket Potrohosi számkivetette s
               mely Kaczajfalva és Pest között oldalvást feküdt. Közel volt a helységhez gróf Bujafi
               jószága. Ennek fia Veronkát meglátta és megszerette. Nagyon utána járt, s már
               igéretekkel és ajándékokkal, már hitetésekkel és apolásokkal ostromolta, hogy
               valamikép megejthesse. A leány akár állhatatosságból, akár ártatlanságból Bujafinak
               minden igyekezetét sokáig megjátszotta; de mivel incselkedéseit a gróf még sem
               szakasztotta félbe, végre az atyjának a dolgot megpanaszolta. Az öreg Hadasi bottal
               fenyegette az ifjú Bujafit és fenyegetéseit katonás merészségével és szörnyű
               esküvéseivel oly hihetősöknek is tette, hogy Bujafi a leánynak nyilvánvaló
               üldözésétől elállott. De hozzá lévén kicsinységétől fogva ahhoz szokva, hogy
               rendetlen kivánságától semmit se tagadjon meg, kéz alatt annyival buzgóbban folytatta
               fortélykodásait, hogy e szeplőtlen virágot meghervaszsza.</p>
            <p>Egy nagy nemű és gazdag dáma megáll egyszer valamely színfogás alatt Hadasi háza
               előtt, leszáll a hintóból, bemegy Hadasiékhoz, meglátja Veronkát, beszélget vele,
               megszereti és szülőitől elkéri, szentül igérvén, hogy édes anyja helyett édes anyja
               lesz. A szülők rá állanak és Veronkát erővel rábírják, hogy ő Excellentiájával Pestre
               menjen. Pesten a nagy nemű és gazdag dáma leveti az álarczát és Veronka egyszerre
               Bujafi kerítőjének ismeri.</p>
            <p>A leány minden segítség és ismeretség nélkül lévén, noha még ifjú és félénk volt,
               elegendő bátorsággal bírt mégis arra, hogy e két nyomorúlt embernek mindennemű
               fortélykodásait semmivé tegye. Minekutánna egynehányszor már el is akart szökni,
               elvégezték maguk közt e földi ördögök, hogy a végső ostromlásra minden erejöket
               megvetik. A kerítő asszony Veronka szobájába sompolyodik egy reggel és azt mondja
               neki: Veronka! én a veled való bajlódást elúntam. Ha teneked oly kevés eszed és oly
               balgatag lelkiismereted van, hogy tulajdon szerencsédet lábaiddal taposod, menj, a
               hová tetszik!</p>
            <p>Veronka lábaihoz borúlván, megköszöni jó akaratját, egy-két nyalábba ruháit
               összerakja és el akar menni. Nem úgy, édes angyalom! mondá az asszony. Fizess te
               nekem előbb a szállásért és a tartásért száz tallért, azután elmehetsz. A leány
               megijedt, pénze nincs, esedezik, igéreteket tesz; az asszony pedig hidegvérűséggel
               ott hagyja és a szobát rázárja. Alig múlik el egy fertály óra, ott termenek a hajdúk
               s fogadott bérért lerajzolják a leánynak előre a fogságnak rettenetességet. A leány
               állhatatoskodott s az asszonynak súgásaira megvetéssel felelt. Ennek intésére tehát a
               hajdúk a házból kihurczolták. Bujafi a kerítő asszonynyal elvégezte volt előre, hogy
               Veronkára, ha inkább árestomba vitetné magát, hogysem akaratjokra álljon, még
               tolvajságokat is fogjon. Az együtt koholt plánumhoz tartozott az is, mint fődolog,
               hogy mikor a hajdúk a házból kiviszik, Bujafi véletlenül oda érkezzen és Veronkának
               segedelmet igérjen, ha arra rááll, a mit az utcán, a mint már feljebb megírtam,
               fülébe súgott.</p>
            <p>Ennek az esetnek elbeszélésénél senki sem csodálkozott úgy, mint a mi ifjú gróf
               Kaczajfalvink. Az neki nem tudott fejébe menni, hogy Veronkát gróf Bujafi szereti és
               mégis szerencsétlenné akarta tenni.</p>
            <p>Csak szeretőjének kívánta, mondá Mályvási, nem pedig hitvessének.</p>
            <p>- S ezzel ő vétett volna? - kérdezé az ifjú gróf.</p>
            <p>- Kétségkívül, mondá az atyja, mert ez nemcsak a leányt, hanem még a gyermekeket is
               megbecsteleníti, melyek tőle, mint puszta szeretőtől, születnek.</p>
            <p>- De hiszen ha Veronka anya akar lenni, előbb asszonynak, ha pedig asszony akar
               lenni, előbb szeretőnek kell neki lenni, mondá az ifjú gróf. - Ti nekem csodálatos
               embereknek látszotok lenni! Egyszóval, meg nem tudta ő gróf Bujafi szándékát fogni,
               míg az atyja, minekutána Veronka a grófnéhoz hivatott volna, az egész dolgot
               értelmesebben elébe nem terjesztette, a nélkül mindazáltal, hogy szemérmetességét
               megsértette volna. Megértvén a dolognak alacsonyságát, úgy megharagudott gróf
               Bujafira, hogy helyben megverte volna.</p>
            <p>Ezen esetet minden körülményeivel együtt megirta ő Manczinak, sőt nyíltszívűsége még
               azt a kimondhatatlan és majdnem az őrüléshez hasonló örömet sem hallgatta el, melyre
               fakadt, mikor Veronkát véletlenűl feltalálta. Egész levele csak Veronkáról szólott és
               arról a boldogságról, melyet érez, mióta ezt a jó leányt a gonoszságnak körmei közül
               megmentette. Manczi összegyűrte, gyötrötte kínjában a levelet s három egész napig
               tusakodott magában, hogy feleljen-e reá vagy nem?</p>
            <p>Egynéhány nap múlva az öreg grófot originális fiával együtt ebédre hivatta a kertbe
               gróf Barnai. Ennek mulató házába felmenvén atyjával az ifjú gróf, az első tárgy, mely
               szemébe akadt, gróf Bujafi volt, Veronkának üldözője. Az ifjú gróf Kaczajfalvinak
               szemei semmit sem láttak többé az ártatlanságnak ezen utálatos ellenségén kívül. Gróf
               Bujafi elpirúlt egy keveset, nem ugyan szemérmetességből, hanem mivel ifjú grófunknak
               tekintetétől, melyben haragot és megvetést látott, egy keveset megdöbbent. Hogy
               színének változását elpalástolja, egy kisasszonyhoz fordult, kivel már
               Kaczajfalviéknak érkezésekor is beszélgetett és ezzel előbbeni értekezését nagy
               indulatossággal folytatta.</p>
            <p>A mi ifjú grófunk a beszélgető párhoz menvén: Szép kisasszonykám, mondá barátságosan,
               őrizkedjen kérem ettől az alacsony szívű gonosz embertől. Könnyen meggondolhatja
               kiki, mily kellemetlen érzést okoztak e szavak az egész társaságban. Gróf Bujafi
               elhalványodván, mondani akart valamit, de ajkait meg nem nyithatta. Szomszédjához
               fordulván kiki, erről vagy arról a kicsinységről kezdett beszélni. Az érzékenyebbek
               még balgatagságokra is fakadtak, csak hogy elhitessék másokkal, hogy ők az ifjú gróf
               Kaczajfalvinak szavait nem hallották.</p>
            <p>Gróf Bujafi az öreg gróf Kaczajfalvihoz osonván: Gróf uram, úgymond, a bolondokat be
               kell záratni, nem pedig úri társaságba hozni.</p>
            <p>- Az én fiam, mondá viszontag az öreg gróf, ész nélkül nem szűkölködik, hanem egy
               keveset egyenes szívű, a mint a gróf csak imént is tapasztalhatta.</p>
            <p>- Hagyja tehát gróf uram a parasztok között, a kik közé egyenes szívűsége miatt
               tartozik.</p>
            <p>- Ha a gróf megengedi, felelé az öreg gróf, hogy az én fiam a társaságnak azt az
               esetet elbeszélje, mely néhány nap előtt a külső városban Hadasi Veronkával történt,
               meglátja a gróf, hogy ő a dolgot korántsem parasztosan, hanem úgy fogja előadni, a
               mint illik.</p>
            <p>Gróf Bujafi elhalványodván, elhallgatott; az öreg gróf pedig fia helyett bocsánatot
               kért tőle és így a közmegelégedés az egész társaságban éledni kezdett.</p>
            <p>Gróf Bujafi ezzel meg nem elégedvén, ifjú grófunkat ebéd után egy ablakba vonta, hol
               fülébe valamit súgott. Az ifjú gróf Kaczajfalvi fennszóval felelvén: a város
               erdejébe? úgymond; és ott azután mit csináljak?</p>
            <p>- Engemet lőjjön agyon, ha végbe viheti, mondá fennszóval gróf Bujafi, ellenségének
               hidegvérűsége által nagy boszankodásra gerjedvén.</p>
            <p>- Az úrnak nincs esze, mondá viszontag az ifjú gróf. Azt ugyan, hogy az urat
               agyonlőjjék, megérdemlette, de én hóhér nem vagyok. Zárassa be magát az úr.</p>
            <p>- Már ez sok! már ez tűrhetetlen! - mondá gróf Bujafi, szemeit és ökleit az égre
               emelvén, s reszkető ajakit idestova vonogatván. Az egész társaság úgy tetette megint
               magát, mintha semmit sem hallott volna. Gróf Bujafi lement a kertbe, hogy könnyebben
               magához térhessen. Az öreg gróf Kaczajfalvi látván az ablakból, hogy ezen ifjú ember
               fel s alá sétálván, magába dühösködik, a beszédet a pisztolylyal való lövöldözésre
               csavarta s egy gróffal felfogadott, hogy bizonyos számú lépésekre pisztolylyal a
               czélt eltalálja.</p>
            <p>Lemenvén azonnal a társaság a kertbe, pisztolyokkal kezdettek a kitett czélra
               lövöldözni. Némelyek eltalálták, némelyek elvétették. Végre az ifjú gróf Kaczajfalvit
               is megkínálták a lövéssel. Hatszor egymás után úgy eltalálta a czélt gróf Bujafinak
               álmélkodására, a mint kellett.</p>
            <p>Az öreg gróf hozzá közelítvén: Én a grófnak, úgymond, azt tanácslom, hogy fiamat ne
               vigye magával a város erdejébe. Látja a gróf, hogy ő a czélt pisztolylyal szinte oly
               bizonyosan eltalálja, mint szóval. Gróf Bujafi haza ment és a hol az ifjú grófot
               tudta, ott meg nem jelent. Az ifjú gróf Kaczajfalvi sem Pesten sem Budán vele többé
               össze nem akadt.</p>
            
         </div>
         <div type="chapter">
            <head>XIX. A nyavalya megújúl.</head>
            <p>Az ifjú gróf egynéhány napig Veronka társaságában kimondhatatlanúl boldog volt.
               Manczihoz írt levelei tömve voltak az érzékeny örömnek indulatos csevegéseivel;
               Manczi pedig mindenik levelénél mélyebb és mélyebb kesergésbe sülyedvén,
               vígasztalhatatlanúl síránkozott. Bizonyosnak tartotta szegény, hogy tőle az ifjú
               grófnak szíve e veszedelmes társaságban örökre elidegenedik. Veronkát keservesen
               átkozván, az öreg grófra kiváltkép boszankodott, hogy a leányt fiának karjai között a
               neki igért hűségnek rövidségével csüggedezni hagyja. Sőt sokszor még az ifjú gróf
               ellen is indulatos szitkokra fakadt.</p>
            <p>Azalatt az ifjú gróf naponként udvariasabb lett és a te szóval csak legbizalmasabb
               barátjait illette. De tudományai is naponként gyarapodtak, mert a históriákat s
               kiváltkép a históriának filozófiáját és az utazásokat nagy buzgósággal olvasta.
               Magaviselése szemlátomást nemesedett, szavának hangja férfiasodott s valamint
               tekintetéből a rettenthetetlen bátorság, úgy minden mozdulásából a nagyság ragyogván
               ki, tiszteletre gerjesztette magához, valamerre ment, a férfiakat, a legnemesebb
               szívű és legszebb kisasszonyoknak szíveit pedig magához hódította. A természetes
               nevelésből, melyet atyjától a völgyben vett, semmit sem tartott meg magán egyebet,
               mint a jóhoz való mély és indulatos hajlandóságot, a legkisebb rossznak vagy
               kényszerítésnek kimondhatatlan gyűlölését és az igazságnak oly buzgó szeretetét, mely
               vele még a legkisebb igazságtalanságot is azonnal megéreztette és megboszúltatta.</p>
            <p>Egynehány hét múlva Veronkát haza vitte. Ennek szülői nagyon megörültek, hogy leányuk
               a gonoszságnak körmei közül megmenekedett. Az ifjú grófot úgy nézték, mint
               házacskájuknak angyalát. Nagy volt a háladatosság, mély volt a tisztelet, melylyel
               hozzá viseltettek. Maga az öreg Hadasi sem tudott már vele oly barátságosan beszélni,
               mint azelőtt, a nélkül, hogy félénkségének okát átlátta volna.</p>
            <p>Hadasiéktól elbúcsúzván a gróf, bizonyossá tette Veronkát, hogy hozzá való szeretete
               meg nem csökken, míg él s egyszersmind arra kérte, hogy akármily bajában és
               szükségében minden kétkedés nélkül hozzáfolyamodjon. Hidd el, Veronkám, mondá a
               leánynak, az, a mi az én tehetségemben áll, mind a tiéd.</p>
            <p>Veronka Pesten az öreg grófnak házánál úgy tartatván, mint a familiának bármelyik
               tagja, hamar beletanult a finomabb társalkodásba s oly nemesen viselte magát, mintha
               valóban a familiához tartozott volna. Nem volt már ő ama természetes, tudatlan és
               ártatlan Veronka, ki a serdülő Laczit melléhez szorította. Szerencsétlensége által a
               világgal megismerkedvén, úgy megfinomodott, hogy még szabadítójának is szerelmet
               ajánlani illetlennek tartván, csak örökké tartandó tiszteletet igért. Veronka egy
               szóval finom városi leányka lett. Az ifjú gróf annyi jövedelmet rendelvén neki, a
               mennyi szükséges volt arra, hogy tisztességesen élhessen, visszatért Pestre, hol
               egész idejét a tanulás és a levélírás között felosztotta. Nevette ugyan még magában a
               világnak bolondságait, de a bevett szokásoknak törvényei alól magát ki nem vette.
               Ebből látni, mondák az öreg grófnak ismerősei, miként formálja Pest az ifjú embert.
               Gróf László hasonló volt a nyers drágakőhöz. Egy esztendeig legyen még Pesten,
               egészen megfényesedik.</p>
            <p>Így múlt el a hat hónap a fővárosban. Elvitte azután magával az atyja Bécsbe, hol
               egy-két hónapot töltvén, az ősznek végével Kaczajfalvára visszatértek. Az ifjú gróf
               azonnal lóra ülvén, Manczihoz nyargalt. Manczi az ablakból látja a lóról leszállani
               és meg nem ismeri; látja a szobába jönni és meg nem ismeri; látja magához sietni és
               meg nem ismeri. Édes Manczim, mondja végtére örvendetes szózattal. Az Istenért, az én
               Laczim, kiáltja Manczi s karjai közé omlik. Majd azután eltolván magától egy keveset
               a magán kívül elragadott kisasszony: nem győzök rajtad, úgymond, eleget álmélkodni,
               kedves Laczim, úgy megváltoztál s átnézvén tetőtől-talpig, újra karjai közé
               borúlt.</p>
            <p>A gróf megköszönvén azután Manczi szülőit, Potrohosinak barátságosan kezet nyújtott.
               Erre Potrohosi egy tréfát mondott. A gróf férfias tekintetet vetvén reá, csak
               mosolygott és a tréfa csak fél tréfa lett. Nézzétek, mondá Potrohosi, micsoda
               felséges a termete, micsoda hódító a tekintete! Előtte még a nyájasság is elhal.</p>
            <p>Manczi a grófot eddig szerette, most már tisztelte, majdnem imádta is. Szemeit róla
               el nem fordíthatván, ajkaira bámult, mikor beszélt és bámulásában elfelejtkezett arra
               vigyázni, a mit mondott. Ha a gróf rá talált beszédje között tekinteni, lebocsátotta
               szűz szemeit, melyekkel rá bámult volt. Érzette egyszóval, hogy a grófra nézve egész
               belseje megváltozott. Szinte nem is mert már vele oly bizalmasan enyelegni, oly
               gyermekesen nyájaskodni, mint azelőtt, mivel feljebbvalóságát látta és tisztelte.
               Feltette volt ő magában, hogy Veronka miatt jól megszidja, hogy vele legalább egy-két
               óráig truczol és hogy meg nem bocsát neki mindaddig, míg meg nem fogadja, hogy
               Veronkával egészen felhágy; de most már e leánynak csak nevét sem merte említeni.
               Mikor a gróf megcsókolta kezét, ezt ő oly nagy tiszteletnek tartotta, hogy szinte
               körülnézte magát büszkén, hogy látják-e mások is azt a nagy becsületet, melyben őtet
               e különös úri legény tartja? Nagyobb társaság gyűlvén össze, egybehasonlította vele a
               többi ifjakat és szeméből értelmesen kiragyogott ama diadalom, hogy az ő kedvese
               valamennyiök között a legszebbik, a legnemesebbik, mind termetére, mind szívére
               nézve.</p>
            <p>Másnap a régi bizalom megújult ugyan köztük, de bizalmas játékaikban a személyeket
               felcserélték. Most már a gróf volt Manczinak oktatója és kalauza, valamint azelőtt az
               övé Manczi volt. Ha Veronkáról szó esett és a gróf e kedves barátnéjának
               magasztalására fakadt, Manczi ugyan ezt sajnosan hallgatta, de azért vele nyilván még
               sem mert ellenkezni, hanem elfordulván, csak titkon nyomogatta ki könnyeit kesergő
               szemeiből. Még egy levelet is mutatott neki Veronkától, mely módosan volt írva s mely
               Manczinak szívét hegyes tőr gyanánt átjárta. Az örök barátságnak oly forró fogadásait
               és a grófhoz való hajlandóságának oly bizalmas tónusát lelte ő benne, hogy olvasására
               szemei elhomályosodtak, tekintete pedig elkomorodott. Kimenvén, egy egész óráig sírt
               és mélyen epekedett.</p>
            <p>Az öreg gróf elérkezvén, hogy fiát haza vigye, szó történt az ifjú párnak
               összeadásáról és ő már most maga is azt vélte, hogy veszedelem nélkül össze lehet
               őket adni, ha nekik még egy darab idő engedtetik arra, hogy egymást jobban
               megismerjék.</p>
            <p>Én Manczit úgy szeretem, mint önönmagamat, mondá az ifjú gróf és én reméllem, hogy
               megboldogítom. Jobban szeretem Laczimat saját életemnél, mondá Manczi, és én még
               akkor is tökéletesen boldog volnék, ha vele a legsúlyosabb nyomorúságot felosztanom
               kellene. Az öreg gróf mosolygott. Fia Manczi szivére bocsátván kezét: ha e szív,
               úgymond, csak a felét érzi annak, a mit e szép ajakok mondának, én szerencsés ember
               leszek. Csak jó légy, édes Manczim, hogy szavadat megtarthasd. Ezzel búcsút vett
               kedvesétől s édes atyjával egy hónapra a bányákba ment, hogy ezekkel is bővebben
               megismerkedjen.</p>
            <p>Manczi ennek a négy hétnek hosszú napjait szomorúan számlálgatván, nem győzte bevárni
               ama szerencsés szempillantást, mely őtet a gróffal örökre megegyesítse. Potrohosi
               álomképnek nevezte, mert a mint járt-kelt, szüntelen álmodozni látszott, olyannyira,
               hogy a kérdésekre fonákul felelt s tréfáló bátyjára oly bámulással mosolygott, mintha
               tréfáját meg sem értette volna. Édes álmodozásaiban Veronka is többnyire fontos
               személyt játszott. Manczi őtet csábító szépségnek tette, ki a grófnak kelepczéket
               rak, s kinek mesterkedéseit az ő szépsége mind megjátsza. Veronka ezen álmokban
               mindig vesztett. A gróf végtére csábításait megutálván, elhagyta és boldogságát hű
               Manczijának karjai között kereste.</p>
            <p>Ezen álmodozások arra a gondolatra vezették Manczit, hogy nem ártana talán Veronkát
               megkémleni. E gondolatból hamar forró kivánság lett. Potrohosi által tehát arra
               biratta szülőit, hogy édes atyjának testvéréhez abba a faluba induljanak, a hol
               Hadasiék laktak. Itt Manczi az első két nap hasztalan várakozott amaz esetre, mely
               Veronkát véletlenül elébe hozza és mivel harmadnapra délután szülői már hazafelé
               készültek, kénytelen volt Hadasiékhoz menni, hogy czélját elérhesse. Megcselekedte ő
               ezt ama színfogás alatt, hogy látni akarja, ha új lakásuk jobb-e a réginél?
               Megnyitván a szobát, egy tisztességes öltözetű leányt látott az asztalnál írni.
               Veronka volt. Veronka felkelt, elébe ment és módos tisztelettel fogadta.</p>
            <p>Veronkában Manczi többet talált, mintsem gondolta. Sorsához illendő ugyan, de felette
               jó izlésű ruhában úgy állott előtte, mint egy gráczia és Manczi a személyt, melyet
               Veronka előtt játszani akart, egészen elfelejtette. Egy kérdés jött nyelvére,
               melylyel Veronkát meg akarta alázni s bosszankodott magában, hogy Veronkának szép
               magaviselete e kérdéstől őtet elijesztette.</p>
            <p>- Módos kis lakása van itt a lányasszonynak, mondá végtére Manczi kegyesen.</p>
            <p>- Gróf Kaczajfalvi László úr oly kegyes hozzám, hogy tisztességesebb lakásomról és
               élelmemről gondoskodik. Ő engemet barátnéjának nevez.</p>
            <p>- Úgy-e?</p>
            <p>- És én e névre nem tartom magamat méltatlannak.</p>
            <p>Én sem. A lányasszony elég szép arra, hogy e nevet viselhesse.</p>
            <p>Elég szép? A gróf, amint én őtet ismerem, nem becsüli a szépséget oly nagyra, hogy
               egy puszta lárvát barátságával megtisztelhessen.</p>
            <p>Így beszélgettek a leányok egy darabig, meg-megbökvén egymást szóval s minden bökésre
               elpirulván. Manczi azonban átlátván, hogy az efféle beszélgetés, ha az ifjú grófnak
               füleibe megy, szívében kellemetlen indulatokat okozhatna, megfordította lassankint a
               köpönyeget és Veronkával oly barátságosan bánt, hogy ez vele tökéletesen
               megelégedett. A búcsúzás hasonlóképen barátságos volt.</p>
            <p>Manczi haza utazván szülőivel, foglalatos képzésének sokat engedett, mely viszontag
               szívébe ezer meg ezer hegyes töviseket szúrt. A hintónak szögletébe megdőlvén, szinte
               teljes erővel igyekezett azon, hogy magát kínozza. Meg találta ő Veronkának mondani,
               hogy ő nemsokára a grófnak hitvestársa lesz. Akkor neki úgy látszott, mintha Veronka
               mosolyogva és gúnyoló szózattal mondotta volna e kételkedő kérdést: úgy-e?
               Megemlékezett arról is, hogy Veronka azt mondotta, hogy a lakodalom előtt kívánna a
               gróffal még egyszer szólani. E kicsinységekből Manczi a következendő idomtalan
               rajzolatot alkotta össze: Veronka mosolygott, mikor én neki azt mondtam, hogy a gróf
               engem elvesz. Mintha azt akarta volna mondani: abból nehezen lesz valami. Minekutána
               pedig át kezdette látni, hogy egybekelésem a gróffal bizonyos, azt kívánta, hogy a
               gróffal lakodalmunk előtt még egyszer beszélhessen. Mi végből akar ő a gróffal
               beszélni? És miért épen lakodalmunk előtt? Ennek egyéb oka nem lehet, hanem hogy
               csábító fortélyaival meg akarja a grófot még egyszer tántorítani.</p>
            <p>Igaz ugyan, hogy Veronka mosolygott és csupán csak e szóval: úgy-e? felelt, de koránt
               sem gúnyoló szózattal, hanem inkább szíves örömből. Elhitette ő magával, hogy őt a
               gróf szereti, mert ő is leány volt, valamint Manczi. Igaz ugyan, hogy magától a
               gróftól sokszor hallván, hogy Manczit elveszi, nem tudta, mit gondoljon a dologról?
               De ha ellenben látta, mely buzgó szeretetet mutat hozzá a gróf, mely hevesen
               ölelgeti, mely édesen apolja, ismét megerősödött vélekedésében, hogy őt a gróf
               szereti. Azt ő magában jól érzette, sőt szóval is megvallotta, hogy neki a grófnak
               szerelme nagy becsületére válik, de egy homályos érzés arra birta őt mégis, hogy a
               grófhoz hideg maradjon. Ha ennek okát magában nyomozgatta, végső gondolatja mindenkor
               csak az volt, hogy ő a grófnak szerelmére nem méltó. Ő azonban eltökélte magában,
               hogy kezét minden vonogatás nélkül oda nyújtja a grófnak, ha kívánni fogja és e
               végből Pesten minden erejét megvetette, hogy magának oly tulajdonságokat szerezzen,
               melyek egy nemes asszonyságban megkívántatnak. Csak egy szempillantást sem hagyott
               elmúlni, a nélkül, hogy arra ne fordította volna, ami őt alkalmatossá tegye annak a
               nagy becsületnek elfogadására, melyet neki a gróf készíteni látszott. Egy szóval,
               rövid idő alatt oly nevelést adott maga magának, hogy mint Kaczajfalvi grófné akárhol
               megjelenhetett volna.</p>
            <p>Vélekedésében e jó leányka még jobban megerősödött, mikor a gróf őt az atyja házához
               Pestről visszavitte s iránta oly rendeléseket tett, hogy kegyelméből kisasszony
               gyanánt élhetett. Azonban inkább háladatosság volt, mint szerelem, amit a grófhoz
               érzett és erről kevés idő mulva maga is tökéletesen meggyőződött. Meglátta ő
               tudniillik egyszer atyjának új lakóhelyében Szádnokit, az odavaló tiszttartónak a
               fiát s minekutána a legény is mindjárt az első alkalmatossággal értelmesen
               kinyilatkoztatta neki szerelmes tekintetei által, hogy szívét meghódította, másféle
               érzéseket tapasztalt ő szívében gerjedezni, mintsem azok voltak, melyek őt eddig a
               grófhoz ragadták. A tekinteteket nem sokára szerelmes szavak is követték. Szádnoki
               megvallotta neki sűrű fohászkodások és könnyhullajtások között, hogy birtoka nélkül
               nem élhet. Veronka semmit sem felelt ajánlására, hanem csak szemei borultak könnybe s
               mikor kezét Szádnoki kezéből kivonta, ezt véletlenül megnyomván, mélyen
               fohászkodott.</p>
            <p>Szádnoki nyomában volt mindenütt s valahol vele szólhatott, mindenütt azt mondta
               néki, hogy hozzá való szerelme forróbb nem lehet. Veronka oda nem adhatta neki kezét,
               mivel erre úgy tekintett, mint a grófnak sajátjára; de érezte egyszersmind, hogy
               szíve viszontag Szádnoki sajátja majdnem azon szempillantástól fogva, hogy legelőször
               meglátta. Manczitól tehát megértvén, hogy ő a grófnak jegyese és hogy egybekelésük
               minden órán ünnepeltetni fog, malomkő gyanánt esett le szívéről a bánat, melylyel
               Szádnoki miatt aggódott. Most már ennek szabadon megmondhatta, hogy szereti. E
               gondolat termesztette ajakán a mosolygást, melyet Manczi gyanusnak nézett; e gondolat
               foglalta úgy el egész eszét, hogy az úgy-e? szónál egyebet nem felelhetett.</p>
            <p>Mikor Manczi búcsút vett tőle, meg találta ennek még azt a kívánságot is vallani,
               hogy a gróffal a lakodalom előtt örömest beszélne; mert most már egyenesen
               megmondhatta a grófnak is, hogy Szádnokit szereti, sőt még arra is kérhette, hogy
               szerezzen vagy adjon szeretőjének tisztességes hivatalt, melyből Veronkáját
               gyermekeivel együtt eltarthassa. A lakodalom előtt kívánta ezt a grófnak megmondani,
               mert Manczi férjétől nem tudott annyit reményleni, amennyit Manczi hüssétől várt.</p>
            <p>Mihelyt Manczi hazament, Veronka azonnal kisétált, harisnyát kötvén, a szomszéd
               bokrosba, hol Szádnoki magányosan kesergeni szeretett. Elpirult, a mint a legényt
               meglátta. Szádnoki megcsókolta kezét, fohászkodott és kellemeit nedves szemmel
               vizsgálta. Veronka is fohászkodott és Szádnoki orczáján a szerelmes bánatnak vonásait
               mosolygással nézte. Szádnoki keseregve tekintett szemei közé. E tekintetnek Veronka
               ellent nem állhatott. Szádnoki! úgymond. Veronka! felelé Szádnoki s megölelvén
               egymást, örök frigyet kötöttek.</p>
            <p>Míg Veronka Szádnoki karjai között a szerelemnek édességeiben gyönyörködött, addig
               Manczi szívét a dühös szerelemféltés irtóztatóképen szaggatta. Ezer plánumot csinált
               ő magában, mikép takaríthassa el útjából Veronkát? s ezer plánumai közül egyik sem
               volt lehetséges. Sírva szállott ki a hintóból és azon este tűrhetetlen volt.
               Potrohosi körülötte lappangván, már egyet, már mást kérdezett tőle és csak rövid
               feleleteket vett. Végre bizodalmát csakugyan felélesztette. Higyje meg urambátyám!
               mondá Manczi könnyezve, az a leány engem még szerencsétlenné tesz. Egész vagyonomat
               odaadnám, ha azt hallhatnám felőle, hogy férjhez ment.</p>
            <p>Édes hugom! mondá viszontag Potrohosi, ha csupán csak ez a bajod, a leányt én könnyen
               férjhez adom.</p>
            <p>Bátyja nyakába borulván e szóra Manczi, háládatos csókjaival majd megfojtotta. A
               plánumot hamar megcsinálták. Potrohosinak egyik jószágát egy szép ifjú ember
               árendában birta, ki szinte házasodni akart. Ezt magához hivatván Potrohosi, hallod-e
               Gazari! úgymond; én tudok neked egy szép leányt, egy jó leányt, egy városi nevelésű
               leányt. Ha el akarod venni, én neked adok vele ötszáz forintot. Gazari azonnal kezet
               csapott és másnap el is indult Potrohosi levelével, melyben ez Hadasinak megigérte,
               hogy Veronkának ötszáz forintot ád, ha Gazarihoz megy.</p>
            <p>Gazari a leányt meglátván, örömében majd megőrült. Az öreg Hadasi pedig, minekutána a
               levelet elolvasta volna, Gazari nyakába borult. Veronka e czeremóniákat látván,
               mosolygott; de mosolygását azonnal halálos halaványság követte, mikor az atyja
               Gazarit, mint jövendőbéli férjét, elejébe állította.</p>
            <p>Meggondolom majd magamat, mondá rebegve Veronka.</p>
            <p>Minek itt a meggondolás? mondá az atyja. Adj neki kezet és csókold meg. Gazari oda
               nyújtotta kezét, de Veronka meg sem moczczant. Az öreg Hadasi katonásan kezdett
               villogni és dörgeni, Gazari pedig gazdaságát és pénzeit számlálta elejükbe, a mi
               amazt még katonásabb szitkokra és parancsolatokra ingerlette. Végre Veronka magához
               Gazarihoz folyamodott, hogy édes atyjánál szószólója legyen. Ez használt. Gazari
               azzal biztatta Hadasit, hogy Veronka meggondolja majd magát; Hadasi azt vitatta
               csattogó szitkokkal, hogy rá kell neki magát gondolnia, vagy akarja, vagy sem; a
               szegény Veronka pedig siránkozott.</p>
            <p>Még aznap, amint Hadasi onnan hazulról el talált menni, Veronka egyenesen megmondta
               Gazarinak, hogy ő inkább meghal, mintsem hozzá menjen. Gazari ellenben Hadasi
               igéretéhez és Potrohosi ajánlásához tartotta magát és reménységével oly annyira fel
               nem hagyott, hogy a visszaérkező atyától a leányt újra megkérte. Hadasi esküvéssel
               igérte neki, hogy vele lesz és Veronkát iszonyúképen fenyegette.</p>
            <p>Majd azután titkos tanácsot tartván Gazarival a katonás atya, elvégezték maguk közt,
               hogy a leányt szép szóval ostromolják. Hadasi négy szem közt kezdette leányát apolni,
               kérlelni, okokkal szorongatni. Veronka ellenben könyörületességre indító
               esedezésekkel, szívreható könyhullajtásokkal s koronkint közbe-közbe zokogó
               jajszókkal felelt és édes atyját annyira megtántorította, hogy egynéhányszor e
               szókkal: vigyen hát a tatár! az egész dolognak végét akarta szakasztani. Gazari azt
               remélvén, hogy Veronkának az álom jobb tanácsot fog talán adni, az öreg Hadasit
               végtére arra kérte, hogy a dolognak befejezését más napra hagyja. Azonban e
               várakozásában is megcsalatkozott.</p>
            <p>Hadasi félbeszakasztván leányának ostromlását, elkisérte Gazarit, mint jövendőbeli
               vejét Potrohosihoz, hogy ezzel és az ötszáz forintról magával végezhessen. Amint
               Potrohosinak Hadasi megpanaszolta, hogy Veronka nem akar Gazarihoz menni, kell neki
               akarni! mondá fennszóval Manczi. Kelmed az atyja, kényszerítse reá. Ha mához egy
               hétre a lakodalmat végbe viszi Kelmed, én az ötszáz forinthoz még kétszázat adok.</p>
            <p>Egy szó, mint száz, kedves kisasszonykám! Hogy az a gaz leány ezt a nagy kegyelmet
               meg nem akarja ismerni!</p>
            <p>De szégyen is volna kelmednek, mondá Manczi, ha katona létére még csak saját
               leányával sem birna. Azután hadi tetteit emlegetvén, mint indító okokat e gyáva
               harcznak serény végzésére, úgy fellázította Hadasit, hogy ez végre a következendő
               igékre fakadt: Szemembe mondja a kisasszony, hogy az ellenség előtt úgy szaladtam,
               mint az agár előtt a nyúl, ha mához egy hétre a lakodalom meg nem történik.</p>
            <p>Ezzel haza ment. A szobába lépvén ránczolt homlokkal, oda vetette fegyverét a
               szögletbe. Veronka az ablakban ült és sírdogált. Hadasi azt várta, hogy Veronka
               kezdjen szólani; de Veronka hallgatott.</p>
            <p>Megjött-e már az eszed, lányka? mondá végtére komor tekintettel.</p>
            <p>Én hozzá nem mehetek és ha atyám uram kényszerít, tudom, mit cselekszek!</p>
            <p>S még te, nyomorult pondró! fenyegetődzől? Ezzel megfogta kezét, felvezette egy
               padlásszobának az ajtajához s bele taszítván haragosan, itt leszel, úgymond, zár
               alatt kenyéren és vizen mindaddig, míg azt nem mondod, hogy Gazariné akarsz
               lenni.</p>
            <p>Veronka ledőlvén az ágyra, zokogott s mivel atyját jól ismerte, a kétségbeeséstől nem
               messze volt. Hadasi ritkán ment haragjában annyira, hogy kedves leányát megkeseritse;
               de szavát ellenben átalkodott szívvel megtartotta még akkor is, mikor igazsága nem
               volt. E nélkül, úgymond, az embernek tekintete nagy rövidséget szenved. Mintha az
               ilyen rövidség az igazságtalanságnál gyalázatosabb volna!</p>
            <p>Szádnoki Hadasiékat meglátogatván, bámulva hallgatta Veronka atyjától az egész esetet
               és ennek oly dühös haragját látta, hogy Veronkáért még csak esedezni sem mert. De
               minekutána beesteledett és a leánynak szülői lefeküdtek, a szép fogolynak ablaka
               alatt mindaddig köhögött, míg Veronka észre nem vette. Megnyitván az ablakot, arra
               kérte kedvesét, hogy hozzon neki papirost, kalamost, tintát, tűzszerszámot és
               gyertyát. Szádnoki a kívánt szereken kívül még eledelt is hozott, Veronka
               Potrohosinak levelet írt, melyben az Istenre kérte, hogy szerencsétlenné ne tegye.
               Szádnoki a levelet kéz alatt elküldötte, melyre feleletet harmadnapra maga Gazari
               hozott.</p>
            <p>Hadasi a választ Veronkának beadván, innen, úgymond, ki nem szabadulsz, ha
               kilenczvenkilencz esztendeig itt ülsz is, míg Gazarihoz nem mégy. Gazari itt van. Mit
               mondjak neki?</p>
            <p>Nem megyek hozzá, édes atyám! Inkább meghalok. Az atyja hangos szitkok közt elment s
               Veronkát bezárta; ez pedig a levelet, a félelem és a reménység között habozván,
               reszkető kézzel megnyitotta. Manczi ebben azt írta neki szárazan, hogy édes atyjának
               akaratjával ne ellenkezzen és hogy sem ő, sem bátyja soha oly rossz tanácsot az öreg
               Hadasinak nem fognak adni, mely átalkodott leányát e különös szerencsétől
               megfossza.</p>
            <p>Laczim! szabadítóm! őrző angyalom! hol vagy? kiáltá keserűségében a leány s leülvén,
               a következendő levelet írta az ifjú gróf Kaczajfalvinak:</p>
            <p>«Minden embertől elhagyva, az embereknek legjobbikához, gróf Kaczajfalvi Lászlóhoz,
               folyamodik a kétségbeeséssel küzködő szerencsétlen Veronka. Kétszer már megmentettél,
               ments meg még harmadszor is a gonoszok kezéből, kik összeesküdtek, hogy engem örökre
               szerencsétlenné tegyenek. Hadasi Veronka.»</p>
            <p>E czédulát lehajította Szádnokinak, ki azonnal bepecsételte és Kaczajfalvára
               küldötte.</p>
            
         </div>
         <div type="chapter">
            <head>XX. Az irigység magának ás vermet.</head>
            <p>Veronka levele nem találta otthon az ifjú grófot, ki egynéhány nap mulva édes
               atyjával haza érkezvén, a kocsiból ki sem szállott, hanem a nélkül, hogy Veronka
               levelét látta volna, egyenesen Manczihoz sietett. Karjai közé repülvén, enyém vagy
               Manczi! mondá diadalmas szózattal, enyém vagy, a mikor akarod. Ma, vagy holnap; a
               mikor akarod. Az atyám már rá állott. Oh én édes szép Manczim!</p>
            <p>Manczi a grófnak mellén a leggyönyörűbb érzések között csüggedezvén, jövendő
               napjainak boldogságát e szorosabb ölelésben előre izlelte. A gróf szinte tántorgott
               gyönyörködésében. Elbeszélte ő a magán kívül elragadott leánynak, hogy édes atyjának
               engedelmét az egybekelésre megnyerte már egyszer és hogy holnap maga is eljön, hogy
               jövendőbeli menyére atyai áldást adjon. Igy tartott az öröm egész éjfélig, el nem
               tudván a szerelmes pár egymástól szakadni s jövendőbeli boldogságaikról ébren
               álmodozván. Másnap reggel a kisasszony édes atyjának karjai közül édes anyjának
               mellére borulván, óh! mily szerencsés vagyok édes atyám! óh mily boldogok lesznek
               életemnek napjai, édes anyám! mondá szülőinek kimondhatatlan érzékenykedéssel.</p>
            <p>Az öreg gróf reggel tíz órakor megérkezvén, a szerelmes pár nagy örömmel kocsijához
               szaladt. Átölelvén amaz mind a kettőt, édes gyermekeim! mondá könnyezve, a mindenható
               Isten áldjon meg benneteket s adjon nektek igaz bölcseséget és szent erkölcsöt.
               Manczi lányom! itt a mennyországnak szent bótja alatt még egyszer kérdezlek: van-e
               szíved Laczihoz? kegyes vagy-e? emberszerető vagy-e? Ha jó vagy, lányka!
               szerencsésebb asszony náladnál nem lesz széles e világon; de ha....</p>
            <p>Jó vagyok, édes atyám! jó leszek, az égnek szent boltja alatt fogadom! mondá
               viszontag Manczi, mélyen megilletődvén s az öreg grófnak mellén érzékenyen
               zokogván.</p>
            <p>Azalatt az inas, a ki az öreg gróffal jött, kezébe adta az ifjú grófnak Veronka
               levelét. Kitől? kérdezé a gróf. Egy idegen ember hozta tegnap előtt a kastélyba,
               felelé az inas.</p>
            <p>Az ifjú gróf megnyitván a levelet, elolvasta és elhalaványodott. Mi bajod? édes
               Laczim! kérdezé Manczi szorgalommal. Semmi egyéb, kedves Manczim! hanem hogy egy
               szerencsétlennek mentésére kell sietnem. Hozhatok e neked ennél kellemetesebb
               nászajándékot? Atyám! add nekem egy-két napra kölcsön a kocsidat s maradj itt addig,
               míg visszajövök.</p>
            <p>Laczi! hisz arra másszor is lesz idő, kiáltja vala Manczi.</p>
            <p>A szerencsétlennek mentését csak egy szempillantásig is elhalasztani, alacsony
               embertelenség volna. Ezzel Manczit megölelvén és megcsókolván, mihelyt
               visszaérkeztek, úgymond, egyenesen az oltárhoz megyünk. Atyám! vigasztald addig
               Manczimat! Az öreg gróf Manczit bevezette, fia pedig a kocsira ült és Veronkához
               hajtatott.</p>
            <p>Hadasi háza előtt a kocsi megállván, leszállott a gróf, beszaladt a házba s kinyitván
               a szoba ajtaját, hol van Veronka? úgymond. Hadasi, kinek belső részeit e kérdés
               mennykő gyanánt átjárta, elő kezdette adni az egész dolgot. Hol van Veronka? mondom,
               megújította kérdését a gróf és Hadasi beszédjét meg sem hallgatta. Oda fenn van,
               mondá végtére Hadasi; a gróf pedig azonnal felszaladt. Veronka! hol vagy? E szózatot
               Veronka meghallván, Laczi! úgymond harsogó szóval. Istennek hála, ezer hála, hogy itt
               vagy.</p>
            <p>Nyisd meg az ajtót, Veronka!</p>
            <p>Nem nyithatom meg. Kívülről vagyok bezárva.</p>
            <p>Bezárva? Egyszerre orczájába szökött egész vére. Szinte be akarta törni az ajtót,
               amint Hadasi a kulcscsal megérkezett. Az ajtó megnyílván, Veronka a grófnak karjai
               közé omlott. Magán kívül volt egy darabig mind a kettő. Veronka lement a gróffal, a
               nélkül, hogy atyja ellenezni merte volna.</p>
            <p>És miért voltál te bezárva, édes Veronkám? Kicsoda zárt be? Hadasi! mit vétett neked
               a te leányod, az én Veronkám? Hadasi! Hadasi! én téged nagyon szeretlek; de mondd meg
               nekem, mivel bántott meg téged az én Veronkám?</p>
            <p>Kedves grófom! az én Istenem tudja, hogy én ezt a leányt nagyon szeretem. De most
               egyszer bolondul megharagított.</p>
            <p>De mit cselekedtél tehát, Veronka?</p>
            <p>Veronka elbeszélte, mikép akarták őt arra kényszeríteni, hogy Gazarihoz menjen, mikép
               zárták be, mikor rá nem birhatta szívét, hogy olyanhoz menjen, a kit nem szeret, s
               mikép sirdogált e fogságban minden embertől elhagyva, a nélkül, hogy sűrű
               könyhullajtásai s keserves panaszai valakit könyörületességre indíthattak volna?</p>
            <p>Könnyű meggondolni, hogy e panaszok kimondhatatlanul megillették a grófnak szívét, ki
               semmit oly iszonyúképen nem gyűlölt, mint a kényszerítést, kivált az ilyen dolgokban.
               Neki állott tehát az öreg Hadasinak s kegyetlenségét oly hevességgel hányta szemére,
               a minőt magában mindeddig maga sem keresett volna. Hadasi mentegette magát, a hogy
               csak lehetett; de a gróf ellenben elővevén egyenkint mentegetéseit, oly világosan
               megmutatta azoknak helytelenségét, hogy Hadasinak el kellett némulnia. Hadasi! mondá
               neki végtére haragos tekintettel, te nem vagy méltó, hogy a világ Veronka atyjának
               nevezzen, mert úgy bántál vele, mintha nem édes atyja, hanem pogány török voltál
               volna.</p>
            <p>Hadasi oda nyujtván kezét a grófhoz. Isten látja lelkemet, úgymond, hogy ezt a grófon
               kívül senkitől a világon el nem szenvedném. Adjon nekem kezet a gróf és valljon engem
               kereszténynek.</p>
            <p>A gróf kezet adott neki és megcsókolta.</p>
            <p>Meg kell azonban azt is vallanom, mondá tovább Hadasi, hogy csak nem bántam volna még
               is vele oly keményen, ha fel nem biztattak volna.</p>
            <p>Ha fel nem biztattak volna? kérdezé álmélkodva a gróf. És ki volt az a kegyetlen
               ember, a ki tégedet felbiztatott?</p>
            <p>Manczi kisasszony.</p>
            <p>A gróf két lépésnyire hátralökődvén, rámeresztette szemeit s bosszankodva kérdezte
               tőle még egyszer: kicsoda? kérlek, kicsoda?</p>
            <p>Rósafi Manczi kisasszony.</p>
            <p>Hadasi, te nem tudod, mit mondasz! Manczi biztatott volna fel tégedet arra, hogy
               Veronkát bezárd? Nagy csöppek verődtek ki a grófnak izzadó homlokából.</p>
            <p>Hadasi erre az egész esetet elbeszélte. A gróf leült s kezeibe takarván arczát,
               sírni, zokogni kezdett. Majd azután felugorván: Lehetetlen, úgymond, hogy ezt Manczi
               cselekedhette volna. Akármikép van a dolog, te ő benne megcsalatkoztál.</p>
            <p>Veronka erre odanyújtotta a grófnak a levelet, melyet Manczitól vett. A gróf
               elolvasta, megtüzesedett és reszkedni kezdett. És ezt tenéked Manczi írta? Ezt
               mondván, nagyot fohászkodott és szemeit az égre emelvén, kiment.</p>
            <p>Szomorú gondolatokba merülve és Manczi levelét kezébe tartva, egy egész óráig sétált
               a szabad levegőben. Visszaérkezvén, leült Veronka mellé s melléhez szorítván kezét,
               szegény szerencsétlen leányka! úgymond. Ezentúl senki se üldözzön többé! E
               szempillantástól fogva úgy nézlek, mint sajátomat.</p>
            <p>Szinte megnyitotta volt ajkait a leány, hogy szabadítójának Szádnokihoz való
               szerelmét megvallja, de a grófnak utolsó szavait hallván, megborzadott és ajkait
               meg-meg elzárta. A grófnak kérésére el kellett azután Veronkának az egész dolgot
               körülállásaival együtt azon renddel mondani, melylyel történt. Azalatt, hogy a leány
               ezt végbe vitte, a gróf egybekulcsolván kezeit, imígy kiáltgatott fel: Szegény
               leányka! mivel bántottad te meg Manczit? Szegény ártatlanka! mit vétettél neki? Hát
               csak nem találok jószívű embert e világon? Mit vétett neked Manczi, ez a szegény
               leányka, hogy úgy üldözted? Ah! vége van köztünk mindennek, Manczi! Nincs más mód
               benne, mindennek vége van.</p>
            <p>Ilyen panaszok között múlt el az este. Veronka Manczit mentegetni kezdte. Ne
               mentegesd, kérlek, mondá viszont a gróf. Azután kezét szívére tévén, s egy pár nagy
               könnyhullatás arczán legörögvén: e szív őtet, úgymond, eleget mentegeti és sokkal
               buzgóbban, mint te, de haszontalanúl. Te neki semmit sem vétettél, te ártatlan voltál
               és ő tégedet örökre szerencsétlennek akart tenni. Pedig jól tudta, mily nagyon
               szeretlek.</p>
            <p>Ugyanazért, mivel engemet szeretsz, mondá Veronka. Hozzád való szerelemből akart ő
               engemet arra kényszeríteni, hogy Gazarihoz menjek.</p>
            <p>Hozzám való szerelemből az ártatlant akarta szerencsétlennek tenni? Ó te véghetetlen
               irgalmú felséges Isten, adj neki emberiebb szívet!</p>
            <p>Könnyező szemmel ment az ágyba s egész éjszaka nem aludt. Másnap Veronkát még
               hajnalban felköltötte. Készülj fel az útra, mondá neki komor tekintettel; magammal
               viszlek s magamtól többé el sem eresztelek. Én leszek a bástya, melyet azoknak a
               gonosz embereknek le kell előbb rontaniok, hogysem üldözéseikkel tégedet érhessenek.
               Veronka elfordulván tőle, keservesen sírt. Egynéhányszor akart ő ama vallásával, hogy
               Szádnokit szereti, a grófhoz folyamodni. Kinyújtotta e végből a gróf felé karjait,
               hogy figyelmét megkérje; kinyitotta ajkait, hogy titkát elébe terjeszsze; meghajtotta
               térdét, hogy előtte leboruljon. De mivel a grófot az ablakon keresztül komoran az
               égre nézni, könnyeit pedig arczán sűrűen legörgeni látta, nem volt annyi bátorsága,
               hogy szívét e szempillantásban a grófnak megnyissa.</p>
            <p>A lovakat azonban befogták. Veronka oly nyughatatlan lett, hogy majd az ablakhoz
               szaladt, majd az ajtóhoz, meg-megnyomván a grófnak kezét, a nélkül, hogy ez komor
               gondolatjaiból felébredt volna. Beülvén végtére Veronkával a kocsiba, az öreg Hadasi
               feleségestől szerencsés utat kivántak neki. Veronka a kocsiból szüntelen
               visszanézegetett szomorú szívvel Szádnokinak lakóhelyére; a gróf pedig meg-megrázván
               fejét, Manczinak gonoszságát morogva panaszolta.</p>
            <p>Nem hiszem, hogy akármily félénk leányka úgy megijedhessen, mint Manczi megijedt,
               mikor a kocsihoz rohanván, a gróf mellett Veronkát ülni látta. Szinte a grófnak nevét
               akarta kiáltani, de tátva maradtak ajkai, a nélkül, hogy közülök legkisebb szózat
               hallatszott volna. Az inas megnyitotta a kocsit, de Veronka a kiszállással
               késedelmeskedett, a gróf pedig meredt szemmel nézett Manczira, a nélkül, hogy a
               kocsiban megmozdult volna. Az öregek, kik ez ajtó előtt állottak, azt gondolták, hogy
               valami szerencsétlenség történt, s mindnyájan a kocsihoz siettek.</p>
            <p>Manczi az ifjú grófnak szemeiben haragot látván, elhalványodott és reszkedni kezdett.
               Örömest szólott volna valamit, de csak egy szót sem tudott ajkai közül kihozni.
               Veronka a kocsiban sírt, a gróf pedig bizonyossá tette buzgó fogadások által mint
               oltalmáról, mint barátságáról.</p>
            <p>Az öreg gróf elvégre kisegítette Veronkát a kocsiból és ezután az ifjú gróf is
               kiszállott. Manczi oly mereven állott, mint a bálvány; Potrohosi nem tudta, mit
               csináljon. Veronka fennszóval zokogott; az ifjú gróf pedig, míg Veronkát vigasztalta,
               oldalvást nézegetett Manczira nedves szemmel.</p>
            <p>Az öreg gróf megrázván fejét és Manczinak odanyújtván karját: jőjj leányom, úgymond.
               Manczi bámész szemmel nézvén rá, bement vele a szobába. Az ifjú gróf utánuk vonta
               Veronkát is.</p>
            <p>Rósafi viczispán Potrohosit meglátván, mi történt, úgymond, sógor, mi bajotok?</p>
            <p>Ostobaságok történtek, mondá Potrohosi hevesen s pokolbeli zűrzavar a végük. Ezt a
               leányt minduntalan lábunk alá hozza az ördög szegény Manczinak bosszúságára.</p>
            <p>Mindnyájan bejutván a szobába, Manczi egy almáriomhoz dűlve mérgében reszketett s
               majd elpirulván, majd meg elhalványodván, szemeit a földre sütötte. Csak némelykor
               vetett orozva egy félénk tekintetet az ifjú grófra és ha ennek tekintetével
               összeakadt, szemeit azonnal ismét a földre szegezte. Az ifjú gróf Veronkát tartotta
               kezénél fogva és átható tekinteteket vetett majd Manczira, majd az égre. Veronka sírt
               és arczát a keszkenővel eltakarta. Potrohosi megrúgván legkedvesebb kutyáját, mely
               körülötte ficzánkodott, eredj pokolba, úgymond, ostoba pára! Az öreg gróf az ablakba
               dűlvén, fiának indulatjait vizsgálta, Rósafiék pedig egymásra tekintgettek. Kiki
               érezte, hogy nincs oly rendben minden, a minőben lennie kellene a nélkül, hogy tudta
               volna, mi van a dologban?</p>
            <p>Az ifjú gróf elvégre, a mint Veronkát kezénél fogva tartotta, Manczihoz fordulván:
               Manczi, úgymond szelid szóval, én téged szerettelek, szeretlek még most is, mint
               önmagamat! Mondd meg nekem, mit vétett neked ezen ártatlan leányka, hogy örökre meg
               akartad rontani?</p>
            <p>Veronka itt hangos zokogásra fakadt.</p>
            <p>Ne sírj Veronka, mondá tovább az ifjú gróf, ne sírj édes szép Veronkám! A te
               Laczidnak oltalma el nem hágy.</p>
            <p>A te Laczidnak? mondá böfögő szóval Manczi, skarlát veresre pirulván. A te Laczidnak.
               És te gaz leány! te csábító! még szemem elé mersz - -</p>
            <p>Veronka az ifjú grófhoz szorúlt ijedtében, ez pedig felkiáltván: Ne félj Veronka!
               úgymond, legkisebbet se félj! Az én oltalmam alatt vagy!</p>
            <p>Manczi az ajtóhoz sietett, de az ifjú gróf megfogván kezét: Ne menj el, úgymond,
               Manczi, hanem mondd meg nekem előbb, mit vétett neked ezen ártatlan lélek?</p>
            <p>Manczi kiragadván a gróf kezéből kezét és dühös tekintetet vetvén rá: Hódoljak talán
               neki? kérdezé gúnyos szóval. Ennek a nyomorult alkotmánynak én hódoljak? Mit kivánsz
               tőlem?</p>
            <p>Boldog Isten! mit látok? Ez volna az én szelid Manczim? mondá a gróf érzékeny
               irtózással s édes atyjához repülvén, lerogyott bánatjában előtte és térdeit
               könnyeivel áztatván, nem szólhatott zokogása miatt többet ezen igéknél: Oh atyám,
               mily iszonyúképen megcsalatkoztam.</p>
            <p>Az öreg gróf felemelvén fiát és melléhez szorítván: Édes fiam, úgymond, a birónak
               nyugodt elméjű embernek kell lenni. Térj magadhoz. Manczi talán ártatlan.</p>
            <p>Ártatlan? mondá az ifjú gróf. Nézze, micsoda tekinteteket lökdös a jó Veronkára!
               Atyám! bezárták ezt a szegény ártatlan leánykát. Manczi az atyját, az öreg Hadasit,
               saját leánya ellen huszította fel. Gondold meg jól: az atyát saját gyermeke ellen!
               Felséges Isten! ezt Manczi cselekedhette! - Óh Manczi! érzed-e súlyát a bosszúságnak,
               melylyel az én kedves Veronkámat illetted?</p>
            <p>Az én kedves Veronkámat? Ezen igék Manczit a haragnak legfőbb pontjára ragadták.
               Rettenetes tekintetet vetvén oldalvást Veronkára, egyszerre nekifordult s mérges
               szóval megriasztván: Takarodj, úgymond, szemem elől, te alávaló szemét! takarodj ki
               házamból tüstént!</p>
            <p>Az ifjú gróf felemelvén egy hangos áh szó után karjait, oda ugrott Veronkához, ölbe
               vette, fölemelte és a szobából kivitte. Laczi! Laczi! kiáltának utána mindnyájan
               egyszerre. Laczim, édes Laczim! mondá Manczi rettenetes szívszorulással. De az ifjú
               gróf nem hallván szavukat, Veronkát a kocsiba tette. A lovak ki nem voltak fogva,
               mivel Veronkát Kaczajfalvára akarta küldeni. Felugrott azután a leányhoz a kocsiba
               maga is, s a zokogó szerencsétlent ölébe vevén, Kaczajfalvára! kiáltott a kocsisnak.
               Szinte megcsapta ez a lovakat és a kocsi repülni kezdett, mire Manczi kirohant, hogy
               Lacziját tartóztassa.</p>
            <p>Manczi látván, hogy későn érkezett, visszaomlott a szobába s iszonyú jajgatásra
               fakadván: Óh, örökre elvesztettem szívét, úgymond, örökre oda vagyok! A többiek
               egymásra nézvén, azt kérdezgették, mi adhatott az ifjú grófnak okot arra, hogy
               Veronkát ide hozza? Potrohosi a szomszéd ebédlőben nagy lépésekkel fel s alá sétált,
               és haragjában egész erejéből fütyült. Az öreg gróf megvallotta, hogy az egész esetnek
               csak felét sem érti és hogy legjobbnak itéli, ha fiának paripáján a lovászszal együtt
               haza megy és ott a dolgot bővebben kitanulja. Ezzel búcsút is vett Rósafiéktól,
               megigérvén, hogy őket azonnal tudósítani fogja mindenről, mihelyt valami bizonyost
               kinyomozhat.</p>
            <p>Azalatt az ifjú gróf Veronkával Kaczajfalvára érkezvén, szinte erőltette magát, hogy
               nyugodt elmével legyen és Veronkának egy szobát nyittatott. Nézd, Veronkám, itt neked
               szép lakásod és gyönyörű kilátásod lesz! Ezzel megnyitott egy ablakot s azonnal
               betette ismét, mielőtt azon Veronka kitekinthetett volna. Azután leomlott a szofára,
               s mély szomorúságát el akarván fojtani: Itt mi együtt boldogok leszünk, úgymond. Ott
               mindennek vége van.</p>
            <p>Veronka hasonló szomorúságba merülvén, majd a grófot vizsgálta, majd meg szemeit a
               földre függesztette és gondolkodott. Szádnoki lebegvén fejében, tiszta szívből
               kivánta, hogy Manczival a gróf mennél hamarább kibéküljön. De látta, hogy most az ő
               fejében sokkal iszonyúabb a zavarodás, hogysem az ilyen dolognak csak említését is
               elviselhetné. Hallgatott tehát és magában a reménységet ez iránt hiven táplálgatta,
               míg a gróf a kétségbeesésnek mélysége felett lebegett.</p>
            <p>Az öreg gróf hazaérkezvén, elővette egyenként, legelőször fiát, azután Veronkát, s
               kitudakozta tőlük az egész esetet, melyből látta, hogy Veronkának üldözésére Manczit
               a szerelemféltés bírta. Fiát tehát ezen alkalmatossággal megismerkedtette a
               szerelemnek e tulajdonságával is; de az ifjú gróf azt vitatta, hogy a jó embereknél
               még a szerelemféltésnek is mentnek kell lenni minden igazságtalanságtól. Örömest
               hallotta mindazonáltal mégis édes atyjának és Veronkának ama tanácsát, hogy Manczit
               ártatlanabbnak nézze, mintsem eddig tartotta; a mire szíve is felette nagyon
               hajlott.</p>
            <p>Mennél jobban lecsillapodott az ifjú gróf s mennél beszédesebb lett Manczihoz való
               szeretete, annál vidámabb lett viszont Veronka is. A grófnak Manczival való
               egybekelése volt minden sóhajtásinak legfőbb czélja, olyannyira, hogy a grófnak már
               most Szádnokihoz való szerelmét is megvallotta volna, ha ettől őtet a következendő
               kis hiúság vissza nem tartóztatta volna. Pártját fogta ő tudni illik Manczinak,
               minden kigondolható módokkal azon igyekezvén, hogy a grófnak Manczihoz való
               hajlandóságát újra felgerjeszsze. Magasztalta szépségét, dicsérte nemes
               tulajdonságait, mély tisztelettel szólott szívének természetes jóságáról,
               megvallotta, hogy ő a szerelemféltésnek hasonló esetében a haragot és bosszúállást
               még tovább űzte volna s mindezeket minden erőltetés nélkül oly természetesen
               terjesztette a gróf elébe, hogy maga az öreg gróf nem győzött nagyszívűségén
               elegendőképpen álmélkodni. Fia pedig mind csak nemesszívű barátnéjának nevezte. Azt
               ugyan Veronka magában jól érezte, hogy az ő nagyszívűsége haszonra néz, de azt
               magától mégsem nyerhette meg, hogy ezt nyilván megvallja. Az öreg gróf nemesszívű
               leányának hítta, az ifjú gróf majdhogy nem imádta, a grófné pedig felőle azt
               vallotta, hogy ebben hozzáfogható leányt soha sem látott. Nem lehetett tehát azt
               kivánni tőle, hogy nagyszívűségének igaz okát megvallván, ennek a nemes gondolkozású
               és főnemű háznak magasztalásait elkoczkázza. Hallgatott inkább és békességes tűréssel
               viselte Szádnokitól való távollétét, kinek mindazáltal egy rövid levélben meghagyta,
               hogy hozzávaló szeretetének állandóságáról legkisebbet se kételkedjen.</p>
            <p>Az ifjú gróf azonban a kibékülésre csak egy lépést sem tett és ha erre Veronka
               némelykor késztette, egész felelete csak abból állott, hogy erre ő magának időt akar
               hagyni. Halkan kell ezt a dolgot vinni, kedves Veronkám! azt szokta volt mondani,
               hogy bizonyosan kitanulhassam, ha engemet Manczi igazán szeret-e, vagy sem? Feltette
               ő tudni illik magában, hogy az első lépést a kibékülésre meg nem teszi, hanem
               Manczitól várja. Ezzel én, édes atyám, mondá az öreg grófnak, Manczi szerelmét akarom
               próbakőre tenni, egyszersmind pedig szívét arra bírni, hogy jövendőben a hasonló
               indulatosságtól őrizkedjen.</p>
            <p>Ez Veronkának nagyon sokáig tartott. Manczinak tehát alattomban egy levelet írt,
               melyben tudtára adta, hogy az ifjú gróf szinte oly buzgón szereti, mint azelőtt.
               Eltökélte ő magában, úgymond, hogy a kisasszonyt egészen saját szívének és
               szerelmének vezérlésére hagyja és erősen hiszi, hogy ezek a kisasszonyt az ő szívéhez
               visszavezetik. Ha a kisasszony csak egyszer látná e nemesszívű ifjat, mikép sóhajtja
               annak az órának érkezését, melyben e szókat: édes Laczim! kedves Manczijának ajkairól
               ismét hallhassa, elfelejtkezne minden kétkedésről s megsiettetné ama kivánt
               szempillantást, mely a kisasszonyt e jó és nemes lelkű ifjúval örökre
               megegyesítse.</p>
            <p>Manczi nagyot kiáltott örömében, a mint e levelet elolvasta. Nyakába borult volna
               Veronkának, ha jelen lett volna. Reménységei egyszerre feléledtek és álmodozásait a
               szerelemnek és elragadtatásnak jelenéseivel újra megtöltötték. Azonban képzése
               lassanként lecsillapodván, fontolgatni kezdte a dolgot. A levelet Veronka írta.
               Kellemetlen állapot, úgymond, hogy az ily örvendetes hírt annak a gyűlöletes leánynak
               kell köszönnöm! De azonkívül még titkos szándékokról, tőrökről, kelepczékről is
               kezdett gyanakodni, mivel a levél Veronka kezéből érkezett.</p>
            <p>Majd azután a levelet még egyszer átolvasván, másféle gondolatoknak eresztett
               zabolát. Nincs külömben! mondá végtére. Veronka kénytelen volt nekem e levelet írni.
               Laczi nálam nélkül nem élhet többé. Az a csalárd leány nekem ezt az örömet nem tette
               volna, ha kénytelen nem lett volna vele. A gróf tehát kivánna velem kibékülni, de az
               első lépést nem akarja megtenni. Mosolygott, mikor ezt magában meggondolta, s új
               álmodozásokba merült, melyekben a szegény grófot majdnem tántoríthatatlan
               engesztelhetetlenséggel kínozta. Térdein állott előtte és ő neki csak a hosszas
               esedezések után bocsátott meg. Majd azután arról gondolkodott, mikép lehetne jó
               módját ejteni annak, hogy a gróffal összejöhessen? Melléhez szorította gondolatjában
               ismét, megbocsátott neki, s édes Manczija volt ismét. De büntetést, egy kis büntetést
               csak érdemlett mégis, úgymond, noha ő az, a ki a kibékülésre az első lépést e levél
               által megtette.</p>
            <p>Manczinak könnyei elállottak. Derűlt tekintettel jelent meg régtől fogva ma
               legelőször a társaságban s résztvett nemcsak a beszélgetésekben, hanem még a
               nyájaskodásokban is.</p>
            <p>Azonban, mennél tovább vizsgálta a dolgot, annál bizonyosabbnak lelte, hogy a levél a
               gróftól származott. E gondolat hízelkedett neki és érzéseit csiklandozta. Nem csuda
               tehát, hogy annak életét meghosszabbítani kivánta. Óh, hogy az ember soha sem
               elégszik meg azzal a diadalommal, melyet neki az eset, vagy saját hiúsága szerez!
               Szegény Manczi! Eltökélte ő magában, hogy a visszatérő grófot előbb megbünteti.
               Drágán veszed meg, Laczi! mondá diadalmaskodó szózattal, most egyszer drágán veszed
               meg a békecsókot!</p>
            
         </div>
         <div type="chapter">
            <head>XXI. Ebből a kisasszonyok felette hasznos tanuságot vonhatnak.</head>
            <p>Hogy Manczinak plánumát helyesen elő adhassam, szükséges az olvasót egy külföldi
               emberrel megismerkedtetnem. Manczinak édes anyja, a viczispánné, Bécsben neveltetett.
               Volt ott neki egy szíves barátnéja, Berg Anyicska, egy bécsi tanácsbelinek gyönyörű
               leánya. Ezt az akkori angol követségnek Russel nevű Sekretáriusa megszerette,
               naponként látogatta s végtére el is vette. Russelnek volt Bécsben egy öcscse, kit
               magánál neveltetett, mivel szülőik Londonban elhaltak. Ez azután bátyjával együtt
               hazájába visszatérvén, hadi szolgálatba állott és regementjével együtt Indiába
               jutott, hol a honbeliek a jövevény ánglusokkal szinte hadakoztanak. Egynéhány
               esztendő múlva az öregebbik Russel ismét visszajött Bécsbe, mint angol követ s
               minekutánna Indiában az első lázulások elfojtattak, kapitány öcscse is kijött utána
               szabadsággal, kiváltkép a végből, hogy útjában ama országokat lássa, melyekkel még
               meg nem ismerkedhetett. Bécsből végtére Magyarországba jött s minekutánna egynéhány
               vármegyét megjárt volna, ángyának régi barátnéját, Rósafinét is, felkereste.</p>
            <p>Ezen alkalommal Manczit meglátta s közelebbről megismervén, meg is szerette. A mint
               Bécsbe visszaérkezett, ángyához folyamodott, hogy vegye ki jó móddal Manczinak
               szülőiből, ha leányukhoz való szeretete nem volna-e ellenükre? Mancziból pedig, ha
               nem átallaná-e kezét és szívét egy oly férfiúnak adni, a ki emberséges ember és elég
               gazdag ugyan, de jövevény egyszersmind és valamivel meglettebb amaz ifjaknál, a kik
               Manczi körül forgolódnak. Ángya e fontos dolgot eleven szóval végezni jobbnak
               itélvén, mint levelek által, a kapitánynyal együtt elment Bécsből Rósafiékhoz.
               Manczinak szülői e házasságot nem ellenezték, ha a leánynak szívét a kapitány arra
               bírhatja, hogy idegen embernek kezet adjon. Eleinte tehát az okos férfiú csak azon
               igyekezett, hogy a kisasszonynak barátságát megnyerhesse. Ez meglévén, haza
               kisértette ángyát s azonnal Londonba írt egynéhány jóakaróinak, hogy szerezzenek neki
               valamelyik angol regementnél óbester hivatalt. Volt eladó egynéhány s az egyiket
               közülök meg is vette.</p>
            <p>Azalatt, míg ezek történtek, gróf Kaczajfalvi Lászlóval Manczi megismerkedett s a
               mint az olvasó már tudja, szerelmes szövetséget is kötött. Az óbester szinte akkor
               érkezett Rósafiékhoz harmadszor, mikor Manczi a gróffal legnagyobb haragban volt. A
               mim van, édes kisasszonykám, mondá ő érzékeny nyiltszívűséggel, azt mind oda ajánlom.
               Ha több volna, szívesen feláldoznám a kisasszonynak azt is. Egyenes szívből áll
               mindenem, igaz szeretetből, annyi gazdagságból, hogy velem együtt tisztességesen
               elélhessen belőle, de kivált mindennemű kímélésből, mely életem fogytáig tartand,
               mivel jót átlátom és mélyen tisztelem én amaz áldozatot, melyet nekem az által tesz,
               hogy kezét negyven esztendős férfiúnak adja.</p>
            <p>Manczi talán adott volna Russelnak egy kis reménységet, ha azt, hogy ez által a
               grófot megbosszantja, gyaníthatta volna. De a gróf a szomszéd faluban úgy élt, mintha
               Manczi a világon sem lett volna. Russelnek tehát akkor egyenesen azt felelte, hogy
               kezére ne tartson számot. Most ellenben, mikor a grófot ismét lábainál feküdni és
               kegyelemért esedezni vélte, Russelt, mint bosszúállásának eszközét csalogatni kezdte.
               Barátságosabban beszélgetett vele, örömest hallgatta amaz indiai ütközeteknek
               rajzolását, melyekben jelen volt, az indiai szokásokról különféle kérdésekkel
               ostromolta, karján a kertben örömest sétálgatott, s végtére oly érthetetlenűl, a mint
               csak lehetett, arra a gondolatra vezette, hogy nem volna rossz az öreg Kaczajfalvi
               grófot vadászatnak okáért meglátogatni.</p>
            <p>Ez megtörtént. Az ifjú grófnak Russel nagyon megtetszett, Russel pedig este
               Rósafiékhoz visszaérkezvén, nem győzte Manczinak az ifjú grófot elegendőképen
               dicsérni. E vadászatnak természetes következése az volt, hogy Rósafi viczispán is
               mulatságot adott viszont az öreg és ifjú Kaczajfalvi grófoknak. Elküldette tehát
               hozzájuk másnap egyik íródeákját és ebédre hivatta őket. Manczi alig győzte a
               követnek visszaérkezését várni és estefelé jó messze elejébe ment. Eljönnek-e?
               kérdezé tőle, mihelyt vele szólhatott s megértvén feleletéből, hogy tiszteletére
               lesznek, szinte megtüzesedett örömében.</p>
            <p>Azon este Manczi szüntelen az öltözetek között habzott, el nem tudván magában
               tökélleni, hogy másnap czifra ruhát vegyen-e magára, vagy csak olyan természetest, a
               minőt az ifjú gróf szeretett? Egész éjszaka nem tudott e miatt aludni és csak
               hajnalkor szenderedett el egy keveset. Másnap reggel még súlyosabb lett állapota.
               Haját legelőször fodrokra égette, felviszálta, s mivel a grófnak kedvéért már azelőtt
               nagyra nevelte volt, befonta; azután pedig ismét kifésülte, kiegyengette és vállain
               szabadon lebegtette, székein rendre függtek a selyemruhák s végtére mégis a
               legközönségesebb öltözetet választotta. Sok pántlikahurkot tűzött azonban e ruhára;
               haja közé füzér gyöngyöket font és kalapjára sokféle tollakat és bokrétákat tett.
               Lássa! úgymond, hogy egészen elfelejtettem ő kigyelmét! s még egy ragyogó
               kőrózsácskát dugott a hajába. A tükör előtt azután különféle arczvonásokat
               próbálgatott, melyek hidegvérűségét vagy még megvetését is jelentsék és nagyon örült,
               hogy ezen indulatokat arczán oly érezhetőképen lerajzolják. Mikor lovakat hallott a
               ház felé jönni, oly piros lett, mint a rózsa és reszketett. Amazok közelebb érkezvén,
               felugrott a székről és a tükörtől az ablakhoz, az ablaktól ismét a tükörhöz
               szaladozott. A ruhákat az egyik székről a másikra hányta; a szobában idestova
               futkosott és mikor ismét lovakat hallott az ablak előtt menni, a tollakat hirtelen
               mind lerántotta fejéről és az asztal alá szórta.</p>
            <p>Utazók voltak, kik a ház előtt ellovagoltak. A tollakat tehát ismét felszedte, hogy
               előbbeni helyeikre visszatűzze. Azonban mintha mély gondolkodásában elfelejtette
               volna magát, nemcsak a tollakat vissza nem tűzte, hanem még a gyöngyöket és a
               kőrózsát is kiszedegette hajából, mely már most vállain minden ékesség nélkül
               természetesen lebegett. Azon szempillantásban megpillantotta az öreg grófot
               paripájáról leszállani s visszaugrott az ablaktól a szoba közepére. Melle majd
               megszorult, majd felemelkedett. Majd azután az ajtóhoz szaladt és bezárta; onnan
               pedig visszasietett a tükörhöz, hol ruhájáról a pántlikákat mind leszaggatta és a
               földre hányta. Ez meglévén, hallgatózott, de semmit sem hallhatott.</p>
            <p>Lemenjen-e, vagy sem? el nem tudta magában tökélleni. Tízszer is felnyitotta
               egymásután az ajtót és csendesen ismét betette. Ebéd előtt nehezen ment volna le, ha
               egy inas által le nem hivatták volna. Érezte, hogy arcza ég, mikor a lépcsőkön
               leandalgott. Reszketve fogta meg az alsó szobának ajtókilincsét, s a mint azt azon
               szempillantásban a szobaleány, a ki a kávét bevitte volt, belülről találta megnyitni,
               úgy megijedt, hogy majd hanyatt roskadt.</p>
            <p>Belépvén, mély térdhajlást csinált, a nélkül, hogy szemeit fel merte volna vetni. Az
               én jó Manczim! mondá az öreg gróf. Manczi ráemelte szemeit, de az ifjú grófot
               mellette meg nem pillanthatta. Leült azután és szüntelen az ajtóra nézegetett. Kávét
               töltött a findzsákba és mindenik findzsánál elöntötte, mivel az ajtóra kacsingatott.
               Még ujjait is megégette, mivel az ajtón volt a szeme. Az ifjú grófot azonban nem
               láthatta bejönni, mivel otthon maradt.</p>
            <p>Hadasi Kaczajfalvára érkezvén, hogy leányát meglátogassa, aznap, hogy az ifjú grófnak
               Rósafiékhoz kellett volna menni, reggel megbetegedett. Az ifjú gróf tehát otthon
               maradt, hogy Veronkát vigasztalja, ki édes atyját a haláltól szörnyen féltette.</p>
            <p>Szegény Manczi! E hírre ő szobájába felrepült, a szófára ledőlt, zokogott és Veronkát
               a pokol mélyére átkozta. Veronka, úgymond és mind csak Veronka! Egy negyedórányi
               szörnyű tusakodása után pedig, várjatok! mondá, nem maradok adóstok. Ezzel lement. Az
               öreg gróf megszólította, de ő csak röviden felelvén, az óbesterhez fordult. Szemei
               csak Russel orczáján legeltek, fülei csak Russelt hallgatták. Ha némelykor az öreg
               gróffal beszédbe eredt, csak azért történt, hogy Russelt dicsérje. Oh az óbester egy
               nemes szívű és felette derék ember! mondá Laczi atyjának egynéhányszor. Ha ismerné
               gróf uram! mily természetes s egyszersmind mily finom nevelésű férfi ő! Hozzá
               hasonlót nem ismerek. Tökéletes mindenben, a mit a világ a férfiaktól kivánni
               szokott! A sétálásnál úgy csüngött ő Russel karján, mintha hozzá volna kötve, s mikor
               az öreg gróf elbúcsúzott, akkor őt Manczi bizonyossá tette a felől, hogy magát
               mindaddig szerencsésnek tartja, míg Russel édes atyjának házánál marad.</p>
            <p>E diadallal felment Manczi a szobájába, hogy ott magát kinevesse; de a nevetés
               helyett, melyre magát hasztalan erőltette, sűrű könnyhullajtásokra fakadt. Az öreg
               gróf míg Rósafíéknál volt, egynéhányszor megrázogatta fejét. Manczinak igyekezete,
               melylyel magát az óbesternek kellette, oly buzgó volt, hogy azt az öreg gróf igaznak
               vélte. Hazalovagolván, majdnem hálát adott az egeknek, hogy fiának és Manczinak
               szerelmes szövetsége félbeszakadt. Állhatatlan szívű és könnyen gondolkodó leánynak
               lelte ő Manczit, mert csak egyszer kérdezte tőle, mit csinál Laczi? és még akkor is
               azonnal Russelhez fordult, a nélkül, hogy a feleletet megvárta volna. Ha mindjárt
               csak tetetés volna is! mondotta magában az öreg gróf s megrázta fejét.</p>
            <p>Haza érkezvén, az ifjú grófnak első heves kérdése az volt: Mit csinál Manczi?
               emlékezik-e még rólam? szeret-e? - Az öreg gróf elbeszélte fiának, a mit Manczitól
               látott és hallott és fia lesütvén fejét, egészen elnémult. Én azt tartom, mondá
               végtére az atyja, hogy Manczi tégedet sohasem szeretett. Én is azt tartom, felelé az
               ifjú és mosolyogni akart, de szeméből a könnyek erővel kiütöttek. Erre édes atyjának
               nyakába borulván, arczához nyomta könnyes arczát és a szobából kiment.</p>
            <p>Veronka utána sietvén, érzékeny buzgósággal kérte, hogy legyen nyugodt elmével. Hidd
               el nekem Laczi, Manczi tégedet még szeret.</p>
            <p>Engemet? kedves Veronkám! Engemet Manczi szeret?</p>
            <p>Veronka alkalmasint kitalálta Manczi plánumát.</p>
            <p>Nem! édes Veronkám, mondá erre az ifjú gróf. Inkább akarom én, hogy Manczi engemet
               többé ne szeressen, mintsem hogy megcsaljon. Azt mondod te, hogy ő engemet
               bosszantani és szerelemféltésre akar birni. Oh édes Veronkám! mily boldogtalan volnék
               én, ha az ő szíve ily csalárdságokra vetemedni képes volna. Hagyj magamat egy
               kevésig, Veronkám! Eredj az atyámhoz.</p>
            <p>Kimondhatatlan nyughatatlansággal és tusakodással járkált fel s alá az érzékeny ifjú,
               meg nem tudván magát határozni, hogy édes atyjának higyjen-e vagy Veronkának? Másnap
               kora reggel, mikor még az egész ház nyugodott, lóra ült és Manczihoz nyargalt.
               Potrohosi hangos örömkiáltással fogadta: Isten hozott, édes Laczim! Isten hozott
               hozzánk!</p>
            <p>Manczi elvetvén magáról a paplant, kiugrott az ágyból és az ablakhoz szaladt. Füle
               meg nem csalta. Laczi volt, a kinek szavát hallotta. Vizsgálódva tekintett le az
               ablaknak majd egyik, majd másik üvegtábláján, de Laczit nem láthatta, mert Potrohosi
               előtte állott és vastag derekával az ifjút egészen eltakarta. Csak egyik karja tünt
               egyszer szemébe és szíve azonnal dobogni kezdett. Felöltözött hamar, a nélkül, hogy
               tudta volna mit csinál. Aztán kirepült a szobából és a lépcsőkön le akart menni
               Laczinak karjai közé; de a harmadik lépcsőn észrevette, hogy melltakaróját a szobában
               felejtette. Visszasietett tehát, bezárta az ajtót és jobban felöltözött.</p>
            <p>Az öltözködés alatt szinte észrevétlenül tértek vissza emlékezetébe a tegnapi napnak,
               Laczi elmaradásának és Veronkának képei s azonnal érezte azt is, hogy szerelmét a
               bosszúállás után való esdeklés fojtogatni kezdi. Egészen felöltözködvén, le akart
               menni. Maga sem tudta még, mikép viselje magát? Szinte be akart lépni a szobába, a
               hol Laczit beszélgetni hallotta, a mint a kertnek nyilt ajtaján megpillantotta
               Russelt, a legszélesebb fasorok között sétálgatni. Hozzá szaladt tehát a kertbe,
               karjába kapaszkodott és szörnyű szívdobogással fel s alá kezdett vele járni.</p>
            <p>Az ifjú grófnak első kérdésére, hol volna Manczi? azt felelte Potrohosi, hogy még
               minden bizonnyal az ágyban. Minekutána Rósafiékat megköszöntötte, megújította
               kérdését; Potrohosi pedig kiintette a szobából és felvezette magával a lépcsőkön
               azzal a reménységgel, hogy húgát az ágyban találja. Ott nem lelvén, az ágyra tette
               kezét, mely még meleg volt. Gyere ide Laczi! úgymond és tapasztald, hogy nemrég
               kellett neki felkelnie. Laczi az ágyra tette kezét s gondolatokba merülvén, vissza
               sem vonta egy ideig. Mi a tatárt csinálsz? kérdezé tőle végtére Potrohosi.</p>
            <p>Az ágyat nézem, hogy meleg-e még? felelé a gróf bizalmas szózattal.</p>
            <p>Potrohosi elkaczagván magát, jöszte velem, úgymond, keressük fel.</p>
            <p>A lépcsőkön lemenvén, megpillantotta Manczit a gróf, a kertben és Russel karján.
               Amott van, úgymond, ujjal mutatván a kertbe és elhalványodván: Russellel sétál a
               kertben.</p>
            <p>Manczi maga mögött beszédet hallván, erőltetett kaczagással nevetett valamin, a mit
               neki Russel mondott és ennek karjához még jobban odakulcsolta magát. A mint
               megfordultak, meglátták Potrohosit, ki a grófot hurczolta inkább feléjök, hogysem
               vezette.</p>
            <p>Manczi! kiáltá Potrohosi, Laczi van itt. Manczi el nem pirulhatott, mert a nélkül is
               olyan volt már az orczája, mint a tűz, mióta a grófnak szavát maga mögött
               meghallotta. Örömest sietett volna bátyja elébe, de Russel karján kellett maradnia,
               mivel reszketett. Így az ő sétálása hasonló lett a félénk tapogáshoz. Azalatt a gróf
               és Potrohosi a kertnek harántlépcsőin lejutottak és Manczihoz elérkeztek.</p>
            <p>Mint van a gróf? kérdezé Manczi felette nagy háborodással s a nélkül, hogy a
               feleletet megvárta volna, azonnal Potrohositól kérdezett valami kicsinységet. A gróf
               elkomorodott és nem ok nélkül; mert a mint a házhoz érkezett, ő is felnézett Manczi
               ablakára és csak egyik karját pillantotta meg, mivel arczát szemei elől Potrohosi
               eltakarta. Azt gondolta tehát, mikor Potrohosival felment, hogy szobájában leli. De
               Manczi a helyett, hogy a grófot megvárta volna, lement Russelhez a kertbe, noha
               tudta, hogy a gróf már a háznál van. Nem kellett tehát a grófnak több ennél, hogy
               édes atyjának mondását igaznak találja.</p>
            <p>Russelt szereti! így szólott magában és az egész dologról semmi egyéb gondolat nem
               tünt eszébe. Így állottak egy ideig egymásnak átellenében e szerelmesek, a nélkül,
               hogy egymáshoz csak egy szót szólottak volna, még őket Potrohosinak hangos kaczagása
               álmukból fel nem verte. Erre bementek. A gróf fontos dolgokról beszélgetett Russellel
               és az öreg viczispánnal; Potrohosi pedig azonban Manczit hidegsége miatt jól
               megleczkézte.</p>
            <p>Legyen bátyám uram nyugodt elmével, mondá Manczi, fogadom, hogy az egész dolognak jó
               vége lesz.</p>
            <p>Lányka! az ifjú gróf olyan legény, a kit orránál fogva hurczolni nem lehet. Ne rontsd
               el nála dolgodat; hanem azon igyekezz inkább, hogy homloka felderüljön.</p>
            <p>Hagyjon nekem békét bátyám uram. Fogadom, hogy meg fog velem elégedni.</p>
            <p>Ezzel Russelhez és a grófhoz fordult. Amarra édes mosolygással nézett; mikor pedig a
               grófra tekintett, szemének e kis fordulásával édes mosolygásának legalább fele
               elenyészett. A gróf komor volt ugyan, de egyszersmind oly nyugodt szívű is, hogy
               arczán a belső háborodásnak legkisebb jelét sem lehetett látni. E hidegvérűsége
               Manczit nagyon bosszantotta. A beszéd között kezét Russel kezére tette és a grófnak
               mégsem változott meg színe, sem tekintete. Sőt Russelt szinte oly érzékenyen látszott
               ő szeretni, mint Manczit, kit a figyelmetességben, melylyel az óbesternek beszédeit
               hallgatta, még messze túl is haladott.</p>
            <p>Manczi elvégre egypár szót ejtett, melyekből a gróf könnyen észrevehette, hogy a
               kertbe megy. Odavárta ő maga után a grófot és reménységében meg nem csalatkozott.
               Manczi azonnal azt kérdezte tőle, miért nem jött el tegnap ebédre az öreg gróffal? A
               gróf pedig minden tartózkodás nélkül azt felelte, hogy neki otthon kellett maradni a
               végből, hogy Veronkát vigasztalja.</p>
            <p>Veronka kedvéért tehát? mondá erre Manczi s meggörbítvén ajkait, sétálni kezdett.
               Mikép tetszik a grófnak az óbester?</p>
            <p>Én őt úgy szeretem, felelé a gróf, mint az édes atyámat. Higyje el nekem a
               kisasszony, hogy megtanulván az embereket ismerni, igen keveset találtam köztük,
               kiket örökre magamhoz kapcsolni kivánnék; de e kevesek közé tartozik Russel is.</p>
            <p>És Russelen kívül kicsoda még? kérdezé Manczi.</p>
            <p>Az atyám, Veronka, anyám, Mályvási, az én öreg Istókom és - itt egy csepp könnyecske
               gördült ki komor szeméből - de most már ennek vége van.</p>
            <p>Manczi elhallgatott és reszketni kezdett. Egynéhány szempillantás után ismét
               megszólítván a grófot s azt gondolja talán a gróf, úgymond, hogy Veronka a grófot
               valóban szereti?</p>
            <p>A gróf mellére tévén kezét: Hidd el nekem Manczi, úgymond, hogy Veronka engem szeret,
               mert én is viszont őt szívemből szeretem. Oh! ha te tudnád, mily jó lányka ő s mily
               tüzesen védelmez tégedet!</p>
            <p>Engemet? Hm! az ő védelmezésére nekem semmi szükségem sincsen, mondá Manczi hetykén.
               És ki ellen védelmez ő engemet? A gróf ellen talán csak nem? Ezzel a fáradsággal
               magát megkímélheti. Az olyan emberektől én semmit sem kivánok, a kiknél nekem Veronka
               védelmezésére van szükségem.</p>
            <p>Manczi! mondá erre a gróf intő szóval.</p>
            <p>Manczi a beszédet félbeszakítván, Russelre fordította. Én őt szívből kedvelem,
               úgymond és ő engemet minden bizonynyal hiven szeret. A gróf erre nyughatatlanságot
               mutatott, Manczi pedig diadalmaskodott. Ő engemet, úgymond, szülőimtől megkért.</p>
            <p>És te Manczi? kérdezé a gróf szomorúan; mit mondasz hozzá?</p>
            <p>Most már kezemben vagy! gondolá magában Manczi. Russel nagyon nemes szívű férfiú,
               mondá a Grófnak kérdésére.</p>
            <p>Az ő minden bizonynyal! felelé a gróf, Manczitól egy keveset félre fordulván.</p>
            <p>Én szerencsés asszony lennék, ha hozzá mennék, őnála legalább Veronkának
               közbenjárására semmi szükségem sem volna.</p>
            <p>Minden bizonynyal nem! mondá a gróf az égre emelvén szemeit, és a kisasszony
               kiváltkép azért lenne általa szerencsés asszony, mert, a mint látom, szereti. Ezt
               mondván, a kertnek ajtaja felé fordult és Manczitól elsietett.</p>
            <p>Laczi! mondá erre Manczi, de hirtelen ijedése miatt oly halk szóval, hogy a gróf nem
               hallhatta, ki gyors lépésekkel a kastélyba visszament. Egymást érő könnyek görgettek
               le arczán és zokogását még Manczi is meghallotta. Utána sietvén és karjait utána
               terjesztvén, Laczim! úgymond, kedves Laczim! A gróf megfordulván, megcsókolta tüzesen
               kezét és szelid s egyszersmind indulatos szavakkal imígy szólott hozzá: Hagyj fel,
               édes Manczim, az én szerelmemmel! Sokkal jobb Russel énnálamnál. Az én feleségem
               Hadasi Veronka legyen.</p>
            <p>Manczi elmerevedett. Veronka? kérdezé fulékonyan szólva, Veronka a te feleséged?
               Eredj tehát hitszegő! a hová indultál.</p>
            <p>A gróf elment; Manczi pedig még egy darabig a kertben maradt, hol kezeit kulcsolgatta
               és zokogott. Végre egy inast akart a grófhoz küldeni, hogy jöjjön hozzá mégegyszer a
               kertbe; de a büszkeség és harag ismét elcsábította e gondolattól, úgy hogy el nem
               tudta magában tökélleni, mitévő legyen? Tízszer is rálehelt keszkenőjére, hogy
               szemeit vele megszárítsa és szinte annyiszor újra megindult szeméből a
               könnyhullajtás. Ily kisírt szemmel be nem mehetett, sőt még inassal sem szólhatott,
               hacsak az egész dolgot el nem akarta árulni. E mellett pedig kimondhatatlan
               szorongatásokat érzett a miatt, hogy a gróf haza ne menjen.</p>
            <p>Azalatt a gróf bement a szobába. Szemei nedvesek voltak. Rátekintettek mindnyájan és
               elhallgattak. Potrohosi mosolygott és suttogva azt mondta vagy kétszer magában: óh
               asszonyok! mennyire viszitek még rajtunk való hatalmatokat!</p>
            <p>A gróf odasompolygott Russel mellé s alkalmat várván arra, hogy vele magányosan
               szólhasson: Óbester uram, úgymond, az úr Manczit szereti, úgy-e?</p>
            <p>Russel nagy szemeket vetvén reá: Igenis, úgymond, kedves gróf uram! én Manczi
               kisasszonyt tiszta szívemből szeretem.</p>
            <p>Az úr őt már meg is kérte?</p>
            <p>Szülőitől jó ideje már, hogy megkértem.</p>
            <p>Édes óbester uram! tegye Manczit boldoggá, kérem és legyen vele szerencsés maga is.
               Ezt mondván, sírva fakadt és Russelt megölelte.</p>
            <p>Russel rábámulván: Én tegyem, úgymond, Manczit boldoggá? Mi jut, kérem, eszébe a
               grófnak? Hisz én azt hallottam, hogy Manczi el van már igérve. De mikép jön a gróf
               vajjon e gondolatra?</p>
            <p>Csak imént mondta nekem maga Manczi, hogy az úrnak karjai között szerencsés asszony
               leend.</p>
            <p>Ezt a grófnak Manczi mondotta volna? Laczi! te minden emberhez nyilt szívű vagy! Én
               legyek-e a világon egyedül, a kivel csalárdul bánhatnál? S Manczi mondotta volna ezt
               a grófnak? Hisz én azt gondoltam, hogy a gróf maga veszi el!</p>
            <p>Én? Kedves óbester uram! Én Hadasi Veronkát veszem el. A mit én elébb mondottam, azt
               nekem, higyje meg az úr, maga Manczi vallotta meg imént. Édes Russelem! kérlek, tedd
               Manczit boldoggá.</p>
            <p>Russel megölelte az ifjút és kirepült a kertbe. Manczi még fel s alá sétálgatott,
               minekutána éppen annyira hozta volna szívének nyugodalmát, hogy egy-két szempillantás
               múlva bemehetett volna. Russel hozzá sietvén: Óh kedves Manczim! úgy mond, ajkaihoz
               nyomván a kisasszonynak kezét és megcsókolván, óh drága kisasszonykám! bocsásson meg,
               hogy kimondhatatlan örömömet el nem titkolhatom. Szinte egy tudósítás, melyet a
               grófnak ajkairól vettem, oly boldog emberré tett engemet, hogy meg nem cserélnék
               széles e világon senkivel. A kisasszony azt reméli, hogy az én karjaim között
               szerencsés asszony leend? A mi szent találtatik az égben és a földön, arra igérem,
               hogy egyetlenegy igyekezetem lesz, míg élek, a kisasszonynak minden legkisebb
               kivánságait teljesíteni. Csak a kisasszonynak boldogsága legyen az enyém egyedül.</p>
            <p>Manczi e beszéd alatt úgy elhalványodott, mint a holttest. Szólani akart, de
               egyáltalában csak egy szót sem ejthetett. Térdei nem győzvén testét viselni, remegni
               kezdettek. Russel ezt észre nem vévén, nagy örömmel vezette be a kastélyba. Manczi
               magánkívül volt, úgy hogy Russelnek egyéb szavait nem hallotta, vagy legalább nem
               értette és a körülötte levő tárgyakat meg nem ismerte.</p>
            <p>Viczispán uram! mondá Russel Manczi atyjának könnybeborult szemmel, ide vezetem az
               úrhoz Manczi kisasszonyt. Csak imént tett engemet bizonyossá a felől, hogy ő általa
               boldog férfiú leendek. Áldjon meg bennünket, kedves atyám!</p>
            <p>Kiki rámeresztette álmélkodó szemeit. Potrohosi majd a grófra tekintett, ki az
               ablakban állott és oly halvány volt, mint a fal, majd meg Manczira, ki Russel karján
               csüggvén és háborodott szemeit a földre szegezvén, magán kívül látszott lenni. A
               gróf, a mint Potrohosi még egyszer rátekintett, kezet nyújtott neki, a szobából
               sebesen kiment, lóra ült és haza nyargalt.</p>
            <p>A gróf haza nyargal, kiáltja egyszerre Potrohosi; mire Manczi az egész jelenést egy
               iszonyú kiáltással végezvén, Russel karjára leroskadt és az ágyba vitetett. Itt ő
               szegényke, mintha semmivé tiporták volna, meredt szemmel nézte a szobának boltozatát,
               a nélkül, hogy tudta volna, mit akarjon? Bátyjának ezer kérdéseire, mi történt vele,
               hogy erre vetemedett? csak egy szót sem felelt. Egyetlen egy kérése az volt, hogy
               magára hagyják. Potrohosi elvégre e kérésének engedvén: Akaratos lélek! úgymond. Csak
               úgy van, mikor a gyermekek engedelmeskedni nem akarnak.</p>
            
         </div>
         <div type="chapter">
            <head>XXII. Ezt egy okos kisasszonytól nem vártuk volna.</head>
            <p>A grófnak állapota szinte oly rettenetes volt, mint Manczié. Hazaérkezvén, egyenesen
               az atyja szobájába szaladt, ki Veronkával sétálni volt. Innen azután a kertbe ment,
               hol nagy lépésekkel fel s alá járkált, s egész veszteségét átfontolván, érzékenyen
               epekedett. Mellén keresztül voltak fonva karjai, feje lecsüggött és szemeiből könnyek
               gördültek. Manczi! mondá egynehányszor, meg-megállván, vajjon mit vétettem én neked?
               Semmit sem tartott ő tudni illik bizonyosabbnak annál, hogy Manczi Russelt szereti.
               Vizsgálni kezdte tehát magában, miért szereti Manczi Russelt jobban, mint őt? és az
               óbesterben sok szép tulajdonságot talált, melyek nélkül ő még szűkölködött. Csak azt
               érezte tehát, hogy ő szerencsétlen, a nélkül, hogy benne Manczi vagy Russel ellen
               legkisebb gyűlölség támadt volna. Sőt még a levegőben kastélyokat is épített, ébren
               álmodozván a jövendőségről, melyben ő Manczi szerelmét ismét megérdemelvén, szívéért
               a nemes lelkű óbesterrel szép erkölcsök és buzgó szeretet által versengeni fog. Ezen
               álmodozásokat ő oly édeseknek lelte, hogy az öreg grófnak szavát hallván, a kertnek
               hátulsó ajtaján a mezőre kiosont, csakhogy azokat félbeszakítás nélkül folytathassa.
               Mindhiába! mondá végtére; én őt örökre elvesztettem! s ezt mondván, észrevette, hogy
               a nedves fűben egy bokor mellett ül és az estének mély homályától már körülvétetik.
               Alig tudott haza akadni.</p>
            <p>Atyjához szaladván, mellére bocsátotta fejét és átölelvén mind a két karjával, oda
               van, úgymond, minden örömöm! Manczi Russelhez megy férjhez.</p>
            <p>Russelhez? Laczi! ez lehetetlen.</p>
            <p>Óh édes atyám! mikor leszek én boldog? Édes Veronkám! én szerencsétlen vagyok,
               felette szerencsétlen! Manczi azt nekem maga mondotta.</p>
            <p>Maga mondotta? kérdezé az öreg gróf mély álmélkodással. Ha téged így megcsalhatott,
               képes ő mindennemű gonoszra.</p>
            <p>Megcsalhatott? Hiszen mondom neked, hogy ő ezt nekem maga megvallotta. Erre az ifjú
               gróf az egész esetet felette indulatos panaszkodással elmondotta.</p>
            <p>Szerelemféltés! csupádon csupa szerelemféltés, mondá Veronka. Nyugodj meg, Laczi!
               Manczi téged szeret. Rossz ember! mily szörnyen megijesztetted Veronkádat!</p>
            <p>Veronkának vélekedését helybenhagyta mind az öreg gróf, mind a grófné.</p>
            <p>De mikor nektek mondom, kezdé ismét az ifjú gróf, hogy nekem maga Manczi világosan
               megvallotta, hogy Russel karjai között szerencsés asszony lesz.</p>
            <p>De mind haszontalan volt ellenkezése s minekutána vélekedésétől mindnyájan
               elállottak, no majd meglássuk, úgymond mosolyogva. Kivánom, hogy meg ne
               csalatkozzatok, jóllehet meg nem foghatom, mi végből csalna meg Manczi engemet? Ezen
               igéknél mély gondolatokból merülvén, de meg kell-e, úgymond, annak lenni, hogy Manczi
               engemet megcsaljon? és hogy e szívből, mely őt oly híven, oly igazán szereti, csúfot
               űzzön?</p>
            <p>Veronka azt vitatta, hogy az ilyen csalárdságot könnyen meg lehet bocsátani.</p>
            <p>Ah, édes atyám! mondá azután az ifjú gróf, mily nagyon fáj az énnekem, hogy Manczi
               kénytelen engemet megcsalni. És ha én most őt elvesztem, hol találok én olyan embert,
               a ki engemet nevelésének, melylyel ismerős nem vagyok és erkölcseinek, melyeket meg
               nem foghatok, kegyetlenül fel ne áldozzon? Ki tudja, édes atyám! ha te e szívet
               inségre nem nevelted-e? Mert azon, hogy Manczi kénytelen engemet megcsalni, én
               kimondhatatlanul epekedek. E szóknál könnyek nyomultak ki szomorú szemeiből. Kiment
               azután s egynéhány szempillantás múlva ismét visszatért komor tekintettel. Megvárom a
               végét, úgymond féltörött szózattal. Russel nagyon nemes szívű férfiú! Azután
               megölelte Veronkát s érzékeny tekintettel nézvén szeme közé: Nemde Veronka! úgymond,
               te engemet meg nem csalnál, ha szeretnél?</p>
            <p>Manczi azalatt magában egész éjszaka tusakodott. Majd az óbesternek akarta oda
               nyújtani kezét, hogy Laczin bosszút álljon, majd meg Kaczajfalvára akart repülni,
               hogy a megbántott ifjúnak lábaihoz boruljon. Mint a hajót a habok, úgy hányták ide s
               tova szívét az állhatatlan gondolatok, Russel előtt szégyenlett megjelenni. Mert mit
               is mondhatott volna ő ennek a férfiúnak, a ki tőle határtalan tiszteletet érdemlett?
               Elpirult, valahányszor erről csak gondolkodott is. Azt mondja-e neki, hogy Laczival
               csak tréfált, mikor neki azt mondotta, hogy Russel karjai között szerencsés asszony
               lesz? vagy azt, hogy Laczit Russelnek szerelmével csak bosszantani és
               szerelemféltésre akarta gerjeszteni? Ah, mit mondjak én ennek a nemes szívű
               férfiúnak, kiáltott fel végtére s azonnal utána vetette szívének legmélyebb
               rejtekében: vajha Indiának közepén volna inkább nemes szívével együtt.</p>
            <p>Másnap tudakozódtak egészségéről és ő azt felelte, hogy ma még meg nem jelenhet.
               Átlátván azután, hogy e dolognak sebes véget kell vetni, az ifjú grófnak ilyen
               levelet írt:</p>
            <p>Ha Manczit valaha igazán szerette a gróf és ha szívében megvannak még e Manczihoz
               amaz érzelmek, melyekről a gróf több ízben azt vallotta, hogy örökké fennmaradnak! -
               óh Laczim! Russel abban a boldogtalan vélekedésben van, hogy én őt szeretem. Ebből a
               tévelygésből, melyre őt te vezetted, ki nem lehet őt egyébkép vonni, hanemha te neki
               világosan megmondod, hogy engemet szeretsz. Ezt én szeretetedtől remélem, jó
               szívedtől pedig még meg is várom. Szeretlek viszont tégedet én is! Ismerd meg nagy
               érdemét amaz áldozatnak, melyet neked e vallomástétellel egy leányzó tesz és jőjj el
               még ma. Még bizonyosan elvárlak, vagyok örökké a te Rósafi Manczid.</p>
            <p>Az ifjú gróf e levelet vévén, lekiáltott az ablakon egy inasnak, hogy nyergeltessen.
               Azalatt ő a szobában fel és alá sétált s a levélnek szavait egyenként fontolgatta.
               Elment azután a levéllel az atyjához. Jól mondtad, édes atyám! úgymond, hogy Manczi
               engemet tegnapelőtt megcsalt. Ihol a levele, olvasd el. Az öreg gróf átfontolván az
               írást, azt kérdezte fiától, mit akar e levélre cselekedni?</p>
            <p>Én a levelet nem értem, felelé az ifjú gróf; talán ismét új csalárdság van benne. Azt
               a vallomástételt, hogy ő engemet szeret, áldozatnak nevezi, melyet ő nekem tesz. Édes
               atyám! én Manczit szeretem és nagyobb gyönyörűségem nincsen, mintsem ha én neki és az
               egész világnak azt mondhatom, hogy őt szeretem.</p>
            <p>Eredj tehát oda, mondd meg ezt neki s mondd meg Russelnek is, hogy Manczit szereted
               és hogy Manczi viszont téged is szeret.</p>
            <p>Úgy de tegnap én neki azt mondottam, hogy Veronkát veszem el. Így hát Russel engemet
               is csalárd embernek tartana. Atyám! nekem valami jut eszembe. Kivánnám, hogy Manczit
               ne szeressem! mondá egyszerre, félbeszakasztván előbbeni szavait és hogy Manczi
               Russelt szeresse!</p>
            <p>De mi jutott tehát eszedbe?</p>
            <p>Atyám! én Manczit kimondhatatlanul szeretem. A mult éjszaka és tegnap
               szerencsétlenebb ember nálamnál széles e világon nem volt. De mégis, ha engemet
               Manczi viszont nem szeretne, inkább gróf Bujafival élnék, mintsem az ő karjai között.
               Mikép tudhatnám én azt meg bizonyosan, hogy ő engemet szeret-e vagy sem? Ő ugyan
               nekem azt írja, hogy szeret; de vajjon igaz-e? vajjon nem új hazugság-e, a mit ír?
               Ezt én tehát próbakőre akarnám tenni. Russel őtet szereti, Russel már szülőitől meg
               is kérte és Russel nemes szívű férfiú. Ha Manczi engemet szeret, lehetetlen, hogy ő
               ezt Russelnek meg ne vallja, bátor oda nem megyek is.</p>
            <p>Hátha Russelnek oda adná kezét?</p>
            <p>De lám-e mondom, hogy ha engemet szeret.</p>
            <p>Ezt én hallom; de ha csakugyan mégis - -</p>
            <p>Atyám! mondá erre meredt tekintettel az ifjú gróf, te Manczit rosszabbnak tartod,
               mintsem a minő. Ő Russelnek minden bizonynyal azt mondaná: én Laczit szeretem. És ha
               ő képes volna azt cselekedni, a mitől te tartasz, óh édes atyám! akkor csak egy ideig
               volnék szerencsétlen; egyébként pedig akkor lennék az, mikor már a dolgot meg nem
               orvosolhatnám. De nem! Manczi azt a nemes szívű férfiút meg nem csalhatja. Ha engemet
               igazán szeret, oda nem adja kezét Russelnek és akkor boldogabb ember nálamnál nem
               lesz e földön. Akkor azután bizonyosan tudom, hogy engemet szeret és akkor még azt is
               elfelejtem neki, hogy az én jó Veronkámat megbánthatta. Ezt cselekszem, édes atyám!
               Ez legyen az ő szerelmének próbaköve. Én oda nem megyek és ha ő e próbát kiállja, óh
               atyám! mily kimondhatatlanul boldog lesz a te szerencsétlen fiad!</p>
            <p>Az öreg gróf mosolyogván, mit felelsz tehát, úgymond, neki?</p>
            <p>Fia homlokára szegezvén egyik ujját, azt tartom, úgymond, hogy semmit sem.</p>
            <p>Édes fiam! az illendőség azt kivánja, hogy a kérdésre feleletet adjunk. Írd meg neki
               azt, a mit nekem imént mondottál.</p>
            <p>Azt meg nem írhatom. Vajha kénytelen ne volnék vele, hogy szívét próbakőre tegyem.
               Édes atyám! az nekem sokszor jut eszembe, hogy neked, Veronkának és nekem egy
               tulajdon világ kellene, melyben éljünk. Minek csalt meg engemet legelőször Manczi? Mi
               szüksége volt neki arra, hogy szívét előlem elzárja? Ezt én neki sohasem felejthetem
               el. Én neki egyenesen megírom, hogy Russelhez való szerelméről, mivel maga
               megvallotta, legkisebbet sem kételkedhettem.</p>
            <p>És ha Russelhez azért talál férjhez menni, mivel azt gondolja, hogy tégedet örökre
               elvesztett?</p>
            <p>Russelhez mikép mehetne, ha nem szereti? Nem, édes atyám! ezen alacsonyságra ő
               teljességgel nem képes.</p>
            <p>Azonban az öreg grófnak e végső ellenvetése arra birta őt mégis, hogy e próbának
               balra fordulását megelőzze. Leült tehát és Manczinak ilyen levelet írt.</p>
            <p>Kedves Manczim! Kötelességedet tudod a nélkül, hogy reá emlékeztesselek. Eltökéltem
               magamban, hogy hozzád nem megyek, mivel megcsaltál s mivel a csalásnak még legkisebb
               látszatja is, ha tovább tartana, nekem felette nagy és tűrhetetlen kellemetlenséget
               okozna. Russelnek azonkívül azt mondottam, hogy Veronkát veszem el; és én azt el nem
               viselhetem, hogy egy oly nemes szívű férfiúnak, mint Russel, legkisebb oka legyen,
               azt gyanítani, hogy meg akartam csalni. Laczi.</p>
            <p>Kitetszik e czédulából, hogy az ifjú gróf Manczinak hozzá való szeretetében és
               egyenesszívűségében tökéletesen bízott. Az ő szíve szerint, mely gyanakodni nem
               tudott s mely soha sem érzett mást, hanem a mit ajkai mondottak, Manczinak
               magyarábban nem írhatott volna. Ismered kötelességedet, azaz: Russelnek köteles vagy
               megmondani, hogy őt nem szereted, mivel engemet szeretsz. Engemet megcsaltál és így
               ama vallomás által, melyet Russelnek teendesz, az én habozásomat is le kell
               csillapítanod, mely szívemben hozzád való szerelmed iránt támadt. Én semmit sem
               tehetek, mivel Russelnek azt mondtam, hogy Veronkát veszem el; mert ha én most neki
               azt mondanám, hogy szeretlek, azt gondolhatná, hogy őt vagy a minap akartam, vagy
               most akarom megcsalni.</p>
            <p>Hogy Manczi e czédulát rosszul értse és megijedvén, még hathatósabb szerelemféltésre
               gerjedjen, azt az ifjú gróf meg sem álmodta volna.</p>
            <p>Kötelességedet tudod! Ez annyit tesz, mondá Manczi bosszankodva, hogy Russelhez
               menjek férjhez. Ó te háládatlan! te gonosz szívű! te alacsony lelkű! Én Russelhez
               menjek? És ezt te még kötelességnek is mondod? oly hideg vérrel, oly csúfolódva
               mondod? Nem akar eljönni, mivel megcsaltam! Veronkát akarja elvenni!</p>
            <p>Erre összegyűrte a levelet és ha most hevenyében elébe akadt volna Russel, egyenesen
               oda nyújtotta volna neki kezét haragjában. Ah, csak egy felette picziny reménység
               tartóztatta még attól vissza, hogy Russelt önként fel ne keresse! Hihetőnek találta
               tudni illik, hogy a gróf őt még szereti és hogy e szerelem minden bizonynyal
               visszahozza még egyszer szívét karjai közé.</p>
            <p>De ellenben lángoló és felette mérges gyűlölségre lobbant Veronka ellen, kit vele a
               grófnak szerelméért versengeni gondolt. Ah, most ő van, úgymond körülötte! Ő
               oltogatja el szegény Manczijához való szerelmének utolsó szikráit könnyen
               elcsábítható szívében! Ő öli meg minden legkisebb rügyecskéjét ama hajlandóságnak,
               mely talán még mellében hozzám újra kizsengene! Így gyanakodott ő Veronkáról abban a
               szempillantásban, mikor e jó leányka egész igyekezettel azon volt, hogy a grófnak
               Manczihoz való szerelmét elolthatatlan lángra lobbantsa.</p>
            <p>Manczi azután az asztalra könyökölvén s fejét karjára támasztván, sírni s végtére
               zokogni kezdett. Ezen szempillantásban meglepte őtet Russel. Kedves kisasszonykám!
               úgymond, az én tegnapi heveskedésem a kisasszonyt, a mint látom, kellemetlen
               állapotba helyeztette. Én férfi vagyok. Ama szavát, melylyel nekem tegnap, nem tudom,
               mikép? oly nagy örömet okozott, a kisasszonynak ismét visszaadom. Szívének e miatt
               csak egy ellenes gondolattal se legyen terhére. Az én szerencsém felette drága volna,
               ha csak egy könnyecskéjében telne is. Ezzel Manczinak kezét megcsókolta és kesergését
               nagyon megkönnyebbítette.</p>
            <p>Nemes szívű férfiú! mondá viszont Manczi és szemeit leütötte. Az én szívem oly tele
               van, hogy csak az Isten a megmondhatója. Az úrnak mindent megmondhatok.</p>
            <p>Nem! kedves kisasszonykám! felelé Russel. Ha elegendő emberségem van is arra, hogy
               szavának megtartására ne kénytelenítsem, arra mindazonáltal, hogy bizalmasa legyek,
               nem vagyok elég hideg. Ezzel Manczinak kezét még egyszer megcsókolta és elment.</p>
            <p>Manczi e levelet mégegyszer elővette s átolvasván, azt találta, hogy lehet neki jobb
               értelmet is adni. Óh Laczi! mondá azután lágy szózattal, ha tudnád, micsoda
               szorongatásokat okozol te nekem, régen megbocsátottad volna már szerencsétlen
               vakmerőségemet, melylyel kinozni akartalak. Érzékeny mosolygás vegyült e szavainál
               könnyhullatásai közé.</p>
            <p>Kaczajfalván is jobb látszatot kezdett nyerni a dolog. Veronka végtére meggyőzte a
               grófot a felől, hogy ő Manczitól ezen áldozatot igazsággal nem kivánhatja. A gróf
               tehát eltökélte magában, hogy ebéd után Manczihoz megy és ott a zavarodást
               határozottabb feleletével szétoszlatja. Veronka vele ment, hogy az úton szükséges
               oktatásokat adjon még neki a felől, mit kelljen ezen esetben szólania, mit
               cselekednie? A kocsi és a paripa távolról mentek utánok.</p>
            <p>Beszéd között oly messze gyalogoltak együtt, hogy az útnak már felét meghaladták. Itt
               tehát leültek együtt a gyöpre, míg a szolgák hozzájok érkezhetnek. Veronka buzgón
               kérte a grófot, hogy Manczit még csak meg se emlékeztesse ama kis csalárdságra,
               melyet rajta elkövetett. E kérését még könnyhullatásokkal is támogatta. A gróf meg
               nem igérte ugyan neki, de meg sem tagadta tőle egészen. Azután egy darabig némán
               ültek egymás mellett. A gróf az ő szép Manczijáról gondolkodott, Veronka pedig
               Szádnokiról.</p>
            <p>Ah kedves barátném! mondá egyszerre a gróf, átölelvén az álmodozásba merült leányt,
               ha Manczinak oly jó szíve volna, mint neked!</p>
            <p>Édes jó Laczim! felelé Veronka és lebocsátotta fejét a grófnak mellére, hogy csókjait
               elkerülje.</p>
            <p>Azon szempillantásban kiugrott nagy és szitkos kiáltással egy bokor megül Manczi s
               eléjök állván, dühös tekintetével szegény Veronkát majd hogy el nem rémítette.</p>
            <p>Ebéd után ő is a kaczajfalvi útra ment s mély álmodozásba és a gróf után való
               esdeklésbe merülvén, messzebb andalodott. Egyszerre meglátta a grófot Veronkával egy
               bokornak árnyékában ülni és szerelemféltése új lángokra lobbant. Látta, mikép
               hízelkedett az ifjú a leánynak s mögéjük lopódzkodott. Akkor történt, hogy Mancziról
               való tanácskozásaik után elhallgattak. Erre a gróf a leányt megölelvén, ama
               boldogtalan szókat találta ejteni, melyekre Manczi a bokor mögül dühös oroszlán
               gyanánt kiütött.</p>
            <p>Gyalázatos csábítóné, szemtelen gaz leány! mondá végtére Veronkának, minekutána
               lélekzethez jutott. Veronka elhalványodván, szinte megmeredt. A gróf erre megfogta
               Manczinak kezét, Manczi pedig kirántván a gróf kezéből a magáét: Eredj szemem elől,
               úgymond, te alacsonyszívű, semmirevaló rossz ember! Inkább kígyónak adnám kezemet,
               mint neked!</p>
            <p>Manczi kisasszony, az Istenre kérem! mondá Veronka félénk és könyörgő szózattal.</p>
            <p>Hallgass te szörnyeteg! különben - Ezt mondván, neki szökött rettenetes
               indulatossággal s mind a két öklét ráemelte.</p>
            <p>A gróf mindeddig meredt szemmel nézte Manczit; most pedig közéje és Veronka közé
               szökvén, újra megfogta kezét és azt kérdezte tőle, hogy meg akarja-e csendesen
               hallgatni?</p>
            <p>Én hallgassalak meg tégedet? kiáltá Manczi dühösen. Hűtelen bolond gyanánt
               gyűlöltelek mindeddig, most pedig még a pokolnál is jobban gyűlöllek.</p>
            <p>Gyűlöltél és gyűlölsz? kérdezé a gróf, s az égre tekintvén: Boldog Isten! úgymond,
               mivel bántottalak én meg tégedet, hogy engemet gyűlölsz?</p>
            <p>Mancziban a legfőbb dühösség a legfőbb ájúlással tusakodott. Majd elhalaványodott,
               majd meg elpirúlt. Takarodjatok boldogtalanok! mondá végtére, takarodjatok szemeim
               elől! s ezt mondván, elfordult tőlük és menni akart.</p>
            <p>A gróf megfogta karját, hogy el ne essen, mert alig járhatott. Vagy ötven lépésnyire
               mentek, a mint elejökbe jött a viczispán inasa. Menjen a gróf, úgymond törött
               szózattal Manczi, menjen Isten hírével haza és soha magát többé szemeim előtt ne
               mutassa. Az inas vezessen engem haza. Ezzel az inas karjába kapaszkodott. A gróf
               utána nézett, még láthatta; azután pedig visszatért Veronkához, s nyakába borulván:
               Istenem! úgymond, Manczi volt-e ez igazán? Ah Veronkám! bárcsak én ezen
               szempillantásban kisérteteket tudnék hinni, mint a mi parasztjaink! Azután
               visszaindultak Kaczajfalva felé, s előtalálván a kocsit, beültek mind a ketten.
               Halovány arczczal zokogott a gróf. Némán ült mellette Veronka, és zokogását hallván,
               érzékenyen sírdogált.</p>
            
         </div>
         <div type="chapter">
            <head>XXIII. Most már Veronkán van a sor.</head>
            <p>Az ifjú gróf bemenvén szobájába, összekulcsolta kezeit, s fel alá sétált. Mázsa
               gyanánt feküdt szívén a búbánat. Az egész esetből ő semmit sem értett. Azt tudta
               egyedül, hogy Manczi ezen alkalommal a legrettenetesebb fúriához hasonlított. Veronka
               azonban az öreg grófhoz szaladt sírva, s elbeszélte neki az egész esetet. A gondos
               atya nagyon tartott attól, hogy fiában e történet valamely bal változást ne okozzon.
               Oda osont tehát ajtajához, s minekutána sétálni és sóhajtozni hallotta volna, bement
               hozzá. Az ifjú gróf nyakába borulván, óh! úgymond, édes atyám! mi lett az én szegény
               Manczimból? Mily kimondhatatlanul fáj az énnekem, hogy Manczi oly gonosz!</p>
            <p>Az öreg gróf őt csak általában vigasztalgatta, a nélkül, hogy a jövendőt megillette
               volna. Sőt Manczit még mentegetni is kezdette. De fia semmit sem felelt reá, hanem az
               ablakhoz fordult és sírdogált. Másnap már csendesebb és magába merült volt és keveset
               szólott. Még ebéd előtt lement a kertbe, hogy szomorú gondolatának szabadabb szárnyat
               engedhessen. A sétálás közt észre sem vette, hogy eső esik, míg egészen át nem
               ázott.</p>
            <p>Délután megfogván kezét az öreg gróf, édes fiam! úgymond, én csak abban a hiszemben
               vagyok mégis, hogy Manczi tégedet buzgón, felette buzgón szeret.</p>
            <p>Az ifjú gróf komor mosolygásra fakadván, de én viszont Manczit, úgymond, nem szeretem
               többé.</p>
            <p>Te is, édes fiam! te is jobban szereted még, hogysem gondolnád.</p>
            <p>Nem, édes atyám! A mit én magamban érzek, abból áll, hogy szeretném, ha Veronkának
               olyan termete volna, mint Manczinak. De még ezt sem! mert csak láttad volna őt
               tegnap! Egyszóval, édes atyám! én Manczit többé nem szeretem. Kívánom, hogy
               megjobbuljon és szerencsés legyen.</p>
            <p>Hátha töredelmesen lábaidhoz borul?</p>
            <p>Felemelem és azt mondom neki: Manczi! én tégedet többé nem szeretlek! Hidd el atyám!
               hogy köztem és közte mindennek vége van.</p>
            <p>És valóban vége is volt. Manczi ugyan helyre akarta téríteni a dolgot; de mind
               haszontalan volt. Az ifjú gróf, mihelyt összetalálkozott vele, egyenesen azt mondta
               neki komor tekintettel: Manczi! én tégedet többé nem szeretlek! A jó Isten jobbítson
               és boldogítson meg! Veronka hasztalanul próbálgatta szívét Manczihoz visszatéríteni.
               Foganatlan igyekezetére mind csak azt felelte: Manczinak szíve nem jó; én őt nem
               szeretem.</p>
            <p>Egynéhány haszontalan próba után oda nyújtotta végtére kezét Manczi Russelnek és
               egybekelésüknek napján az ifjú gróf egészen magába merült. Tudta ő az órát, melyben
               Manczi Russellel össze fog adatni. Ennek elfolyása után édes atyjához ment,
               megölelte, melléhez szorította s orczáját ezen igék között: Manczi már szerencsés!
               Russel a férje! forró könnyeivel megharmatozta.</p>
            <p>Víg ugyan nem volt, de nem is epekedett. Úgy látszott, mintha gondolatai felváltva
               hol érzékenyek, hol kiesek voltak volna; mert majd mosolygott, majd meg szelíden
               könyezett.</p>
            <p>Másnap reggel Veronkát arra kérte, hogy menjen vele sétálni. Édes Veronkám! mondá
               neki bizalmasan, én Manczit szerettem, és hihetőleg csak azért, mivel ő volt az első
               leány, a ki szemembe tünt. Ha tégedet láttalak volna előbb, tégedet szerettelek
               volna. Manczi már most Russel felesége, és én - ezt mondván, orczáját Veronka
               orczájához értette - én, Veronka! tégedet szeretlek, mert szintolyan jó vagy, mint
               én. Azt ugyan még nem mondhatom, hogy feleségem légy, mert mellem tele van még
               Manczival; de kevés idő múlva, reménylem, egészen rendben leszek,</p>
            <p>Veronka úgy megijedt, hogy egészen elhalványodott. Magához szorította tehát a grófot,
               hogy háborodását eltitkolja. Ezt ő valóban észre nem vette. Mihelyt Veronka maga
               maradt, ezerféle képek repültek fején keresztül. Érezte ő, mennyivel tartozik ezen
               ifjúnak! Átlátta, hogy kezére és szerelmére neki, mint jótevőjének, tagadhatatlanul
               legfőbb jussa van. De egyszersmind érezte azt is, hogy csak Szádnokit szereti és hogy
               csak Szádnoki karjai között boldogulhat. Azonban nagy szívvel azt tökélte el magában,
               hogy a grófnak oda nyújtja kezét, sőt hogy hű szerelmével még boldoggá is teszi, ha
               talán a grófnak barátságából szerelem válna. Reménylette ugyan, hogy lát talán a gróf
               még valahol oly leányt, a ki szívét megbájolja; de azonban kész volt, háladatosságból
               kezét oda ajánlani. Dicséretére pedig ezen alacsony születésű leánykának azt
               mondhatom, hogy mikor erre magát eltökélte, a grófnénak ragyogó neve még csak eszébe
               sem jutott.</p>
            <p>Látta ő azonban, hogy az ifjú vele naponkint barátságosabban társalkodik. Egész
               órákat töltött nála; vele sétált, vele járt ki kocsin, vele mulatott egész nap. E
               mellett pedig óránkint derültebb lett, és belső nyugodalma óránkint gyarapodott.
               Veronka egyszóval közelíteni látta azt a szempillantást, melyben neki a gróf azt
               fogja mondani: Veronka! én tégedet szeretlek, én tégedet elveszlek.</p>
            <p>Az ifjú grófnak még egy szomorú napja volt. Meghallotta tudniillik, hogy Russel
               nejével együtt Angliába és innen Indiába költözik. E hírre ő sokáig tusakodott
               magában, fel s alá sétálván. Végre lóra ült, és villám gyanánt Rósafiéknál termett.
               Bejelentés nélkül rohant be a szobába és Manczi, a mint hirtelen megsejtette,
               szörnyen elsikoltotta magát. Odasietvén Manczihoz, megcsókolta mély tisztelettel
               kezét, s nyughatatlan tekintettel nézvén reá: Édes Manczim! úgymond, te Russellel
               innen elköltözöl? Óh Russel! én a te Manczidat szerettem, kimondhatatlanul szerettem.
               Ezt mondván, bal kezét szívére tette, jobbját pedig oda nyújtotta a reá bámult
               Óbesternek. Russel! szeresd, kérlek, Manczidat és tedd őt boldoggá. Ha pedig ezt
               magad meg nem tehetned, parancsolj vagyonommal. Fele nem csak mindenemnek, hanem még
               életemnek is Manczié.</p>
            <p>Manczinak szemei könybe borultak. Istenem! óh Istenem! mondá akaratján kívül törött
               ugyan, de mégis elég értelmes szózattal. Azután hozzá fordulván az ifjú gróf: Manczi!
               úgymond, lehetetlen volt, hogy még egyszer ne lássalak, és arról bizonyossá ne
               tegyelek, hogy az örök Istenségnél csak azért esedezek, hogy tégedet áldjon és
               boldogítson meg. Isten hozzád, szeretett Manczim! Ezzel megölelte. Manczi magán kívül
               ragadtatván, fejét a grófnak mellére homorította. A gróf lebocsátotta karjai közül
               egy karszékre, s Russelt megölelvén: Isten hozzád, úgymond, édes Russelem! Tedd
               Manczit szerencséssé!</p>
            <p>Ezt mondván, megfordult s Manczira függesztette még egyszer tekintetét. Szemei
               megteltek forró könyeivel. Feltekintvén azután az égre és egybekulcsolt kezeit
               felemelvén: Ki tudja, úgymond fúlékony szózattal, talán csak jó volt mégis! Én pedig
               - - Itt szemeit kezével eltakarta. De most már késő! mondá azután bágyadt szózattal.
               Isten hozzátok! Ezzel a szobából kiandalgott, lóra ült, és képzeletének álmodozásai
               között hazament.</p>
            <p>Három nap andalgott ő ide s tova magányosan és szemei szüntelen nedvesek voltak.
               Veronka örült, mivel ebből világosan látta, hogy a grófnak hozzá való szerelme
               gyökeret még nem vert. De harmad nap múlva ismét derülni kezdett és egy
               beszélgetésben a szerelemről azt mondta Veronkának: Bocsáss meg édes Veronkám! Manczi
               lakik még ebben a szívben, de nemsokára egészen a tiéd lesz.</p>
            <p>Kedves Laczim! mondá erre Veronka komoran, vizsgáld meg előbb jól, ha engemet igazán
               szeretsz-e? Boldogtalannak tennéd magadat Veronkáddal együtt, ha nem szeretnél, és én
               feleséged lennék. Tedd előbb szorgalmatos próbakőre hozzám való szerelmedet.</p>
            <p>A gróf elbocsátván karjai közül: Helyesen szólasz Veronkám! úgymond. Szoros próbák
               alá vetem előbb indulatomat. Boldognak kell lenned, akárhogy teszem szerét. Próba
               nélkül tudom azt, hogy sokkal jobban tisztellek és szeretlek, hogysem csak egy
               könyhullatásodnak oka lehetnék. De engemet, Veronka! szeretsz-e viszont?</p>
            <p>Veronka megszorította kezét. Egy mély sóhajtás, mely a jövendőt illette, elfojtotta
               ajkai között e szócskát: szeretlek! melylyel a grófnak felelni akart. Lebocsátotta
               azután fejét a gróf mellére és gondolatokba merült, melyeknek tárgya Szádnoki
               volt.</p>
            <p>Manczinak képe elenyészett lassankint a grófnak szívéből; Veronka pedig bájoló
               termetű leányka volt, kinek szépségét Szádnoki után való titkos búja a grófnak
               szemeiben még ingerlővé is tette. Az öreg gróf is nagyra kezdette a leányt becsülni.
               Látta ő fiával való társalkodását. Látta, mily nagy bennük az egymáshoz való
               bizodalom, mely tisztességes barátkozásukat felette kellemetessé tette. Látta
               ezerféle alkalmatosságban a leánynak érzékeny gondoskodását, melylyel az ifjú grófhoz
               viseltetett, s mindezeket szíves szerelemnek tartotta, noha csak a puszta
               háladatosságnak gyümölcsei voltak. Látta továbbá azt is, mily nyugodt szívvel nézte
               Veronka, ha Laczinak figyelmetességét valamelyik kisasszony magára vonta. Látta még
               azt is, hogy maga a leány az ifjút a vidéknek legkellemesebb szépségeire minden
               tartózkodás nélkül figyelmessé tette. Azt gondolta ő, hogy ez által Veronka az ifjú
               grófnak szerelmét próbálni és állandó lábra akarja állítani, és így lehetetlen volt,
               hogy a leányt ily előre látó okossága miatt nagyra ne becsülje.</p>
            <p>Most már maga is beszélgetett olykor vele amaz időkről, mikor kedves fiának felesége
               lesz; Veronka pedig elpirulván, sohasem felelt neki egyebet, mint hogy ő nem méltó
               arra a szerencsére, hogy az ifjú grófnak szívét bírja. Édes alázatos Veronkám! mondá
               végtére neki egyszer az öreg gróf belső megelégedéssel, e vallomástételed még királyi
               kézre is méltónak tesz tégedet.</p>
            <p>Lassankint a távollét miatt Veronkának Szádnokihoz való szerelme is valami kevéssel
               hidegecskébb lett. Sokszor, a mint az ifjú grófot lopva vizsgálgatta, vállára
               homorítván fejét, de miért nem szeretem én őt, mondá magában, ki a szerelemre oly
               annyira méltó? Miért kell az én háládatlan szívemnek tele lenni egy olyan legénynyel,
               kit felényire sem ismerek oly jól, felényire sem becsülök úgy, mint ezen ifjú grófot?
               Mily boldog lehetnék, ha őt úgy szeretném, mint Szádnokit szeretem!</p>
            <p>Így beszélgetett ő sokszor önnönmagával, mindenik beszélgetése után el akarván
               szívével hitetni, hogy az ifjú grófhoz való hajlandósága növekedik, Szádnokihoz való
               szerelme pedig fogy. Azonban, ha az Indiai fővárosnak, Madrásznak rajzolata mellett
               az ifjú grófot ülni és azon az utczákat tüzes tekintettel vizsgálni látta, vállára
               bocsátván kezét: Mutasd meg nekem, Laczi! mondá mosolyogva, hol lakik Manczi? Az ifjú
               gróf rábocsátván mutatóujját az utczára, itt, úgymond, ebben az utczában lakik.
               Russel adta a grófnak e rajzolatot, megmutatván neki az utczát és a házat, melyet
               magának Madrászban szerzett.</p>
            <p>Veronka azután leült a gróf mellé. A rajzolat köztük feküdt. Elkezdett ő a grófnak
               Mancziról különféle esetecskéket beszélni, melyek még gyermekkorában történtek; a
               gróf pedig az asztalra könyökölvén, édesdeden hallgatta. A könyecskék lopva gördültek
               le arczáról. Azután gondolatával megjárta Rósafi viczispánnak kertjét, oda ült, a hol
               Manczival sokszor üldögélt, és a kertből mindig ama szókkal tért mindig haza: óh! ki
               tudja? talán csak ártatlan volt ő mégis!</p>
            <p>Manczi Russellel Madrászba ment; és ez a grófot nagy erővel vonta arra, hogy Indiával
               megismerkedjék. Elolvasta ő az utazóknak írásait, kik e tartományt látták, és így az
               odavaló népnek tulajdonságait egészen kitanulta.</p>
            <p>Valahányszor az atyja amaz utazásokról szólott, melyeket fiának még tennie kellett
               volna, a beszélgetés mindenkor Indiával végződött. Ezt az ifjú gróf a földnek
               tartományai között a figyelemre legméltóbbnak tartotta. De miért? kérdezé az atyja.
               Mert a többi nemzeteknek bölcsője volt, felelé az ifjú gróf. S mivel Manczi Indiában
               lakik, függeszté hozzá Veronka. Én valóban szerencsés volnék, mondá erre az ifjú
               gróf, ha Manczit még egyszer megláthatnám; s ezt mondván, úgy mosolygott egész
               tekintete, mint a tavaszi ég.</p>
            <p>Kedves barátom! így szólott azután Veronka, nagyon messze vagy még te a hozzám való
               szerelemtől. Egész szíved még Manczié.</p>
            <p>Nem az övé, Veronkám! felelé a gróf, hanem csak a Manczi nevet szeretem oly
               különösen. Ha tégedet Manczinak hínának, azt tartom, még önnönmagamnál is jobban
               szeretnélek.</p>
            <p>Egyszer őket a szomszédságból meglátogatta Ő Excellentiája Balky grófné, kinél
               büszkébb asszonyság egész Magyarországban nem volt. Férje kétszer volt Párisban és
               itthon nagy tisztségeket viselt; magát pedig Lehel familiájából tartotta eredni, ki
               ama hét vezérnek volt egyike, kik Magyarországot Árpád alatt felosztották.</p>
            <p>E dáma mindjárt eleinte kegyelmébe vette Veronkát, maga mellé ültette, szép
               gyermekének, kedves ifjú barátnéjának nevezte, ruházatát magasztalta, s tetteinek
               mindenikét felette nagyon dicsérte, mivel Kaczajfalviék rokonának vélte. Végtére
               megkérdezte egyszer az ifjú grófot, mily közelről való atyafi legyen e szép és jó
               leányka a Kaczajfalvi házhoz?</p>
            <p>Veronka nekünk nem rokonunk, felelé a gróf.</p>
            <p>Nem-e? Kicsoda tehát az atyja? úgymond. Valóban szép és nemes magaviseletű
               kisasszonyka!</p>
            <p>Nagyon nemes, mondá a gróf. Az atyja Hadasi György, egy paraszt ember.</p>
            <p>Micsoda? paraszt ember? E leánynak az atyja paraszt ember? A dáma elfintorította az
               orrát, s a mint Veronka a szobába jött, nemcsak hidegen bánt vele, hanem még
               gorombaságokkal is illette. Szemére hányta neki a többi között azt, hogy magát úri
               társaságokba fúrja. Veronka, kinek szemei könnybe borultak, ki akart a szobából
               menni; de az ifjú gróf megfogta s mély tisztelettel megcsókolta kezét, imígy szólván
               Balkynéhoz: grófné asszonyom! mindeddig e leány, kit a grófné meg akar alázni, nem
               akarta elfogadni kezemet. Ihol Veronka! még egyszer megkínállak itt nyilván mind
               kezemmel, mind szívemmel. És így remélem, grófné asszonyom! hogy ezentúl gróf
               Kaczajfalvi László hitveséhez illendő tisztelettel fog viseltetni.</p>
            <p>Balkyné felvetette fejét, s egy-két szót mondott az öreg grófnak, úgy tettetvén
               magát, mintha az ifjúnak szavait nem is hallotta volna. Folyamatba jött ismét a
               társaságos beszélgetés. Egyszerre Balkyné rosszul lett, és szempillantásonkint jobban
               és jobban halaványodott. Végtére ágyba kérezkedett és maga mellé komornát kívánt.
               Komorna a háznál nem lévén, Balkyné pedig kívánságától el nem állván, Kaczajfalviék
               nem tudtak hirtelenében mit csinálni.</p>
            <p>Hát a bolondok háza oly tele van már, mondá az ifjú gróf, hogy ez a dáma helyt benne
               nem találhat? s ezzel elment. Másnap reggel e dámának előszobájában egy tisztán
               felöltözött komornát talált. Maga Veronka volt. Egy komornának piperétlen házi
               öltözetébe rejtvén magát, bement e büszke dámához és arra kérte, hogy ezen éjszaka
               szolgálatával élni ne átalljon. Fél pirulással csak elfogadta mégis végtére a grófné
               Veronkának nemes ajánlatát. Az ifjú gróf ezt hallván, térdre esett előtte, s átfogván
               lábait, óh! te megfoghatatlanul jó leányka, úgymond; jobb vagy te, látom, sokkal jobb
               vagy még nálamnál is.</p>
            <p>Veronka elmosolyogta magát; az ifjú gróf pedig erővel elvezette ezen öltözetben az
               öreg grófhoz, a ki ezen esetről hasonlóképpen semmitsem tudott. Melléhez szorítván
               ezen érzékeny atya a leányt, az Isten áldása szálljon rád bőven, édes leányom!
               úgymond, és boldogítson meg érdemed szerint.</p>
            <p>E szempillantástól fogva az ifjú gróf szüntelen Veronka mellett forgott. Felette
               érzékeny tekintettel nézegetett szeme közé, meg-megcsókolta kezét, lábaihoz borult, a
               nélkül, hogy egy szót ejtett volna, csak mosolygó kérleléssel nézvén fel térdeiről
               arczára. Veronkának szemei, mikor őt maga előtt így látta, elhomályosodtak. Óh! ama
               szempillantást érezte ő közelíteni, melyben neki az ifjú gróf azt fogja mondani:
               Veronka! én tégedet szeretlek!</p>
            <p>És e szempillantás valóban hamar elérkezett. Egy reggel Veronkához menvén, Veronkám!
               úgymond, Manczit már elfelejtettem. Én tégedet szeretlek. Légy hitvesem és tégy
               engemet boldoggá. Ezzel oda nyújtotta kezét. Veronka rátette a magáét e szókkal:
               Laczi! én a tied vagyok! Ezen áldozat mindazonáltal keserű könnyhullatásaiban telt,
               melyeknek gátat semmi kép sem vethetett.</p>
            <p>Az ifjú gróf szinte tántorgott szívragadó örömében. Elszaladt az atyjához és hírül
               vitte neki, hogy Veronka az övé. Veronka utána lappangott és a szobának küszöbében
               bűnösi alázatossággal megállván, méltóságos gróf uram! úgymond.</p>
            <p>Kedves fiamnak drága jegyese! mondá viszont az öreg gróf, s hozzásietvén, melléhez
               akarta szorítani. Veronka térdre esett előtte. A könnyező atya megáldotta. A leány
               azután az ifjú grófnak karjai közé borult, titkos búbánatját csendesen görgő
               könnyekkel enyhítvén.</p>
            <p>Az ifjú gróf azonnal egy embert küldött az öreg Hadasihoz; megüzente neki, hogy
               leányával kezet fogott és arra kérette, hogy jönne Kaczajfalvára. Örüljön velünk,
               mondá a követnek és legyen tanúja összeadásunknak. Harmadnapra az öreg Hadasi
               leányának karjai között volt. Százszor is megesküdött napjában katonásan, hogy
               sohasem hitte volna, hogy egy gróf oly nemes szívű lehessen, a milyennek jövendőbeli
               vejét látja. Lehetetlen, úgymond, hogy az ifjú grófnál széles e világon jobb ember
               legyen.</p>
            <p>Az öröm közönséges lett. Szívragadó vigasság terjedt el az egész falunak lakosaira. A
               jobbágyok egy pár követet küldöttek az ifjú grófhoz és sok szerencsét kívánván
               házasságához, azt üzenték neki, hogy az Isten meghallgatta könyörgéseiket, mikor
               Veronkát falujokban földes asszonynak választotta. Veronka sírt örömében. Látod-e
               Veronka! mondá neki az ifjú gróf, hogy te királynénak termettél. Neked minden
               bizonynyal az egész föld hódolna, ha tégedet az emberek úgy ismernének, mint én.</p>
            <p>Közelített már a lakodalomnak napja. Veronkának szíve felettébb dobogott,
               valahányszor ez neki eszébe jutott. Öklét tette sokszor szívére, hogy ennek lazulását
               fenyegetésével lecsillapítsa. Nyughatatlansága szempillantásonként növekedett.
               Éjjelenként sírdogált, hogy nappal mosolyoghasson. Édes atyjától még csak azt sem
               merte kérdezni, hogy él-e az ő kedves Szádnokia, vagy sem?</p>
            <p>Ezerszer jött neki nyelvére napjában e kérdés; de azonnal ismét elfojtotta. Nem!
               úgymond végtére egy csendes éjszakának közepén; eleget teszek és egész szívvel teszek
               eleget kötelességemnek! Ezzel vánkosába rejtette nedves szemeit s erővel azon volt,
               hogy esze az ifjú grófról való elmélkedésben foglalatoskodjon. Képzése a gróf helyett
               Szádnokit állítván elébe, minden igyekezetét meghiusította.</p>
            
         </div>
         <div type="chapter">
            <head>XXIV. A természetes embernek nagyszívűsége.</head>
            <p>A lakodalom előtt egynéhány nappal hamarább egy ember levelet hozott, mely Veronkának
               szólott. Az ifjú gróf elveszi tőle s a mint be akar vele repülni jegyeséhez, ama
               kérdés tünik eszébe, ki lehet az, a ki Veronkának ír? Az én barátnémnak, az én
               jegyesemnek nincs titka, melyet velem ne közlene. Ezt mondván, feltöri a levelet és
               elolvassa.</p>
            <p>«Kedves Veronkám! Lehetetlen, hogy szívemnek szorongásait valakinek e világon meg ne
               panaszoljam; valakinek, a ki úgy tudjon érezni, mint én. Hol találjak pedig
               hamarjában ily könyörű szívet, ha csak nem Veronkában, ki minden búbánatomnak
               egyetlen egy oka? Kedves Veronkám! mikép volt lehetséges, azt a tiszta és égő
               szerelmet elfelejtened, melylyel szívem hozzád viseltetik?»</p>
            <p>Az ifjú gróf a levélnek ezen szavaira reszketni kezdett és következendő sorain
               sebesen átrepült.</p>
            <p>«Nem ajánlhattam én jószágokat, sem pompás grófnevet, mint vőlegényed. Buzgón szerető
               szívből, tisztelettel teljes szerelemből állott minden, a mivel Veronkámat, az én
               elfelejthetetlen Veronkámat megkínálhattam. Oh Veronka! nem dobogott-e erősebben
               szíved, mikor kezedet más férfiúnak adtad? Mikép enyészhettek el emlékezetedből amaz
               esküvések, melyekkel nekem örök szerelmedet ama gyönyörű órákban megigérted, melyek
               örökre eltüntek?»</p>
            <p>«Nem azért írom én ezeket, hogy szívemhez visszaédesítselek. Látod, hogy akkor írok,
               mikor már reménységem egészen elenyészett. Csak fájdalmamat akartam érzékeny
               szívednek panaszolni, hogy meg ne öljön.»</p>
            <p>«Az ifjú gróf Kaczajfalvit felette nemes szívű embernek hallom lenni és így vele
               minden bizonynyal szerencsés leszel. De bármily nagylelkű és nemes szívű legyen is,
               Veronkát buzgóbban és tisztábban nem szeretheti, mint én, ki halálosan megsebesedett
               szívvel ugyan, de mégis indulatos buzgósággal azt kérem az Istentől, hogy tégedet
               vőlegényeddel együtt bőven megáldjon.»</p>
            <p>«Élj szerencsésen, elfelejthetetlen drága Veronkám! Adják meg neked az egek azt a
               boldogságot, melyhez szívednek birtoka által én jutottam volna és szerencsésebb
               asszonyi személy náladnál széles e világon nem lesz. - Szádnoki.»</p>
            <p>E levelet a gróf elolvasván, olyan lett, mint az élettelen bálvány. Végre kezét
               homlokára tévén, a kertben fél óráig fel s alá sétált. Egyszerre letörülvén arczáról
               a búnak komor fellegét, szemeiből pedig a születő könnyet hevesen kinyomván,
               megállott, keresztül kulcsolta karjait, feltekintett az égre és Veronkához
               indult.</p>
            <p>Édes Veronkám! mondá ennek, hadd kérdezzek én tőled valamit. A mint most a kertben
               sétáltam, egyszerre nekem az jutott eszembe, ha te vajjon engemet igazán
               szeretsz-e?</p>
            <p>Kedves Laczim! felelé Veronka; te nekem szabadítóm, te nekem jótevőm vagy.</p>
            <p>De ha úgy szeretsz-e, mint Manczi? Ha én neked szabadítód, ha neked jótevőd nem
               volnék, ha e helyett tégedet megbántottalak volna, szeretnél-e mégis? Manczi engemet
               nagy bosszúsággal illetett és én őtet mégis szerettem.</p>
            <p>Veronka e kérdésre elkomorodott.</p>
            <p>Kérlek, édes Veronkám! nyisd meg nekem szívedet! Szeretsz-e e világon más valakit
               nálamnál jobban?</p>
            <p>Veronka hangos zokogással karjai közé omlott.</p>
            <p>A gróf megcsókolta s egynehány kérdés után, melyek e dologhoz nem tartoztak, egész
               beszédét félbeszította. Az asztalnál majd nyájaskodott, majd meg komoran ült és
               gondolatokba sülyedt. Holnapután, édesatyám! Veronka férje vagyok. Veronka tányérjára
               sütötte szemét.</p>
            <p>Hát Veronkának édesanyja, így folytatta szavait a gróf, nem áldja meg a lakodalomnál
               gyermekeit? Örömem nem volna teljes, ha egybekelésünk olyas valakinek hijával menne
               végbe, kit Veronkám szeret.</p>
            <p>Veronka elpirult.</p>
            <p>Átrándulok érte. Holnap estére ismét itt termek. Veronka örülni fog, ha édes anyját
               meglátja. Nem igaz? Veronkám!</p>
            <p>Veronka az asztalon keresztül oda nyujtotta kezét; az ifjú gróf pedig
               megcsókolta.</p>
            <p>Étel után befogatott és elment. Hadasinénak öröme kimondhatatlan volt, mikor
               hallotta, hogy a gróf a lakodalomra magával elviszi. Még ő legszebb ruháit
               összerakta, addig a gróf a faluban egynéhány meglett emberektől Szádnoki iránt
               tudakozódott. Senki sem tudott róla rosszat mondani. Dicsérte kiki és
               magasztalta.</p>
            <p>Végre a gróf magához Szádnokihoz ment. A kertben találván, Szádnoki uram! úgymond
               igen barátságos tekintettel, az úrnak, a mint hallom, egy szeretője volt?</p>
            <p>Szádnoki, egy halavány és búbánattal teljes ifjú, rászögezvén tekintetét és nagyot
               sóhajtván: Az úrban, úgymond, kit tisztelek?</p>
            <p>Én gróf Kaczajfalvi László vagyok, úgymond.</p>
            <p>Szádnoki úgy megijedt, hogy reszketni kezdett.</p>
            <p>Ne ijedjen meg, Szádnoki uram! így folytatta szavait a gróf. Az úr Veronkát szereti;
               szeretem én is. Veronkát én szerencsétlenné nem tehetem. Ha engemet az úr becsületes
               embernek tartott, miért nem fordult már régen hozzám? Édes Szádnokim! ha Veronka
               tégedet szeret, Veronka a tiéd. Nem vagyok én oly gonosz lelkű, hogy két embert, kik
               egymást szeretik, szerencsétlenné tehessek. Én Veronkát szívemből szeretem; de szinte
               azért rajta is leszek, hogy szerencsés legyen. Férfi létemre elég erőm van nekem
               arra, hogy fájdalmamban meg ne haljak, ha Veronka tégedet választ. Nagyon hihető
               pedig előttem, hogy inkább neked adja kezét, mint nekem.</p>
            <p>A gróf még egy egész óráig beszélhetett volna, mert Szádnoki úgy állott előtte,
               mintha kővé vált volna. A grófnak szeme közé meresztvén egy darabig tekintetét, végre
               térdre esett előtte és rebegő szózattal csak azt mondhatta: Oh nagylelkű, óh
               felérthetetlen szívű ember, kinek párja széles e világon nem találtatik!</p>
            <p>Nagylelkű? kérdezé a gróf, felemelvén az ifjút. Micsoda nagylelküség kívántatik
               ahhoz, hogy az ember egy leányt annak a férfiúnak engedjen, a kit szeret? Ez valóban
               szinte oly természetes dolog, mint az életben hagyni, a ki az úton előnkbe akad.
               Jőjj, Szádnoki! jőjj te velem! Veronka nagyot vétett, hogy nekem e dologról semmit
               sem szólott, mihelyt látta, hogy mind a hármunknak szerencsétlenségén kezdek tudtom
               nélkül munkálkodni. De te, édes Szádnokim! lóra ülsz és úgy jösz utánunk lopva
               Kaczajfalvára. Menj ott a lelki pásztorhoz, és ne mutasd magadat mindaddig, míg én
               nem mondom.</p>
            <p>Szádnoki magán kívül ragadtatván, nem talált szavakat jótevőjéhez való
               háladatosságának kifejezésére. Köszönet gyanánt csak fejét és testét hajtogatta.
               Hallod-e édes Szádnokim! idegeneknek én is csinálok már most ilyen komplementumot. De
               Veronkának szeretőjében én jó barátomat akarnám lelni. Jőjj! Ezt mondván, csókot
               függesztett ajakára, és Hadasinéhoz visszament, kivel másnap reggel Kaczajfalvára
               indult. Szádnoki utánuk lovagolt. Szerencsésen oda érkezvén mind a hárman, Szádnoki a
               prédikátorhoz, Hadasiné pedig a kastélyba szállott.</p>
            <p>Más nap szegény Veronkának lakadalomnapja volt. Egész éjszaka be nem hunyta szemeit,
               melyek veresek, valamint ellenben arczai halaványak voltak. Tekintete olyan volt,
               mintha az nap halálra akarták volna vezetni. Ha valaki rátekintett, lesütötte szemét,
               orczáján pedig könnyek gördültek le. Az ifjú gróf hozzá érkezvén, a jelenlévőket arra
               kérte, hogy Veronkával egy ideig magára hagyják.</p>
            <p>Hallod-e, édes Veronkám! te olyan halavány vagy, mint a halál, és szemeid a
               könyezéstől még most is nedvesek. Én tégedet szerencsétlenné tenni nem akarlak. Ha
               rád tekintek, lehetetlen, hogy rajtad ne szánakodjak. Édes Veronkám! te engem nem
               szeretsz.</p>
            <p>Laczim! felelé a leány, a gróf kezére támaszkodván.</p>
            <p>Én kívülem nem szeretsz te más férfiút e világon?</p>
            <p>Édes Laczim! mondá Veronka csüggedt szózattal, ne kínozd, kérlek, Veronkádat.</p>
            <p>Szádnokit sem?</p>
            <p>Veronka megborzadván s halavány orczája még jobban elhalaványodván, a gróf felé ki
               akarta terjeszteni karjait; de ezek lesülyedtek, maga pedig a gróf mellére roskadt és
               elájult. Minekutána magához tért volna, a gróf megsimogatván arczait, édes Veronkám!
               úgymond, légy hozzám igaz! Te Szádnokit szereted. Mivel érdemlettem meg
               bizalmatlanságodat?</p>
            <p>Veronka átkulcsolván a grófot: Nem titkolhatom el tovább előled, úgymond, hogy
               Szádnokit szeretem.</p>
            <p>A gróf ránczba vonván egy keveset homlokát, édes Veronkám! úgymond, miért titkoltad
               te ezt mindeddig előttem? De ma nincs a szemrehányásoknak ideje. Az én Veronkám
               boldogtalan ne legyen! Ezzel kirepült az ajtón, és öt percz után lélekszakadva
               visszaérkezvén Szádnokival, kit Veronkához maga után erővel behurczolt: Tégedet
               választott! úgymond; légy boldog vele együtt.</p>
            <p>Veronka elkiáltotta magát, s egy székre ledűlt. Szádnoki némán állott meg előtte, s
               már kétkedő, már gyönyörködő tekintettel vizsgálgatta. A gróf megfogván Veronkának
               egyik kezét és könnyeivel megáztatván: Térj magadhoz, Veronkám! úgymond; ez a te
               Szádnokid, az én barátom. Te az ő felesége leszel.</p>
            <p>Veronka, Szádnoki és a gróf a szégyennek, félelemnek, háladatosságnak, szeretetnek és
               elragadtatásnak különféle érzésein áthabozván, végre megnyugodtak, óh te mennynek
               angyala, te nagy lelkű ember, kinek párja széles e világon nem lehet, mondá végtére
               Veronka, s a grófnak lábaihoz borúlván, kezét forró könyhullajtásokkal áztatta, tüzes
               csókokkal apolgatta.</p>
            <p>Az öreg gróf álmélkodott, Hadasi haragosan rázogatta fejét, Hadasiné pedig morgott,
               majd ostobának, majd esztelennek nevezvén foga között leányát. Az ifjú grófnak egész
               tekintete nem volt elegendő arra, hogy őket a templomba indítsa; erőszakosan kellett
               neki őket oda űznie. Egy óra alatt Szádnoki és Veronka össze voltak adva.</p>
            <p>Az ifjú gróf este Szádnokinak egy marok bankó czédúlát adott. Veronka fel nem
               vidúlhatott. Szomorú szemeit alig merte felemelni. Soha menyasszony vőlegényének
               ölébe szomorúabban nem alkonyodott. Laczi! mondá zokogva este, te nekem egy tövist
               szúrtál szívembe. Áh! tartok tőle, hogy ki nem vonhatom belőle mindaddig, még
               boldognak nem tudlak. Boldog pedig a te szíveddel mikor lehetsz? Sehol sem találsz te
               oly szívet, melyet végtére megvetni kénytelen ne lennél.</p>
            <p>Az ifjú gróf mosolyogván: Boldog vagyok én, édes Veronkám! úgymond, ha tégedet
               boldognak látlak.</p>
            <p>Az új pár Kaczajfalván mulatott még két nap, azután pedig Hadasiékkal haza ment.
               Veronka az ifjú gróftól el nem tudott válni. Alig feslett ki karjai közül, ismét
               nyakába borúlt. Erővel kellett a kocsiba vinni. Az ifjú gróf utánok nézett, a meddig
               lehetett. Mihelyt szemeiből a kocsi eltünt, ő is azonnal sötét álmodozásokba merült,
               bármely jó kedvű volt is, minekelőtte Veronka elment.</p>
            <p>Szomorú vagy te Laczi! a mint látom, mondá az atyja.</p>
            <p>Jó cselekedetben foglalatoskodtam, édes atyám! és még is - itt egy keveset
               elhallgatott - és még is sok könnyhullajtásomban telik. Veronka már boldog; de én! Óh
               atyám! ha ő talán e világon amaz egyetlen egy leány, a kinek hozzám szíve van!
               Szádnokihoz való szerelmét akarta ő nekem feláldozni! Ez nem volt tőle igazságos! De
               vajjon az igazságtalanság lehet-e egyszersmind nagylelkűség? Gondold meg csak atyám!
               azt a két leányt, a kiket én szerettem! Manczi engemet szeretett és kezét még is
               másnak adta. Veronka pedig engemet nem szeretett, és kezét még is nekem adta. Mikor
               szokhatok már én egyszer ezekhez az emberekhez? mikor fogom őket csak ismerni is?
               Érzem én magamban, hogy korán vagy későn csak kénytelen leszek végtére, völgyembe
               zárkózni és ott magányosan élni, magányosan meghalni.</p>
            <p>Most már felette szomorú képzelődéseknek eredt. Szíve fel volt osztva Manczi és
               Veronka között. Azonban sebét az idő, ifjú kora, egészsége, természetes vidámsága és
               kivált szívének szép kegyessége ismét meggyógyították. Azután az utazás jutott
               eszébe. Elment édes atyjával Magyarországnak különféle megyéibe. Sok kisasszonyra
               akadt, kik neki tetszettek; de minekutána őket közelebbről megismerte volna, az volt
               mindenikről utolsó szava: csak nem Manczi! csak nem Veronka! Egyiktől a hiúság
               taszította el szívét, a másiktól a büszkeség, ettől a piperéskedés, amattól pedig a
               kaczérság. Atyám! mondá végtére ránczos és felette komor homlokkal, emberi forma van
               rajtok és egyéb semmi. Nem szeretnek ők egyebet szép ruhánál és hízelkedésnél. A
               legasszonyosabb és leglágyabb férfiú ő előttük legkedvesebb.</p>
            <p>Ezzel haza mentek. Az ifjú gróf meglátogatta Veronkát és szívében egy tövissel többet
               hozott haza. Ők oly boldogok, úgymond, e szív pedig hasztalan érez. Hol találok
               végtére embert?</p>
            <p>Az atyja mindent elkövetett, hogy kedvét felderítse; de ő nyugtát sehol sem találta.
               Különféle munkákat űzött, a nélkül, hogy valamelyikéhez különösebben ragaszkodott
               volna. Jobbágyainak különféle mulatságokat adott, melyeknél csak ő volt egyedül, a ki
               vidám nem lehetett. Nagy szorgalommal nyomozta ő ki a szerencsétleneket, hogy rajtok
               tehetsége szerint segítsen, és ha ezek lábaihoz borúlván, hálákat zokogtak elejébe,
               megilletődött ugyan, sőt érzékeny könnyhullajtásokra is fakadt, de egy óra múlva
               magában, vagy édes atyjához ilyformán szóllott: Mi ez énnekem? Csak ezt a kevés jót
               sem cselekedhettem volna, ha nekem az eset sok pénzt nem adott volna. Jőjjön rám egy
               másik eset, mely szegénynek tegyen, boldog Isten! jobbnál jobb szívemmel csak egy
               könnyecskét sem száríthatok meg a szerencsétlenek orczáján.</p>
            <p>Édes fiam! mondá az atyja, embereket a veszélyből kiragadni, te kicsinységnek
               tartod?</p>
            <p>A pénzt kell előbb becsülni tanúlnom, kedves atyám! felelé az ifjú gróf, ha olyan
               cselekedeteknek akarok érdemet tulajdonítani, melyek csupán csak pénzben telnek. Az
               emberek pénzemet imádják, szívemet pedig magoktól eltaszítják. Atyám! én csak az én
               völgyembe való ember vagyok. A többi világgal nem tudok megegyezni. Manczi és
               Veronka, kiket legjobb embereknek tartottam, megcsaltak. A többiektől mit
               várhatok?</p>
            
         </div>
         <div type="chapter">
            <head>XXV. Az első szerelem el nem hűl.</head>
            <p>Az Etna hegyének költeményes rajzolása, melyet egy este olvasott, egészen elragadta
               az ifjú grófnak képzelését. Olaszországot akarnám megnézni, mondá más nap reggel édes
               atyjának. Az egek engedjék, felelé az öreg gróf, hogy ott szívednek nyugodalmát
               feltaláljad. Egy nehány nap múlva, minekutána édes atyja megáldotta és pénzváltó
               levelekkel megrakta volna, búcsút vett Kaczajfalvától. Tele volt szíve, mikor honát
               elhagyta, amaz édes kívánsággal, hogy legalább hazáján kívül akadjon olyan emberre, a
               kinek szívét oda adhassa.</p>
            <p>Azonban valamerre ment, zártszívűsége mindenütt nevekedett. Az embert mindenütt az
               előitéleteknek hódolni lelte, melyek szívét megkeményítették, természetének szép
               érzeményeit pedig elfojtották. Olaszországban Signáni grófot a haláltól megmentette.
               Signáni nagy ragaszkodást mutatott e nagy szívű magyarhoz és barátságáért buzgón
               esedezett.</p>
            <p>Mikép lehessek én barátod, mondá gróf Kaczajfalvi, mikor még nem ösmerlek?</p>
            <p>Signáni meg nem szünt esedezni, még grófunknak bizodalmát és szeretetét meg nem
               nyerte. Hamar átlátta ő gróf Kaczajfalvinak fellengő ideáit az erkölcsről és így
               saját vélekedéseit előle szorgalmatosan eltitkolta. Majd azután a mi grófunk
               megmentett Signáni kezéből egy ártatlan leányt, kit amaz szeretőjének karjai közül
               elragadott. Visszavezetvén mátkájához a leányt, iszonyodással hallotta tőle ama
               rettenetes módokat, melyekkel ártatlanságát e buja olasz ostromlotta.</p>
            <p>Megneheztelvén Signánira, kit még barátjának tartott, házához repült és a nála lévő
               társaság előtt gonoszságát könnyező szemmel és hathatós intésekkel szemére hányta.
               Signáni nevetett és azt akarta vele elhitetni, hogy a világ e kis galanteriákat
               vétkeknek nem tartja. Kaczajfalvi ellenben azt mondta neki, hogy ő azt, a ki így
               gondolkozik, gonosz lelkű gazembernek tartja. E vetekedésnek vége az volt, hogy
               Signáni őtet kardra vagy egy pár pisztolyra kihítta. Kaczajfalvi könyörületes
               mosolygással oda nyújtván neki kezét: Isten hozzád, Signáni! úgymond; mink, látom,
               egymásnak barátjai nem lehetünk.</p>
            <p>A Pedemontiumi tartományban egy földművest a szükségnek és nyomorúságnak mélységéből
               kiragadván, cselédjeihez haza vezette. Egész háza lábaihoz borúlt, leánya pedig, egy
               tizenöt esztendős és gyönyörű szűzecske, nem győzte jótevőjének kezeit csókolni. E
               helyeztetés hasonló volt amaz esethez, mely őtet Veronkával megösmerkedtette. A szép
               olasz Julis tehát az ő szemében Veronka volt. Szívének titkos indulatjától
               ösztönöztetvén, e földművesnek házánál megmaradt. Julissal való társalkodása
               naponkint bizodalmasabb lett. Kősziklákra mászott vele, megjárta vele az erdőt, s a
               forró nyári napoknak legnagyobb részét a falu mellett lévő hűs barlangokban vele
               töltötte. A leánynak szülői mosolyogtak, mikor sétálásaikról éjfél tájban érkeztek
               haza. Nyoszolyáik között csak deszkafal volt és a grófot a felkelő nap többnyire
               Julis ágya mellett a széken és nyájas beszélgetésbe merülve lelte. Julis őtet
               szerette; ő pedig magát mennyországban vélte lenni.</p>
            <p>Veronkát ismét feltaláltam, így írt végtére Szádnokinénak; a Pedemontiumi hegyek
               között találtam fel őt. Ő engem szeret. Ő az enyém lesz nemsokára és engemet minden
               bizonynyal boldog embernek tesz.</p>
            <p>Szülőitől végtére Julist megkérte. Ezek elbámulván, lábaihoz borultak: Julis pedig
               megállott előtte s nevetve azt mondta neki: László! én téged szeretlek. A gróf a
               leányt melléhez szorítván, az öregeket már most arra is kérte, hogy vele és
               menyasszonyával Magyarországba költözzenek.</p>
            <p>Magyarországba? kérdezé az asszony. Magyarországot pápisták lakják-e?</p>
            <p>Pápisták is, protestánsok is, ráczok is, zsidók is, felelé a gróf.</p>
            <p>Az asszony keresztet vetvén magára, fejét rázta; férje pedig gyanakodó tekintetet
               vetvén a grófra, de a gróf, úgymond, taláncsak pápista?</p>
            <p>Nem vagyok, felelé a gróf mosolyogva.</p>
            <p>Az elszomorodott atya az égre emelte szemeit, felesége új keresztet vetvén magára,
               Julis pedig könnybeborult szemmel vizsgálván szeretőjét: Boldog Isten! úgymond, hogy
               lehet az, hogy ő nem pápista?</p>
            <p>A gróf minden erejét megvetette, hogy a jó embereket a nem pápistáknak gyűlölségéből
               kigyógyítsa; de igyekezete mind haszontalan volt. Ő az ő szemeikben utálatos eretnek
               maradt és Julis a grófhoz való forró szerelmét a belégyökerezett előitéletnek
               feláldozta. A gróf mély komorsággal hagyta el e völgyet, melyben oly kimondhatatlanul
               boldog volt.</p>
            <p>Bement azután Francziaországba s ott is valóság, igazság és emberszeretet helyett
               mind csak előitéleteket talált. Visszamegyek az én szerencsés völgyembe, így írt ő
               végtére Veronkának. Sehol sem találok szívet, mely úgy érezzen, mint emberhez illik.
               Bárhová megyek, az ember az emberhez mindenütt hideg, mindenütt érzéketlen. Pénzen
               ugyan vehettem volna szerelmet eleget, de szívemen nem. Veronka! te voltál egyedül, a
               ki e szívet becsülted. Te és Manczi! Most már egyedül magam vagyok széles e világon.
               Sírok, foganatlanul sírok ebben a képtelen nagy sírban, hol eleven bálványok emberi
               formában lappanganak és egymást kínozzák. Isten hozzád, Veronkám! Én ama kellemetes
               völgybe térek vissza, melyben nevelkedtem. Abban akarok élni és halni.</p>
            <p>E levelet Bresztiából írta, mely városnál Francziaországnak leghíresebb révpartja
               fekszik. Este vacsorázni menvén, összetalálkozott a kávéházban egy angol
               katonatiszttel, kinek arczán egynéhány ismeretes vonást látszott észrevenni.
               Megszólítván, nevét kérdezi.</p>
            <p>Engemet, úgymond a tiszt, Russelnek hívnak.</p>
            <p>Russelnek? kérdezé a gróf hevesen és szemeit komoran leüti. Én, úgymond tovább,
               mélyen fohászkodván, egy Russelt ismertem, a ki most Indiában van.</p>
            <p>Az nekem rokonom, feleli a tiszt; az édes atyámnak az öcscse. Ha írni akar neki az
               úr, én most őt felkeresem. A hadifogságból kiváltatván, Londonba megyek és onnan
               Indiába. Ott talán szerencsésebb leszek, mint Európában.</p>
            <p>Szerencsésebb? kérdezé a gróf csudálkozva és arra kérte, hogy őt szállásán másnap
               látogatná meg. Indiába megy! Manczit meglátja! E két gondolat volt, mely képzeletét
               egész éjszaka lefoglalta. Russel helyett álmában ő ment Indiába. Indiának partjait
               úgy látta, mintha minden egyéb ország homályban feküdt volna előtte és a nap csak
               Indiát világította volna meg.</p>
            <p>Russel másnap hozzáérkezvén, India volt az egész beszélgetésnek tárgya. A grófnak
               kedvét észrevevén a tiszt, az utazást oly könnyűnek és Indiát oly szépnek rajzolta,
               hogy amannak képzelete egészen felhevült. Egynéhány szempillantásig könyökére
               támaszkodván a gróf, egyszerre felugrott. Én az úrral, úgymond, Indiába megyek. Azt a
               boldogságot ugyan ott fel nem találom, mely után esdeklek, de csak elmegyek az úrral
               mégis.</p>
            <p>Harmadnapra hajóra ült Russellel s Angliába átevezvén, Londonba ment. Itt egynéhány
               nap alatt beszerezvén mindent, a mi az indiai utazásra megkivántatott, Russellel
               együtt a hajóra költözött. Mikor édes atyja Kaczajfalván levelét olvasta, melyben
               tudtára adta, hogy Indiába megy, már akkor ő Afrikának csúcsát megkerülte volt és
               szemeit arra szögezte, a hol Indiát feküdni tudta. Egész nap a hajó födelén ült s
               magában előre ama jelenetet rajzolgatta, melylyel őt Manczi fogadni fogja.</p>
            <p>A tengeren az utazás szép volna, mondá neki egyszer Russel, ha oly felette unalmas
               nem volna. Én magamat el nem unom, felelé a gróf, ismét India felé fordítván
               tekintetét, hol már gondolatában a partra kiszökvén, Manczit egy pálmafa alatt
               állani, azután kiterjesztett karjaival elejébe szaladni látta.</p>
            <p>Végtére a nemzeteknek bölcsőjéhez és Manczinak hazájához elérkezvén, a gróf alig
               várhatta, hogy kikössenek. Beszaladt azonnal Madrász városába. Hol lakik Russel úr?
               kérdezé egy angol katonától, kit az utczán előtalált.</p>
            <p>Az én óbesterem? úgymond ez. Mindjárt elvezetem az urat hozzá.</p>
            <p>A grófnak szíve felette nagy dobogásnak eredt. A katona nem győzött mellette
               szaladni, oly sebesen ment. Itt a háza, mondá amaz. A gróf megajándékozván, bement,
               kinyitott egy szobaajtót és Manczit ott találta. Szinte egy széken ült és gyönyörű
               fiacskájával, kit ölében tartott, mosolyogva játszadozott.</p>
            <p>A gróf lélekszakadva megállott előtte, a nélkül, hogy egy szót szólhatott volna. Csak
               kezeivel csinált egynéhány mozdulatot, melyeket Manczi nem érthetett. Megijedvén a
               gróftól, felugrott a székről és gyermekét a szőnyegre letévén, szemeit az ismeretlen
               vendégre meresztette. Szinte cselédjét akarta az óbesterné kiáltani, a mint a gróf
               szívreható és érzékenységgel teljes szóval a Manczi nevet elejébe zengte. Szaváról
               Manczi megismervén: Laczi! úgymond a belső megilletődésnek hasonló hangjával. Idegen
               hallgató e két szóban a legforróbb szerelemnek szózatát könnyen megismerhette
               volna.</p>
            <p>A gróf azután odarepült hozzá, lábaihoz borult, térdeit átkulcsolta, szók helyett
               czikkelyezetlen hangokat rebegett, sírt, sóhajtozott, szemei közé felnézett,
               felugrott, karcsú testét átölelte, melléhez szorította. Manczinak szemei
               örömkönnyekbe borultak, míg a grófnak karjai között csüggött. Szemeit nem mervén a
               grófra vetni, idestova tekintett hevesen, mintha ölelései ellen segítséget keresett
               volna. Csak karjai árulták el szívének indulatát, melyek a grófnak derekát átfogván,
               szinte tudta nélkül melléhez szorították.</p>
            <p>Ismét az enyém vagy egyszer, mondá végtére a gróf; ismét megölelnek annyi idő után
               egyszer utánad esdeklő karjaim! Az indulatnak szélvésze helyt adott azután a
               szelídebb örömnek. Kezeiket tartván s egymás szemébe érzékenyen nézvén, tízszer is
               tették egymásnak egy végben e kérdéseket: Csak megemlékeztél végtére mégis rólam?
               édes jó Laczim! - Szereted-e még Laczidat? édes szép Manczim! E kérdésekre egyik sem
               felelt; csak mosolyogva nézték egymást, csak kezeiket szorították. Szemeiket
               egymásról elfordítaniuk lehetetlen volt. Az óbesterné e szempillantásokban minden
               egyéb szövetségeiről elfelejtkezett és tudta nélkül Manczi kisasszony lett. Mellének
               indulatos érzései elborították benne a multnak emlékezetét és csak akkor jutott
               eszébe, hogy Russel hitvese, mikor a szőnyegen mászkáló fiacskája ruhájába
               kapaszkodott és nyöszörgő sírással ölébe kérezkedett.</p>
            <p>Szinte megint karjai közé akarta a gróf szorítani. Manczi elpirulván, öléből magát
               kifejtette. Az Istenért, gróf uram! úgymond egy mély fohászkodással. Tessék, kérem,
               leülni. Ezt mondván, leült és a gyermeket ölébe vette. A gróf melléje telepedvén,
               elbeszélte neki, hogy széles e világon nem talált még szívet, mely az övének
               megfelelne. Ah Manczi! csak a tiéd, a tiéd egyedül! Manczi lesütötte szemét és fiának
               arczára egypár forró könnyecskét ejtett. Hallgassunk erről, mondá végtére, kezét
               odanyujtván neki, szemeit pedig fiára függesztvén.</p>
            <p>Most már Russelt szereted. Engem szeretned nem szabad! Így fejezte be beszédét a gróf
               s felkelvén székéről, az ablakhoz ment. Manczi semmit sem felelt, s míg a gróf az
               ablaknál állott, fiát csókolgatta, hogy könnyeit elnyomhassa vagy legalább
               eltitkolhassa. Édes Manczim! kezdte ismét a gróf, megfogván és megcsókolván kezét,
               szeretsz-e még engemet?</p>
            <p>Laczi! mondá erre az óbesterné, felkelvén és karjain gyermekét a gróf elébe tartván,
               te még az én fiamat meg sem csókoltad!</p>
            <p>A te fiadat? felkiáltott a gróf, a te fiadat? Szemei sebesen és tüzesen odaestek a
               gyermekre, kit karjaira vett. Nem győzte nézni, és a mint nézte, arcza
               szempillantásonkint felderült. Manczinak a fia! mondá ismét és a gyermeknek arczát
               csókjaival és örömkönnyeivel egészen elborította. Manczinak a fia! mondá még egyszer
               belső elragadtatással. De igaz-e, Manczi, hogy ez a te fiad? Az óbesterné
               bizonyítását hallván, a gyermekkel a szobában tánczolni kezdett.</p>
            <p>Szinte akkor megnyílt az ajtó s az óbester a szobába lépett. Isten hozott, édes
               Kaczajfalvim! úgymond; Isten hozott, édes jó Laczink! s ezzel a grófot megölelte.</p>
            <p>Oh nézd, nézd Russel! mondá a gróf; ez Manczinak a fia. Istenem! mily boldog ember
               vagyok én! Manczinak a fiát látom! Sok fáradságba telt, míg őt ama részegítő örömből
               észre hozhatták, melybe őt a Manczi fiáról való gondolat helyezte. Átvizsgálta azután
               a gyermeket és arczvonásait Mancziéval összehasonlította. Könnyek gördültek ki e
               foglalatosságnál vidám szemeiből. Most már te anya vagy Manczi! mondá végtére; azután
               pedig az óbesternét sokáig vizsgálgatta, mintha a leány Manczival az anya Manczit
               akarta volna összehasonlítani. Anya vagy! mondá még egyszer s megcsókolta Manczi
               kezét, térdre esett előtte és kezét még egyszer megcsókolta. Azután a gyermeket
               anyjának karjaira adván, e képre érzékenyen mosolygott s meg-meg amaz igékre fakadt:
               anya vagy!</p>
            <p>Erre sebesen Russelhez fordult s melléhez szoritván: Karjaim között vagy egyszer
               megint, úgymond, édes Russelem! Annyi idő mulva ismét látlak! Manczi anya lett azóta,
               te atya lettél, én pedig - én szerencsétlen vagyok. Szerencsétlen? Nem vagyok!
               szerencsétlen valóban nem vagyok! Én veletek együtt szerencsés vagyok.</p>
            <p>Russel mosolygott. Te a mi jó és drága Laczink vagy. Manczi a te húgod; én pedig
               bátyád vagyok.</p>
            <p>A gróf rámeresztette szemeit; azután pedig odanyujtván lassacskán kezét: Russel,
               úgymond, az én bátyám! Manczi, te az én húgom vagy! Erre kezet fogott Manczival is,
               ki Russelre mosolyodott.</p>
            <p>Most már az óbester tudakozni kezdette tőle indiai utazásának okát; ő pedig egyenesen
               megmondotta neki, hogy Manczit kívánta látni. Manczi hamar felkapván gyermekét,
               játszani kezdett vele, hogy a pirulást eltitkolja, mely szép arczát a grófnak e
               vallomására elborította. Russel azután elvitte magával a révparthoz, s a nélkül, hogy
               odamenetelük okáról csak egy szót ejtettek volna, házához vitette a grófnak jószágát
               a hajóról. Otthon a grófot az óbester ama szobába szállásolta, mely Manczinak nappali
               szobájába nyílt. Itt, úgymond, a te húgodat minden szempillantásban láthatod s akkor
               beszélhetsz vele, a mikor akarsz. A háládatos gróf ezen ajánlatra az óbester nyakába
               borult.</p>
            
         </div>
         <div type="chapter">
            <head>XXVI. A ki a tilalmas szerelmen győzedelmeskedni akar, tanuljon futni.</head>
            <p>Egy-két nap mulva a gróf, minekutána Russel engedelméből egész idejét Manczival
               töltötte volna, maga volt egyszer az óbesterrel. Hallod-e, Laczi! mondá neki az
               óbester bizalmasan, te Manczit szeretted?</p>
            <p>A gróf erre a figyelmes óbesternek ellenállhatatlan nyiltszívűséggel, érzékeny
               könnyhullatások között, indulatosan és oly tűzzel, mely minden tekintetét, minden
               mozdulatát, sőt még szavának hangját is átjárta, elbeszélte Manczival volt egész
               esetét. És még most is, édes Russelem! még most is oly hathatósan szeretem, hogy
               lehetetlen kimondanom. Szeretem még azokat is, a kik hozzá tartoznak. Szeretlek téged
               is, mivel férje vagy. Szeretem a fiát, óh! a te fiadat - Oh Istenem! add meg nekem
               azt a boldogságot, hogy én e gyermeknek szeretetét megnyerhessem!</p>
            <p>Russel megölelte, de oly nyughatatlan tekintettel, hogy még a grófnak is szemébe
               tünt. Hallod-e, Laczi! úgymond; szeresd te Manczit, szeresd fiamat, szeress engemet;
               csak egyet igérj meg nekem, csak egyetlen egyet!</p>
            <p>A gróf rámeresztette szemét.</p>
            <p>Légy hozzám nyiltszívű, így folytatta beszédét az óbester; ne titkolj el én előlem
               semmit! Ezt az egyet meg akarod-e nekem cselekedni?</p>
            <p>Megcselekszem, Russel! felelé a gróf.</p>
            <p>Ha majd némelykor megkérdezlek: mikép mulatod Manczival magadat? meg fogod-e nekem az
               igazságot tökéletesen vallani?</p>
            <p>Szívesen megvallom.</p>
            <p>Mulasd tehát vele magadat, a mint tetszik. Ha valami olyast cselekszel, a mi
               ellenemre volna, azt én neked meg fogom mondani. Gonosztévő az én Laczim nem
               lehet.</p>
            <p>Gonosztévő az én Laczim nem lehet! Ezen igék az ártatlan grófnak nagyon szemébe
               tüntek s mihelyt lehetett, egy magányos gallyasba ment, hogy azoknak értelméről
               elmélkedjen. Megvizsgálta szívének minden legkisebb rejtekét és semmit sem talált
               egyebet, hanem csak Russelhez és Manczihoz való buzgó és tiszta szeretetet. Jól
               mondottad Russel! így szólott elvégre magában: a te Laczid gonosztévő nem lehet.</p>
            <p>Ezzel visszament Manczi szobájába s átvizsgálván forró tekintetekkel ezen
               asszonyságnak kellemetes szépségét, azt érzette magában, hogy mégsem kiván tőle semmi
               egyebet barátságnál. Bizalmasan ült mellette, vígan nyájaskodott vele, örömest
               játszadozott fiacskájával és ha Russel véletlenül bedobbant, barátságosan
               odanyujtotta neki kezét. Így multak el a napok, így a hetek, így a hónapok. Russel a
               grófot Manczival barátkozni gyanu nélkül nézte, s mikor hazaérkezvén, hitvese mellett
               ülni, egyik karjával ezt átölelni, a másikkal pedig fiacskáját ápolgatni szemlélte,
               odaült mosolyogva Manczinak másik oldalára, tréfálgatott velök, nevetett,
               beszélgetett. Kellemetesebb napokat és estéket nem lehet gondolni, mint az övék
               voltak.</p>
            <p>Mily szerencsés vagyok, édes Russelem! mondá a gróf sokszor. Manczi engemet szeret,
               te is szeretsz, én pedig titeket szeretlek. Máskép lehetne ugyan sorsom, de így is
               jó. Russel őt viszont megölelvén, az Isten adja, úgymond, hogy boldogságunk állandó
               legyen!</p>
            <p>Mancziban Russel kimondhatatlanul bízott. Elbeszélte neki mindazokat, a miket a
               gróftól hajdani szerelmök iránt hallott. Tudom én, édes Manczim, hogy te a grófot még
               most is szereted. És kicsoda ne szeresse e nagylelkű, szép erkölcsű és jószívű ifjút?
               Szeresd őt, mint testvéredet; de kérlek, ne legyen előttem semmi titkod. Légy hozzám
               nyilt szívű! Képes volnék én neked mindent megbocsátani, azt az egyet kivévén, ha meg
               akarnál csalni.</p>
            <p>Manczi a gróffal barátságosan társalkodott; de azért férjét mégis kimondhatatlanul
               szerette, mert anya volt. Mellében oly nyugalmat érzett, mely miatt maga méltán
               nagynak tarthatta. Férjére mosolyogván, én a grófot, úgymond, szeretem, de szívemet
               előled el nem zárom.</p>
            <p>Egynéhány hónapot töltöttek ily boldogságban e jó emberek, a mint Manczinak szemei
               egyszerre borulni kezdettek. Sóhajtozott és ő lopva tekintgetett a grófra, mikor vele
               maga volt; reszketett, mikor ez megölelte; elpirult, mikor apolgatta. Mi bajod? édes
               Manczim! kérdezé a gróf.</p>
            <p>Manczi ráemelte csendesen szemeit s azonnal meg-meg lesütötte, a nélkül, hogy
               kérdésére megfelelt volna.</p>
            <p>Van Indiában egy gyönyörű fa, melynél szebb talán az egész világon nincsen s mely
               pagódafának vagy a bániánok fájának is neveztetik. Ágai szinte miként a szőlővesszők,
               lehomorodván, gyökeret vernek és a földből ismét kinőnek. Egy ilyen fa, körülötte
               növekedő fiaival együtt több lombos ernyőt formálván, egész sereg embernek képes
               árnyékkal kedveskedni. Ilyen fa alatt feküdt egy este Manczi a hűsben és szendergett.
               A szomszéd lomb alatt ült Manczi fiával a gróf és mugri nevű virágokból, melyek
               fölötte gyönyörű illatúak, Manczi számára nyakravalót font. A kis gyermek adogatta
               kezébe e virágokat. Mindenik mugrinál, melyet a gróf a koszorúba kötött, Manczira is
               tekintett egyszersmind, mosolygott és munkáját tovább folytatta. Egyszerre szilaj
               tekintettel felugrott, Manczihoz röpült, megragadott egy kobrakígyót, mely a fűben
               szinte Manczi felé lappangott s elvetette. Egy indiai leányzó, ki Manczi mellett
               ébren ült ugyan és asszonyát legyezte, de a nagy fű miatt a kígyót észre nem vette,
               meglátván a grófnak tettét, felkiáltott, odaszaladt hozzá és rettegéssel kérdezte,
               hogy nem harapta-e meg a kígyó? Szerencsére mindjárt a feje mögött ragadta meg a
               gróf, kinek tehát semmit sem árthatott.</p>
            <p>Erről bizonyossá tevén a leányzót a gróf és arra kérvén, hogy e miatt lármát ne
               üssön, elment a kertnek legtávolabb fekvő gallyasába. Azon szempillantásban felébredt
               Manczi. Kérdésére, mi történt légyen? elbeszélte neki a megijedt leányzó a grófnak
               bajnoki cselekedetét s megmutatta neki a kobrakígyót, melyet a gróf oly erővel
               hajított a bambuszsövénynek, hogy azonnal megdöglött.</p>
            <p>Boldog Isten! kiáltá Manczi; a kígyót a kezével fogta meg? és semmi baja sem
               lett?</p>
            <p>Legkisebb baja sincs, felelé a leányzó. Ah asszonyom! mily boldog az, a kinek oly
               bátyja van, ki hugáért életét adja!</p>
            <p>Manczinak szemei könnybe borultak. A gróf után sietvén, meglátta messziről, hogy egy
               bokor mellett összetett kézzel s az égre emelt szemmel térdepel. Érettem imádkozik,
               mondá Manczi csendes hangon s hasonlóképen térdreesvén és arczczal a földre borulván,
               óh! miért nem kellett néki, úgymond, az enyémnek lenni!</p>
            <p>Ezzel visszatért és szobájába bezárkózott. Ezen estétől fogva magaviselete a grófra
               nézve egészen megváltozott. Semmit sem szólott ő a grófnak a kígyóról, valamint a
               gróf sem neki. Könnyező szemmel vizsgálgatta e nagy szívű ifjút, valahányszor lopva
               lehetett és csak egyszer csókolta meg orozva ama kezét, melylyel a kígyót megfogta,
               mikor véletlenül a háznak erkélyén szenderegni lelte.</p>
            <p>Bármennyiszer kérdezte tőle baját a gróf, Manczi neki csak néma sohajtással felelt; e
               mellett pedig nyughatatlansága a helyett, hogy fogyott volna, naponkint növekedett
               inkább s naponként szembetünőbb lett.</p>
            <p>Eleinte, mikor a gróf Madrászba érkezett, elhajlott tőle Manczi, valahányszor apolta;
               visszavonta kezét, valahányszor megfogta; a földre sütötte komor szemeit,
               valahányszor édes Manczijának nevezte. Még egy tíz esztendős leánykát is vett maga
               mellé a szobába, valahányszor előre tudta, hogy férje egész délután haza nem fog
               jönni. Most pedig nagyon habozó és állhatatlan lett a grófra nézve Manczinak
               magaviselése. Majd kiragadta magát hevesen a grófnak karjai közül, a szobának túlsó
               részére vonulván; majd meg a grófot szinte oly hevesen melléhez szorította. A
               bizalmas beszélgetések, melyeket a gróffal azelőtt tartott, egészen elenyésztek.
               Óránként ültek már most némán együtt. Ha a gróf beszélgetni kezdett, Manczi lesütötte
               szemeit és nem felelt. Mi bajod? édes Manczim! kérdezé ilyenkor a gróf, de Manczi
               bizonytalan, félénk, szomorú és rövid tekintetet vetvén reá, elfohászkodta magát,
               szemeit az égre vetette és semmit sem felelt.</p>
            <p>A gróf ezt látván, szomorúan ült mellette, meg-megnyomván itt időnkint kezét. Manczi
               ezt az övéből kiragadta ugyan, de a grófnak kezét viszontag egy-két szempillantás
               után ismét megragadta, melléhez szorította, megcsókolta. Manczi mellében szinte
               forrott a szerelem ama háládatossággal együtt, mely jótevőjének mindent feláldoz.
               Áttört ő a tengereken, hogy Mancziját lássa; életét a legrettenetesebb veszedelembe
               ejtette, hogy Mancziét megmentse. Manczi egy szóval boldogtalan volt és magányosságot
               kezdett keresni, hogy magát kisírhassa. És ah! a mi az ő szivének
               legelviselhetetlenebb terhére vált, az volt, hogy e szeretetre méltó ifjú, e
               nagyszívű jótevője, e gyönyörű legény, szüntelen körülötte forgott. Manczija mellett
               ült ő egész nap, hogy tekinteteiből szivének indulatjait kitanulhassa. Manczinak
               legkisebb komorsága neki szorgalmat, legkisebb mosolygása részegítő örömet okozott.
               Ő, egy szóval, Manczi lélekzetéből élt. Jaj nekem, óh jaj nekem! mondá Manczi, hogy
               az övé nem vagyok.</p>
            <p>Állhatatos változása alatt a grófhoz való keserű hidegségének és indulatos
               szerelmének csak becsúsztak mégis a gróffal való társalkodásába némely felette mély
               barátkozások. Meg-meglátogatta őtet a gróf még akkor is, mikor az indiai szokás
               szerint délután a sátor alatt aludt, hol ágya mellett egész órákat azzal töltött,
               hogy Manczit legyezte. Este összeülvén, majd egész éjfélig mulattak sokszor együtt a
               pagodafának ernye alatt s a mint az esteli hajnal alkonyodott, úgy Manczi is
               csendesebb, de egyszersmind barátságosabb és érzékenyebb is lett.</p>
            <p>Sokszor hevesen ragadta meg a grófot és sírva szorította melléhez, azon
               szempillantásban ismét eltaszítván magától és az ernyeken keresztül hazafelé
               szaladván. A gróf utána ment s még homályosabb lomb alatt és sírva találta.</p>
            <p>Egyik este megfogván a grófnak karjait: Hallod-e Laczi! úgymond; nem látod te
               könnyhullajtásimat? nem látod a búbánatot, mely szivemet emészti? Nekünk, édes
               Laczim: el kell válnunk!</p>
            <p>El kell válnunk? kérdezé a gróf. Te talán engemet már nem szeretsz?</p>
            <p>Manczi lesütvén szemeit: Szeretlek! úgymond, de el kell mégis válnunk. Ha azt akarod,
               hogy boldog legyek, menj, édes Laczim! menj el házamtól mennél hamarább.</p>
            <p>A gróf nagyra meredt szemmel ránézvén: Én tehát tégedet azért hagyjalak el, úgymond,
               hogy te boldog lehess? A te boldogságod kívánja, hogy elváljunk?</p>
            <p>A mindenható Isten a bizonyságom, hogy úgy van a dolog, mondá Manczi hevesen.</p>
            <p>A gróf megborzadván, megölelte, a nélkül, hogy legkisebbet szólott volna s bement
               könnyező szemmel a házba. Manczi utána sompolygott és hallotta, hogy embereinek az
               utazásra való készületek iránt parancsolatot adott. El kell mennem! oda vetette
               parancsolatjához érzékeny szózattal.</p>
            <p>El kell mennie? mondá magában Manczi s kimenvén a háznak erkére, leült és sírt. Látta
               innen a grófot még egyszer a kertben, hová a parancsolat után visszatért; látta nagy
               lépésekkel fel s alá sétálni s magában tusakodni Lerepült tehát hozzá s karjai közé
               omolván: Ne menj el, úgymond, tőlem, édes Laczim! ah! kérlek, ne menj el. Meg kell a
               te szegény Manczidnak halnia, ha elhagyod.</p>
            <p>A gróf szinte megmeredt álmélkodásában. A mint Manczit karjai között tartotta,
               leereszkedett a mögötte lévő hantülésre. Szavát az indulatoknak küzködése elfojtotta.
               Azon szempillantásban, hogy Manczitól e hirtelen változásnak okát akarta kérdezni, a
               szél a hajlékony gallyakba megütközvén, elsuhogott előttük. Manczi felijedvén,
               kiragadta magát karjai közül és elsietett; de azonnal ismét visszatérvén: Te tehát,
               édes Laczim! nálunk maradsz, mondá neki súgó szózattal s a kertnek gallyasai közé
               eltünt.</p>
            <p>A gróf elmélkedésekbe sülyedvén, át kezdte homályosan látni, hogy mostani
               állapotjával szövetségben lehetne Russelnek ama mondása: gonosztévő az én Laczim nem
               lehet. - Nem lehet! mondá e gondolatra magában, valóban nem lehet! Azután különféle
               képzelésekbe merült, különféle indulatokkal tusakodott, míg el nem szenderedett. A
               felkelő nap a kertben találta. Felébredvén, még egyszer mondta magában: Laczi
               gonosztévő nem lehet!</p>
            <p>Manczi e jelenet után egészen megváltozott. Ránézegetett ugyan a grófra, de szemei
               semmit sem mondottak neki. Arra kérte majd naponkint, hogy maradna szobájában, mivel
               neki különös dolgai volnának. Felkereste Russelt és karjába akaszkodott, valahol csak
               lehetett s egyáltalában úgy viselte magát, mintha a grófot egészen elfelejtette
               volna. Kerülte a vele való magányos sétálgatást, magányos beszélgetést, olyannyira,
               hogy egy szép indiai leányzót mindenütt magával hordozott. Úgy látszott, mintha
               belőle egészen más asszony vált volna.</p>
            <p>A gróf ezt meg nem foghatván, gyötrődni kezdett. Egyszer csakugyan magát lelvén,
               lábaihoz borult s ama kérésével: mondaná meg neki, mivel bántotta meg? sokáig
               kínozta. Édes Manczim! mondá neki több ízben, küldj el magadtól, ha tetszik;
               cselekedj velem, a mit tetszik; csak szivedet ne vond el tőlem.</p>
            <p>Manczi egy darabig habzott, ha feleljen-e, vagy sem? már jobbra, már balra nézett,
               csakhogy a grófra ne kelljen tekintenie; azután mosolygásra fakadt, végtére pedig
               zokogó sírásnak eredt. A grófnak karjait megfogván: Mind haszontalan, úgymond, édes
               Laczim! tusakodásom mind haszontalan, melylyel indulatomon győzedelmeskedni akarok.
               Halljad bajomat és ne utálj meg. Szeretlek! sokkal jobban, buzgóbban és hevesebben
               szeretlek, mint akárkit e világon. Könyörülj meg tehát rajtam és hagyj magamat, hogy
               valaki bennünket itt együtt meg ne lásson. Ezzel kitolta a gallyasból és Nákit, az
               indiai leányzót, fennszóval kiáltotta.</p>
            <p>A gróf úgy hagyván el a gallyast, mintha álmodott volna: Mi lehet ez? úgymond
               magában; mit akar Manczi ezzel mondani? Egész nap elmélkedett Manczinak szavain, a
               nélkül, hogy azoknak értelmét megfoghatta volna.</p>
            <p>Manczi szinte oly hideg volt a grófhoz azután is, mint e jelenés előtt, kivévén, hogy
               lopva, ahol csak lehetett, már érzékeny tekinteteket vetett reá, már szemeivel
               integetett neki, már meg szerelmének oly különös jeleit adta, a minőket tőle még
               eddig a gróf sohasem látott. Ha Russel kiment és Náki talán elfordult, csüggedő
               tekintettel adta a grófnak értésére, hogy szívét az indulat dühösen szaggatja.</p>
            <p>Egynéhány nap mulva egy gyönyörű reggeltől fogva egész estig Russellel sokkal
               barátságosabb volt, mint egyébkor s a gróffal magányosan csak szót sem szólott.
               Estefelé a grófnak megsúgta, hogy a jövő éjszaka jelenjen meg a kertnek legtávolabb
               fekvő gallyasában. A gróf úgy megijedt, hogy szinte reszketett, a nélkül, hogy okát
               tudta volna. Éjszaka? mondá magában. Oly különféle és többnyire nyughatatlanító
               gondolatokba merült erre a gróf, hogy egész estig szinte csak ébren álmodozott. Az
               éjszaka meglepte, minekelőtte magát meggondolhatta volna. Elment ő a kirendelt
               gallyasba, hol kevés szempillantások után Manczi is megjelent reszketve. Óh Manczim!
               óh édes Manczim! mondá a gróf fennszóval. Lassabban beszélj, mondá susogva Manczi,
               hogy valaki bennünket meg ne halljon. Boldog Isten! ha ezt Russel megtudná!</p>
            <p>Russel? kérdezé a gróf komoran. Mondd meg nekem, Manczi! minek rendeltél te engemet
               ide?</p>
            <p>Manczi szemérmetesen a grófnak karjai közé omolván: Oda vagyok, úgymond, mély
               sóhajtással. Édes Laczim! én örökre oda vagyok!</p>
            <p>Oda vagy? kérdezé a gróf. Még az én karjaim között vagy, ne félj te, édes Manczim!
               semminemű veszedelemtől. Jöjj velem! Itt nekünk nem szabad együtt lennünk, mihelyt
               Russel róla semmit sem tud, semmit se tudjon.</p>
            <p>Erre Manczi hevesen kiragadván magát a grófnak karjai közül, térdre esett előtte és
               zokogva így szólott hozzá: Jól mondod. Laczi! itt nekünk Russel tudta nélkül lennünk
               nem szabad. Isten hozzád, édes Laczim! Itt lennünk nem szabad. Isten hozzád! Óh! ha
               tudnád, micsoda mélységtől mentetted meg Manczidat! Köszönöm és köszönni fogom ezt
               neked, még élek! Ezzel a házba szaladt és a grófot magát hagyta. Ez a kertben
               megvárván a napnak keltét, Russelhez ment s megölelvén őt hevesen: Hallod-e Russel!
               úgymond, te azt jól mondtad, hogy Laczi gonosztévő nem lehet. Nekem tőletek el kell
               válnom. Russel! szeretsz-e még engemet?</p>
            <p>Szeretlek, Laczi! Testvéremet jobban nem szerethetném. Az Isten látja lelkemet, hogy
               én a te nemes szívedben mindenkor bíztam, bíztam még akkor is, mikor Manczinak hozzád
               való buzgó és majdnem lángoló szerelmét láttam. Te engemet el akarsz hagyni? Az Isten
               engedje, hogy te és Manczi a belső nyugodalmat ismét feltaláljátok, melyre nemes
               szíveitek oly annyira érdemesek. Ezt én tiszta szívemből kívánom s reménylem is. Én a
               te szívedet ismertem és így csak egy szempillantásig sem voltam nyughatatlan. Hova
               akarsz menni?</p>
            <p>Egy ideig Indiában akarnék még mulatni; ah! édes Russelem! talán csak azért, hogy
               benneteket még egyszer láthassalak. Tedd boldoggá szegény Manczimat s légy boldog
               vele magad is. Ezzel kiragadta magát Russelnek karjai közül s a nélkül, hogy
               Manczitól búcsút vett volna, egy hű indiai emberrel, kit melléje inas gyanánt Russel
               ajánlott volt, elment Madrászból, hol eleinte oly boldog volt s végtére oly
               boldogtalan lett.</p>
            
         </div>
         <div type="chapter">
            <head>XXVII. A Kaczajfalvi völgynek mása Indiában.</head>
            <p>Russel azonnal Manczihoz sietett s érzékenyen megölelvén: A mi Laczink, úgymond, édes
               Hitvesem! házunktól búcsút vett. Az egek vigasztalják meg nemes szívedet és adják
               vissza neki mennél hamarább előbbi nyugodalmát. Szomorúságodban csak arra kérlek
               egyedül, hogy tőlem barátságodat és bizodalmadat meg ne vond. Manczi előtte térdre
               esett; de ő azonnal ismét felemelte, fiát ölébe vette, megcsókolta. E gyermek,
               úgymond, a te szívednek egyik részét nekem visszanyeri. Manczi erre férjét fiával
               együtt átkulcsolta. Szóllani akart, de szózatját elfojtotta a sírás, melylyel
               szemlátomást küzködött. Ne gátold könnyeidet, mondá neki Russel; sírd ki magadat,
               hogy szíved megkönnyebbedjen. Sirt vele maga Russel is, sőt csak egy napot sem
               hagyott elmulni, hogy Manczival a grófról nem beszélgetett volna. Egynéhány hónap
               mulva férjének karjai között hálákat adott az Istennek Manczi, hogy a gróf
               elment.</p>
            <p>A gróf azonban megjárta Indiának nagy részét s érzékeny sebének fájdalma tűrhetőbb
               lett. A kies természetnek vizsgálása, mely Indiának szelíd ege alatt annyiféle
               gyönyörködtető kellemetességekkel kedveskedik, érzékeny örömökre ingerlette szívét,
               melyek tekintetét földerítették s nyílt homlokát a komor ránczokból kisimították.</p>
            <p>Most már Delhi városából lefelé ereszkedett s elég erősnek itélte magát arra, hogy
               Manczit ismét láthassa. Mély beszélgetésbe merülve gyalogolt indiai szolgájával, kit
               szinte arra akart birni, hogy vele Európába költözzön. Egy nagy folyónak partján
               vitte őket az út, melynek másik szélén bambusznádból nőtt eleven sövény folyt.
               Egyszerre a tengerről nagy forgószél érkezett, mely Indiában szörnyen uralkodik. A
               viznek habjai fel-fel emelkedvén, rettenetes zajjal rohantak a bambusz sövényre. A
               szélnek zuhogó ütközései egész homokfellegeket ragadtak fel falevelekkel megvegyítve
               az égbe, melyek innen meg-meg lezuhanván, a víznek egész partját elborították. A
               bambusznád lehomorodván s egymásba ütődvén, a rettenetes zajt még rettenetesebbnek
               tette. A folyó azután kiöntött, a mennydörgés iszonyúképen csattogott, a szél az
               égnek morgásai közé sivítván, félelmesen háborgott. Erre az égből egy sötét felleg
               fekete éj gyanánt leereszkedvén, az egész tartományt homályba borította. Csak a
               villanások világosították meg olykor e fénytelen zavart, utat mutatván a grófnak,
               hogy a tajtékzó haboknak veszedelemmel fenyegető árjaitól megmenekedhessen. Úgy
               látszott, mintha az egész természet felháborodott volna s lakosait végső veszélylyel
               fenyegette volna.</p>
            <p>A gróf az inassal együtt a magasabb helyekre igyekezett, melyekről a hegyek felé
               meg-meg beljebb sietett azzal a reménységgel, hogy ott talán valahol helységre akad.
               Nemsokára egy völgyhöz jutottak, mely magas kősziklákkal körül volt véve s melynek
               mélyeiből az ég felé magas és vastag fák emelkedtek. A szél, mely a völgy felett
               keresztül zuhogott, meghomorítgatta ugyan e fáknak hegyeit, de törzsökeik szinte oly
               mozdíthatatlanok voltak, mint ama kőszirtek, melyek körülöttük függnek. A völgy az
               örök nyugodalom lakásának, a háboríthatatlan békesség templomának látszott lenni. Az
               egymásba kapaszkodó különféle csemeték átszőtték magukat a vastag fáknak sorain és
               gallyaikból áthathatatlan falat csináltak. Itt bátorságban vagyunk, mondá a gróf s
               kivonván kardját, átvagdalta a fák között összenőtt gallyakat s a völgynek belsejébe
               nagynehezen behatolt. A gallyszövevények nem messze tartottak ugyan, de alig jutottak
               utazóink a völgynek mélyére, a kősziklákról azonnal egész patakok zuhogtak le, melyek
               a rettenetes záporesőből támadtak. Utazóink tehát kénytelenek voltak, a völgynek
               túlsó és magasabban fekvő oldalára feliparkodni, hol messziről egy gunyhót és ebben
               világosságot láttak.</p>
            <p>Istennek hála! kimenekedtünk, mondá a gróf s a gunyhó felé sietett. Hű szolgája
               visszatartóztatván: Maradj! úgymond. Te idegen vagy. Hadd menjek én oda magam. Ki
               tudja, micsoda emberek laknak benne? Ezzel az indiánus bement a gunyhóba s egy
               szempillantás után ismét kitört belőle, fennszóval kiáltván a grófnak: szaladj,
               messze szaladj! itt Pária lakik.</p>
            <p>A gróf kirántotta öve mellől a pisztolyt. Azt gondolta, hogy a gunyhóban vadállat
               tartózkodik. E helyett megjelent az ajtóban egy öreg ember, kinek tekintete nemcsak
               nem rémítő, hanem inkább kegyes volt. A gróf feléje indult; szolgája pedig teljes
               erejéből tartóztatta. Ne közelíts hozzá, úgymond, mert Pária.</p>
            <p>Pária? kérdezé a gróf. Mit értesz te vajjon e név alatt?</p>
            <p>Olyan embert, a kinek semmi hite sincsen s a ki erre való nézve nem is ember, hanem
               még az oktalan állatnál is alábbvaló. Akarod-e, hogy megöljem? Ezzel a szolga
               előrántotta a pisztolyt, melyet kezéből a gróf azonnal kiragadott. Van-e eszed?
               úgymond, egy fegyvertelen öreg embertől félni! Nem bánt ő minket, abban bizonyos
               lehetsz. Jöjj, szólítsuk meg!</p>
            <p>Én őhozzá az egész világért nem megyek, mert az én törvényem szerint kilencz egész
               hónapig volnék tisztátalan, ha vele készakarva csak egynéhány szempillantásig is egy
               hajlékban mulatnék. Még a Pagódba sem volna szabad mennem. A templomot az Indiabéliek
               Pagódnak nevezik.</p>
            <p>Hiszen látod, mondá viszontag a gróf, hogy ember; nekünk pedig segítségre van
               szükségünk. De mind haszontalan volt a grófnak beszédje. A szolga megmaradt a
               mellett, hogy neki Páriához menni nem szabad.</p>
            <p>Nekem pedig szabad! mondá a gróf s a gunyhó felé indult.</p>
            <p>Élj tehát szerencsésen! felelé a szolga, mert azután teveled sem szabad
               társalkodnom.</p>
            <p>Isten hozzád! mondá a gróf, ki el nem tudta magával hitetni, hogy őtet e szolga, ki
               egyébiránt jámbor ember és hozzá nagyon hű volt, a puszta erdőnek közepén e miatt
               elhagyhassa. A szolga azonban sebesen elszaladt, a nélkül, hogy a grófnak kiáltására
               figyelt volna, melylyel még egyszer marasztalta. Egy pár percz után a fák közt
               eltünt.</p>
            <p>A gróf azután a gunyhóhoz közelített. Az öreg ember mély tisztelettel hátrább lépvén:
               Én, úgymond, csak egy szegény Pária és arra érdemetlen vagyok, hogy lakásomba lépj.
               De ha hozzám magadat megalázod, tiéd a gunyhóm, tiéd mindenem, tiéd vagyok még önnön
               magam is.</p>
            <p>A gróf az öreg embernek orczáját, mely a kezében lévő fáklyától megvilágosíttatott,
               közelebbről vizsgálván, vonásaiban oly szelídséget, jámborságot és nyugodalmat
               talált, hogy lehetetlen volt hajlandóságot hozzá nem éreznie. Oda nyujtotta neki
               kezét, melyet az öreg szemeiben nyilván ragyogó és kimondhatatlan jószívűséggel
               melléhez szorított. Te, amint látom, ember vagy, mondá a gróf; az vagyok én is.
               Engedd meg, hogy ezen éjszakát hajlékodban töltsem. Az öreg keresztül tévén mellére
               kezeit, mélyen meghajtotta magát; a gróf pedig a gunyhóba bement.</p>
            <p>Erre a gazda egy nyaláb vágott fát hóna alá, egy kosár gyümölcsöt egyik kezébe, a
               fáklyát pedig a másikba vévén, az erdőbe sietett. De minekutána itt egynéhányszor
               nagyokat kiáltott volna, kosarával s fájával együtt komoran visszajött.</p>
            <p>A grófnak kérdésére, kit kiáltott légyen: Uti társadat, felelé a Pária. Eledelt
               akartam neki vinni és fát, hogy a vadállatok ellen tüzet rakhasson. Az én hajlékomba
               be nem mer jönni, mivel Pária vagyok.</p>
            <p>Jószívű öreg, mondá a gróf, még egyszer odanyújtván neki kezét; te azokkal jót
               teszel, a kik tégedet gyűlölnek s megbántanak! Ezt mondván, illetődéssel teljes
               szemeit az égre emelte.</p>
            <p>Orczádnak szinéről és ruházatodról látom, hogy te indiánus nem vagy, mondá az öreg.
               Reménylem tehát, hogy hajlékomban éhségedet sem átallod megenyhíteni. Ezzel az
               asztalt bambusznádból font gyékénynyel megterítvén, megrakta különféle kosarakra
               osztott kókuszdióval, indiai fügével, mandulával, narancscsal, ananászszal és egy tál
               rizskásával kókusztejben, maga pedig mély alázatossággal félre ült.</p>
            <p>A gróf az asztalhoz vonta maga mellé és kérte, hogy vele egyen. Az öregnek könnybe
               borultak szemei. Istenem! úgymond, nem hittem volna, hogy életemben még egyszer ember
               lehessek!</p>
            <p>A szélvész még háborgott és a gróf egynéhányszor kinézett az ajtón, ha szolgája nem
               tért-e talán vissza? De a szolga valóban eltünt. A gróf csak a Páriának szavára
               nyugodott meg, a ki őtet bizonyossá tette a felől, hogy a völgyön kívül nem messze
               egy falura akad, a hol minden veszedelmen kívül lesz.</p>
            <p>A gunyhó rezzenthetetlen volt. Ott állott ez, a hol a völgy legszűkebb volt. Egy
               pagodafa alatt volt építve, melynek fiútörzsökeiből a gunyhónak négy szöglete állott.
               E fának ágai és levelei oly sűrűek voltak, hogy csak egy csöpp eső nem hathatott át
               rajtok. Azonkívül a gunyhónak oldalai bambusznáddal voltak beszőve, teteje pedig
               indiai fügefalevéllel befödve. Jóllehet a szélvész a mennydörgéssel együtt még nagyon
               háborgott, a lámpás mégis a gunyhóban minden lebegés nélkül égett.</p>
            <p>A gróf nem győzött az öregnek nyugodalmán e rettenetes mennydörgésnél álmélkodni.
               Csendesebb volt ő még gunyhójánál is. Azalatt az öreg ember egy cseréphűtőben, mely
               Indiában garpulettának neveztetik, két edényt hozott, melyek kókuszdióból voltak
               készítve s melyeknek egyikében pálmavíz, a másikában pedig kókusztej volt. Kérte a
               grófot, hogy italait ne vesse meg; a gróf pedig jobb kedvű volt asztalánál, mintsem
               ha pompás vendégségnél ült volna.</p>
            <p>Mondd meg nekem öreg, mondá a gróf mosolyogva, minekutána a Páriának homlokát
               megcsókolta volna, mondd meg nekem, mikép lehetsz te ennél a rettenetes égi háborúnál
               oly nyugodt elmével. Csak egy fa föd be tégedet ágaival; a fák pedig a mennykövet
               magukhoz vonják.</p>
            <p>Pagódafába a menykő még soha sem ütött, felelé az öreg. E fák alatt az ember nincs
               veszedelemben.</p>
            <p>A gróf megvizsgálván a fát, hihető, úgymond lassúbb szózattal, mintha csak magával
               szólott volna, hihető, mivel gyantássága fogyatkozó.</p>
            <p>Ezt én nem értem, mondá az öreg. Hitvesem azt mondja, hogy Bráma, az indiánusoknak
               Istene, mikor e földön járt, a mennydörgés elől egyszer pagódafa alá vonódott. Én
               pedig azt tartom, hogy az Isten a pagódafáknak azért adott oly sűrű és leveles
               ágakat, hogy az emberek ebben a tartományban, hol a rettenetes mennydörgések oly
               szörnyen uralkodnak, az égi háborúk elől alájok vonódhassanak és hogy erre való nézve
               nem engedi meg, hogy azokat a mennykő megüthesse.</p>
            <p>Tégedet tehát az Istenben való bizodalom tesz nyugodt szívünek?</p>
            <p>Az Istenben való bizodalom és jó lelkiismeretem.</p>
            <p>Mondd meg nekem, édes jó apám! melyik indiai felekezethez tartozol te? Hol van a
               Páriáknak a temploma?</p>
            <p>Mindenütt, felelé az öreg. A mi templomunk az egész természet. Mikor a napot
               völgyemre támadni látom, térgyre esek és a napnak alkotóját mély alázatossággal
               imádom; utolsó sugarának alkonyodásánál pedig mennyei jótevőmet áldom. A
               szerencsétlentől soha sem tagadom meg segedelmemet. Feleségemet és leányomat oly
               boldogoknak teszem, a minőknek tehetem. Még ebemet sem hagyom el szükségében. Így
               éldegélvén napról-napra, életemnek végén úgy várom halálomat, mint esténkint az
               álmot.</p>
            <p>A gróf érzékeny és tisztelettel teljes tekintettel vizsgálta az öreget. Majd azután
               felkelt, s a gunyhóban vagy kétszer fel s alá sétált. Ki volt a te oktatód? kérdezé
               egyszerre hirtelen.</p>
            <p>A természet, felelé az öreg.</p>
            <p>A grófnak azonnal eszébe tünt ama szent mondás: hogy az egek az Isten dicsőségét
               értelmesen beszélik, remek munkáit nyilván hirdetik. De kicsoda tanított tégedet
               arra, úgymond tovább, hogy a természetnek szavát megértsed?</p>
            <p>Szerencsétlenségem, boldogtalan sorsom, felelé az öreg. A Páriáknak utálatos és
               megvetett neméből származván, Indiánus nem lehettem. Kénytelen voltam tehát, ember
               maradni. A társaság, mely az indiai népekből áll, számkivetett. Mit tehettem tehát
               egyebet, hanem hogy a természethez folyamodtam?</p>
            <p>Áldott jó öregem! felkiáltott a gróf érzékeny szózattal. Mondd meg nekem kérlek,
               micsoda könyveket olvastál?</p>
            <p>A teremtőnek ama nyílt könyvét, a természetet, melynek betüit minden ember ismeri.
               Más könyveket nem olvashattam; mert én sem írni nem tudok, sem olvasni.</p>
            <p>Óh kedves Atyám! mondá a gróf. Látom én, hogy itt a természetnek és az erkölcsnek
               lakóhelyébe jutottam. Ha valahol, itt valóban az igazságot legkönnyebb
               feltalálni!</p>
            <p>Én legalább tiszta és egyenes szívvel kerestem, mondá az öreg, mellére bocsátván
               kezét.</p>
            <p>S feltaláltad-e? kérdezé a gróf. Nincs e világon, nem mondom, két nemzet, vagy két
               familia, hanem csak két ember is, a ki egy dologról egészen egyformán gondolkozna.
               Érzékenységeink elcsábítanak bennünket; eszünket pedig az érzékenységek vezérlik.
               Mikép keressem tehát az igazságot?</p>
            <p>Azt tartom én, hogy azt egyenes és tiszta szívvel kell keresni, mondá az öreg. Az
               érzékenységek megcsalhatnak bennünket, valamint az ész is; de az egyenes és jámbor
               szív csalárd nem lehet, és így minket el nem csábíthat.</p>
            <p>A gróf egybe kúlcsolván kezeit: Igaz! úgymond. Az emberek mind egyformán éreznek, a
               mellett, hogy kiki közülök, a mint különös haszna kívánja, külön-különféleképen
               okoskodik. Az egyenes tiszta és jámbor szív soha sem mondja, hogy valamit így ért, a
               mit máskép ért, vagy hogy azt hiszi, a mit nem hisz, sőt nem is hihet. A jámbor szív
               képes egyedül arra, hogy az igazságot illendőképen keresse és voltaképen
               feltalálja.</p>
            <p>Az igazság, mondá az öreg, hasonló az égnek harmatjához. Ha azt akarjuk, hogy tisztán
               maradjon, tiszta edénybe kell azt felfognunk.</p>
            <p>Nekem egyenes, jámbor és tiszta szívem van, mondá a gróf; de mivel az igazságot
               emberektől kell tanulnom, mikép esmérhetem én ki e sok mester közül azokat, a kiknek
               hasonló szíveik vannak? Az embereket nem vakítják-e el többnyire különféle
               előitéleteik? nem vesztegetik-e meg haszonkereső vágyakodásaik? Én a földnek nagy
               részét megjártam, de az embereknek vélekedései között nagyobb különbséget leltem,
               mint még nyelveik között is. Mirevaló tehát nekem e két színű és csalárd nemzetségnél
               jó szívem? Azt te nekem már megmondottad, mikép kerested az igazságot; mondd meg most
               azt is, hol találtad azt fel?</p>
            <p>Saját szívemben és a természetben: az embereknél ritkán. A természetnek nyelve
               változhatatlan; az embereké pedig vagy több értelmű vagy érthetetlen.</p>
            <p>A természetben? mondá a gróf. Hisz ebben az állatok egymással szüntelen harczolnak. A
               természet tele van öldökléssel, háborúsággal, viszálykodással. Még az elementumok is
               szüntelen küzködnek egymás közt. Ezeknek példáját kövesse tehát az ember?</p>
            <p>Nem! nem! mondá az öreg undorodással. Kérdezd meg szívedet és ha jámbor, tiszta és
               egyenes, azt fogja neked mondani: hogy te másoknak azt cselekedd, a mit tőllök magad
               kívánsz és hogy azt rajtok el ne kövesd, a mit te tőlük nem örömest szenvedsz.
               Szívünk tanít minket kötelességeinkre, a természet pedig nekünk az Istent olyannak
               mutatja, a minőnek gyengeségünk ismerheti és sorsunk kivánhatja, hatalmasnak, jónak
               és bölcsnek. Imádom én őtet, szeretem és már könyörgésemmel kérlelem, már meg
               háladásimmal tisztelem, a nélkül, hogy azt nyomozzam, mikép lehet ő az, a minek a
               természet lenni kiáltja.</p>
            <p>A gróf könyökére támasztván fejét és szemeiből a könnyek kigördülvén, az igazságot
               tehát, úgymond, nem csak egyenes és tiszta szívvel, hanem benne is kell keresni. De
               mi vezérelheti, mi birhatja még a jó szívű embert is arra, hogy ezen igazságokat
               saját szívében és a természetben keresse?</p>
            <p>A szerencsétlenség, a viszontagságok, felelé az öreg.</p>
            <p>Ezek az embert lenyomják, elméjét meghomályosítják, szívét lealázzák.</p>
            <p>Csak egy bizonyos pontig, mondá az öreg; de azután, ha egyszer a szerencsétlenség
               felette nagyon megsúlyosodik, az ember összeragadja minden erejét, az elmehomálynak
               köteleit lerázza magáról, s a hol eddig sötétséget és tévelygést tapasztalt, ott
               egyszerre világosságot és igazságot lát.</p>
            <p>Egész nemzeteknél ez talán megtörténhet, mondá a gróf, homlokára szögezvén újját; de
               magányos embereken nem hiszem.</p>
            <p>Én magányos ember vagyok, mondá az öreg és én így találtam fel nyugtomat.</p>
            <p>De te talán ebben ritka jelenés is vagy? Hány Páriát találni, a ki úgy gondolkodjon,
               mint te? És hány ezer indiánus van, a kiket a szerencsétlenség arra nem bir, hogy
               sziveiket meghallgassák. Amaz igazságokat pedig és kötelességeket, melyekkel tégedet
               szíved és szerencsétlen sorsod megismerkedtetett, minden embernek kellene tudni.</p>
            <p>Az öreg Pária vállat vonva elhallgatott.</p>
            <p>A gróf e különös öreg embert sokáig vizsgálván, végre lesütötte szemeit, s az isteni
               kinyilatkoztatásnak szükségéről, mely az embereket kötelességeikkel megismertesse,
               mély gondolatokba merült.</p>
            <p>Ezekből végtére felserkenvén, hallod-e öreg! úgymond; a mely igazságokat te a
               természetnek és a szerencsétlenségnek iskolájában tanultál, azokra van építve az én
               keresztény hitem is, melyet édes atyámtól tanultam. Az embernek fő kötelessége
               minálunk is, hogy másoknak azt megtegye, a mit tőlük kiván és hogy azzal őket meg ne
               bántsa, a mit tőlük nem örömest szenved.</p>
            <p>Tinálatok tehát mind jámborok az emberek? kérdezé az öreg.</p>
            <p>Azok volnának, ha a keresztény hitnek törvényeit megtartanák.</p>
            <p>Egyik szó a másikat adván, elbeszélte az öregnek rövideden a gróf a religiónak
               történeteit. Lerajzolta neki az emberi nemzetnek gyermekkorát a világ teremtésétől
               fogva Mózesig, ki előtt az emberek az Istent a természeti religiónak törvényei
               szerint szolgálták. Leírta azután az ó testamentomnak szolgákhoz illő törvényeit;
               végtére pedig Krisztusnak új testamentomát, melyben a fiúi szeretetnek törvénye alatt
               az Isten, mint köz atya tiszteltetik.</p>
            <p>Az öreg ember csupa fül volt, s minekutána egy néhány kérdéseire a gróf szelid és
               elégítő feleleteket adott volna, kikérte magának, hogy ezeket neki más nap még
               egyszer elbeszélje.</p>
            <p>Szívesen, felelé a gróf. De mondd el nekem, édes apám! te is a te életedet; mert
               neked felette szerencsétlennek kellett lenned.</p>
            <p>Elmondom holnap; mert ma már késő volna bele kezdeni. Az éjfél közelget. A
               nyugodalomra szükségünk van mind a kettőnknek.</p>
            <p>Ezzel ágyat vetett a grófnak pálmalevelekből és jó illatú füvekből, kezet fogott
               vele, s nyugodalmas éjszakát kívánván, bement egy bambusnád ajtón a hátulsó
               kunyhóba.</p>
            <p>A gróf lefeküdt. Álomképnek látszott neki, a mi vele történt. Az öreghez mély
               tiszteletet érzett magában. A kunyhót az Istenség templomának nézte, s a legderültebb
               gondolatok között nyugodt elmével édesen elaludt.</p>
            
         </div>
         <div type="chapter">
            <head>XXVIII. Az indiai-völgynek gazdája elbeszéli életét.</head>
            <p>Más nap korán reggel felébredt a gróf a madaraknak csevegésére, melyeknek fészkei a
               kunyhó felett és körülötte függtek. Felugorván ágyából, hallgatódzott a szomszéd
               kunyhónak ajtajánál; de csendes volt még nem csak ebben, hanem körülötte is minden.
               Azt gondolván, hogy az öreg még legjobb álmában van, kilappangott a kunyhóból a
               szabad ég alá. Itt egy darabig az öregre várakozott; de mivel ez meg nem jelent, meg
               akarta kerülni a kunyhót, s egy áthathatatlan eleven sövényre akadt. Ennek ágait
               szétvonván, belátott egy kellemetes kertbe, hol mindenféle gyümölcsfák és vetemények
               részint virágoztak, részint már értek. Tovább ment a sövény mellett és ágai között a
               kertbe egynehányszor betekintett. Bő áldást látott benne mindenütt, melylyel az ég az
               öregnek munkáját szembetünőképen megjutalmazta.</p>
            <p>Most egy szózatot hallott. Hamar széthajtotta a galyakat, s a kertben tíz lépésnyire
               a sövénytől egy leányzót látott, ki a kosárkába, mely karján függött, narancsot
               szedett. Orczáját nem láthatta, mert háttal állott hozzá; de termete karcsú, sugár és
               nemes volt. Testéhez fehér patyolat ruháját, mely csípői körül tele volt ránczokkal,
               világoskék övecske szorította. Most már a fának túlsó részére ment narancsot szedni,
               s a grófnak szemébe egy gyönyörű orcza tünt, tele mennyei kegyességgel, tele bájoló
               ártatlansággal. Kosárkája megtelvén, egy bokorhoz ment igen lassú, csendes és gondos
               lépésekkel s virágot szedett. Egy madárka a bokorból kirepült. A leány egyet vissza
               lépvén, s a madárka után nézvén: Csak felvertelek mégis, szegény kis anya! úgymond.
               Lám! három egész nap éltem virág nélkül, mivel te a tojáson ültél. Jőjj vissza
               szegény állatocska! A jövevény elégedjen meg másféle virágokkal, teneked
               nyughatatlanságot ne okozzon. Eltávozván a bokortól, kegyesen mosolygott, mikor
               látta, hogy a madárka fészkébe ismét becsúszott.</p>
            <p>A grófnak érzeményeit megírni lehetetlen. A leánynak szava tiszta és szelid volt,
               mint egy távol zengő sípnak a hangja. Mikor ez magát a kertben a pamutfák megé vette,
               a gróf is visszatért a kunyhóba. Ennek ajtajában lelvén az öreget, ki már reá
               várakozott volt, megcsókolta derült homlokát, s beszédbe ereszkedett vele, melyet
               azonnal familiájára fordított. Megfogván a grófnak kezét az öreg, elvezette a hátulsó
               kunyhón keresztül a kertbe. Két sor pálmafa között egy illatozó galyasba jutottak,
               hol az öregnek felesége és leánya együtt ülvén, patyolatot szőttek. Felkeltek mind a
               ketten, a mint a grófot jönni látták, s egynehány lépésnyire elejébe mentek.</p>
            <p>Ez a feleségem! mondá az öreg, kezénél fogva oda vezetvén a grófhoz az asszonyt. Ez
               pedig a leányod? kérdezé a gróf. A leány elpirulván, lesütötte, s ismét azonnal
               felemelvén, a grófra vetette egy szempillantásig szemeit. Nahida leányom, mondá az
               öreg mosolyogva, s kezével a leánynak szép homlokához ért.</p>
            <p>A gróf nem győzte a szép Nahidát nézni. Szép Nahida! én tégedet már ismerlek, mondá a
               gróf szelid szózattal és érzékeny bizodalommal.</p>
            <p>Engemet? kérdezé a leány mosolyogva.</p>
            <p>Egy mugribokornál állottál és egy madárkát fészkétől el nem akartál űzni; inkább
               engemet hagytál mugrivirág nélkül.</p>
            <p>Ha ezért reám nem neheztelsz, én neked szedek még ma mugrivirágot. Édes atyámnak van
               még egy mugribokra, de csak egy! mondá Nahida szeliden s fejével a grófra
               kellemetesen hunyorítván.</p>
            <p>A gróf erre megfogta kezét és melléhez szorította, szívragadó kéjjel nézvén szeme
               közé. Nahida is megnyomta viszontag kezét és elpirult.</p>
            <p>Szerencsés férj! boldog atya! mondá a gróf, a Páriának karjai közé omolván. Mondd meg
               nekem, mikép jutottál te ily boldogsághoz? Most, drága öregem! most beszéld el nekem
               életedet.</p>
            <p>Leültek a galyasban mind a négyen. Az asszony szőtt. Nahida a grófnak egy kosárka
               narancsot hozott, kikereste közülök a legszebbeket, s oda nyújtotta neki mosolygó
               tekintettel. Magam szedtem, mondá a grófnak, ki a narancsokat néma, de érzékeny
               köszönettel vévén, jó ízűen megette.</p>
            <p>Erre a Pária elkezdette életét beszélleni. Az asszony azonban a szövőszékre
               támasztotta karját. Nahida a galyasnak nyílásába ült a grófnak átellenében, s
               pamutból övet kötött, de a munka közt fel-fel vetette szemét, s már atyjának
               beszédjére figyelmezvén, ölébe bocsátotta le munkáját, már meg elővevén a kötést,
               erről a grófra salygatott.</p>
            <p>Én a Páriáknak neméből születtem, elkezdette az öreg, mely Indiában a legalább való
               nem, s mely minden embertől utáltatik.</p>
            <p>Utáltatik? kérdezé a gróf és mi okra nézve?</p>
            <p>A Braminusok azt mondják, hogy ők a Bráma Istennek fejéből, a Páriák pedig lábaiból
               származtak, és hogy a mint Bráma e földön egyszer egy hosszas utazása után
               elfáradván, egy Páriától eledelt kért, ez őtet emberhússal kínálta meg. Bráma e miatt
               a Páriáknak nemét megátkozta, kiknek azóta a városokhoz még csak közelíteniök sem
               szabad. Akármelyik Náirnak szabad bennünket megölni, ha hozzá úgy közelítünk, hogy
               őket lélekzetünk elérhesse.</p>
            <p>Óh vélekedések, mondá erre a gróf hevesen, mily boldogtalanokká teszitek tik az
               embereket! De mikép is vehetik a Braminusok egész Indiát arra, hogy e mesét
               higyje?</p>
            <p>Az oktatás által, melylyel az embereknek szívét gyermekkoraikban elfoglalják, s az
               ilyen állításoknak mindennapi emlegetése által. Az emberek hasonlók a szajkókhoz. A
               mit sokszor hallanak, azt végre csak elhiszik.</p>
            <p>Hát te mikép tudtál e közönséges megvetésnek bilincseiből kimenekedni, melyekkel
               tégedet a Braminusok még születésedkor lelánczoltak? mert - ezt mondván, felkelt -
               mert az embert rettenetesebb balság az egész természetben nem érheti, mint sem ha úgy
               lealáztatik, hogy önnön magát utálni kényteleníttessen.</p>
            <p>Jól mondod! folytatá beszédjét az öreg. Én magam magamat a természet szemetjének
               néztem. A többi polgári rendeknek hozzám való gyűlölségét igazságosnak tartván,
               elhitettem magammal, hogy Bráma haragjának súlya fejemen fekszik. Szemeimet fel nem
               mertem az égre emelni, mivel erre magamat méltatlannak véltem. Így éltem én
               tizennyolcz esztendeig a halálnak állhatatos veszedelmében, mivel életemet akármelyik
               Náir szabadon elvehette. Táplálékomnak szűke azután arra birt, hogy magamat egy
               puszta vidékbe vonjam. Itt egy elhagyott omlékony kunyhóban lakván, a gyümölcsből
               éltem, mellyel a fák kedveskedni szoktak. A kunyhó mellett riskásának való kertecske
               volt, melyben a haszontalan gyomok és kórók elhatalmasodtak. Összeszedvén egy néhány
               marok riskásamagot, felástam a kertnek egyik szögletét és bele vetettem. Unalomból
               történt ez inkább, mint sem eltökélt szándékból; mert én Bráma haragjával terhelt
               embernek tartván magamat, nem remélhettem, hogy a tőlem elvetett riskásamag
               kizsenghessen. Azonban kizsengett mégis, felnőtt, kivirágzott és bő gyümölcsöt
               hozott.</p>
            <p>Lehetséges-e? mondám, mikor riskásámmal legelőször álmélkodva jól laktam,
               lehetséges-e, hogy engemet Bráma szeressen? Azon naptól fogva fákat ültettem, riskása
               ágyamra vizet vezettem, kerti veteményeket plántáltam, s kertemben a gyümölcs oly
               szépen megérett, mint akármelyik Braminuséban. Ez bennem a legelső kételkedést szülte
               ama mondának igazságáról, mely a Páriáknak nemét oly utálatosnak tette. Ha Bráma
               engemet gyűlölne, lehetetlen volna, hogy éljek. A nap, a helyett, hogy engemet
               melegít, sugarával megölne. Szintúgy látok, hallok, ízlelek és érzek, mint a
               Braminusok. A nap, a hold, a csillagok nekem szintúgy világosítanak, mint nekik. A
               természet hozzám nem mostohább, mint hozzájok. És Bráma engemet gyűlöljön?</p>
            <p>Bráma énvelem jót tesz, mondám önnön magamnak fenszóval, az ég felé terjesztvén ki
               kezeimet; azon leszek tehát, hogy szeretetét, ha mindjárt gyűlölne is, megérdemeljem.
               Az ő példája szerint jót akarok azokkal tenni, kiket gyűlölnöm kellene.</p>
            <p>Most már kunyhómban nem volt nyugtom. Ama gondolat, hogy Bráma szeretetét jóságos
               cselekedetek által megérdemeljem, éjjel-nappal ösztönözött. Kunyhómat elhagyván, hová
               menjek? kérdezem magamtól. Az emberek közé, kik halálos ellenségeid? Áh! ha ők
               ellenségeim, én legalább önnön magamnak hű barátja leszek. E végső tökélléssel
               elmentem az erdőkbe, a folyóvizeknek partjaira és gyümölcsből éltem. De kevés idő
               múlva azt tapasztaltam, hogy a természet a magányos ember számára igen keveset, a
               társaságban élőknek számára pedig felette sokat tesz és hogy létemet azoknak létéhez
               kapcsolta, kik engemet számkivetettek. A természet pedig önnön magával, így
               okoskodtam magamban, ily szembetünőképen nem ellenkezhet.</p>
            <p>Mikép jöttél te e gondolatra?</p>
            <p>Sokszor még csak ennivaló gyökerekre sem akadtam. Csak bajjal tudtam a vad állatoknak
               gyilkos incselkedéseit elkerülni. Ebből azt következtettem, hogy csak a társaságos
               élet adhat nekünk elegendő táplálékot, csak a társaságos élet óvhat meg minket a
               ragadó állatoknak dühösségétől, csak a társaságos élet elégítheti meg mindennemű
               szükségünket. E gondolattal tartományról tartományra tébolyogtam, csak abból élvén, a
               mit a természetnek nagy tárházában leltem, e mellett pedig a földbe, valamerre
               mentem, mindenütt hasznos palántamagokat vetvén és a faluknak riskásaföldjeiből az
               állatokat kikergetvén. Ezek voltak ama kis jóságos cselekedetek, melyekkel
               ellenségeimnek szolgálhattam és már ezek is, bármily csekélyek voltak, azt okozták
               bennem, hogy nem éreztem magamat oly nyomorultnak, mint azelőtt.</p>
            <p>Az éhségtől kényszeríttetvén, bekullogtam egyszer egy hajlékba, hol egy ifjú Náir
               lakott. Nem szóval, nehogy talán lélekzetem elérje, hanem csak arczvonásokkal és
               karjaimnak mozgatásával kértem tőle egy kevés gyümölcsöt: ő pedig hajító nyilat
               lökött reám és megsebesített. Kiragadván testemből bosszankodással a nyilat, a
               szomszéd ligetbe osontam, hol ezen embertelen szív ellen felette dühös haragra
               gerjedtem. Három nap gyakoroltam magamat a nyílvetésben a végből, hogy e kegyetlen
               Náirt meglessem s mihelyt magát találom, ugyanazon nyíllal megöljem, melylyel engemet
               megsebesített.</p>
            <p>A lesben feküdtem már hajlékától nem messze egy bokor mögött, kezemben tartván az
               ölni kész nyilat. Egy hat esztendős gyermek, a Náirnak fia, a ház előtt
               játszdogálván, ama bokor felé futott, mely mögött feküdtem. Egyszerre kiszökik
               oldalról egy másik bokor mögül egy tigris és egyenesen a gyermeknek szalad. Hallottam
               én ellenségemnek, a Náirnak kiáltását, hallottam a gyermek anyjának hathatós sírását
               s kiugorván lesemből, átütöttem nyilammal a tigrisnek oldalát, szinte mikor a
               gyermekhez ért. A tigris elesett, a gyermek haza szaladt, én pedig a nyilat kirántván
               a tigris beléből, ismét visszasiettem a bokor mögé, hogy onnan a Náirt meglessem. De
               ezen szempillantástól fogva nem érzettem már hozzá gyűlölséget. Még segíthettem volna
               is rajta inségében. Mélyebben bemenvén a ligetbe, érzeményimnek ezen változása iránt
               mély gondolatokba merültem.</p>
            <p>A jótétemény kedvesnek teszi előttünk azt, a kivel jót cselekszünk. A gyermekhez, kit
               a haláltól megmentettem, oly nagy hajlandóságot érzettem magamban, hogy még atyját is
               szeretni kezdettem. El nem hagyhattam e vidéket, a nélkül, hogy a gyermeket még
               egyszer meg ne lássam. Magát találván, megcsókoltam s az erdőbe tüntem azzal a belső
               meggyőződéssel, hogy én az Istenség gyűlölésének tárgya nem lehetek.</p>
            <p>Igy jutottam én gondolatról gondolatra, így emelkedtem fel az egyik igazságról a
               másikhoz. A Braminusok állítása előttem naponkint kétségesebb, naponkint kétségesebb,
               naponkint bizonytalanabb s végtére puszta mese lett, melyet ők csak a végből
               hirdetnek, hogy általa nemeknek isteni származását megmutatván, maguknak egész
               Indiában tiszteletet és legfőbb tekintetet szerezzenek.</p>
            <p>Lassankint egészen megjött belső nyugodalmam s már el is tökéltem volt magamban, hogy
               régi kunyhómat ismét felkeresem, melyben élni és halni kívántam. Csak egy dolog volt
               még szívemen. Várost még sohasem láttam. Minekelőtte tehát magányosságomba vonódtam
               volna, föltettem magamban, hogy valamelyikbe beosontok. Már messziről álmélkodásra
               ragadtak engemet sánczai, bástyái, magas házai és pompás tornyai. Bámulva néztem a
               sok ezer embert, kik a városba be, vagy a városból kitódultak és a tevéknek különféle
               nyájait, melyek ide Indiának minden kincseit összehurczolták. Vizsgaságomnak ellent
               nem állhattam. Itt, mondám magamban, itt az emberek ezrenkint szövetkeztek össze,
               hogy egymást boldogítsák és hogy egymásnak örömeket tegyenek. A város, lehetetlen,
               hogy a boldogító gyönyörűségeknek honja ne legyen.</p>
            <p>Delhi városa volt, mely előttem feküdt s melybe este beorozkodtam. Egynéhány utczán
               átlappangván, a nagyoknak palotáin és a sok boltokból álló pompás piaczokon nem
               győztem elegendőképen álmélkodni. Elmentem azután a városnak ama vidékébe, hol az
               Omrák, az indiai nagy Mógolnak udvarnokjai laknak s mely a Gemma vize mellett
               palotákkal és gyönyörű kertekkel tele van. Muzsikát hallván, bementem egy kertbe s
               álmélkodással néztem a Bajadár nevű asszonyoknak tánczát. Sirtam búbánatomban, hogy
               én az ilyen örömökben nem részesülhetek.</p>
            <p>Az Omra egy puha szófán feküdt és szolgáitól körülvéve a tánczosnéknak mesterséges
               mozgásaiban gyönyörködött. Irigylettem neki kellemetes örömeit. Egyszerre katonák
               rohantak a kertbe. A muzsika elnémult, a tánczosnék remegő galambok gyanánt
               szétszaladtak, az Omra elhalaványodott s a katonák vezére fejét kívánta. Az Omra
               fegyvert rántott, de saját emberei voltak az elsők, kik rá rohanván,
               lefegyverkeztették. Fél fertály óra mulva a küldött katonáknak kezében láttam már a
               fejét, kik után búcsúztam a nagy Mógolnak palotájába. A katonák még más öt Omrának a
               fejét is vitték, kik, a mint beszédjükből megértettem, fölötte gazdagok voltak. A
               Mógol palotájából engemet azonban kikergettek, a nélkül, hogy abban valamit láthattam
               volna. Elmentem tehát új utczákba, hol a paloták előtt sok koldust találtam, kiket a
               szerecseny szolgák foganat nélkül űztek, kergettek, míg ellenük botokat nem emeltek,
               vagy fegyvert nem vontak.</p>
            <p>Egy nagy és erős épületben lánczokat hallottam csörgeni. Benézvén a vasrostélyos
               ablakon, egy egész sereg szerencsétlent láttam a lámpásnak halavány világossága
               mellett bilincsekben sínleni. Ki sírt, ki sóhajtozott, ki meg átkozódott, úgy hogy
               halálos veríték ütött ki homlokomon.</p>
            <p>Éjfél után tolvajokra akadtam, kik épen egy házba törtek. Hallottam lakosainak
               panaszkiáltásait, hallottam egy haldoklónak végső hörgéseit. A strázsa oda sietett. A
               tolvajok erősen védelmezték magukat. Mind a két részről elestek egynéhányan.
               Szaladtam én a város kapujához, amint szaladhattam, hogy a pompának és a
               nyomorúságnak e veszedelmes honából kimenekedhessek.</p>
            <p>A gróf e rajzolásokra egynéhányszor megborzadott. Minálunk, mondá végre, csak nem
               látni mégis a városokban ily iszonyú rendetlenségeket. Nyomorúság bennök elég van
               ugyan; a rossz emberek is sokszor nagyon megkárosítják lakosaikat; de egyébiránt nagy
               Mógol helyett kegyes atyák uralkodván rajtunk, a méltatlan haláltól, a jószágoknak
               elragadásától s akármely egyéb erőszaktól sem nagyjainknak, sem közembereinknek nincs
               mit félniök. Elbeszélte azután röviden az európai városoknak rendtartásait és
               jussait, azokkal a rendetlenségekkel együtt, melyek mindeddig orvoslást kívánnak.</p>
            
         </div>
         <div type="chapter">
            <head>XXIX. Az előbbeninek folytatása.</head>
            <p>A grófnak rövid értekezése után imígy folytatta beszédjét az öreg Pária. Kijutván e
               veszedelmes helyből, térdre estem s könnyező szemmel ily szókra fakadtam: Köszönöm
               neked, óh Bráma! hogy engemet oly nyomorúsággal méltóztattál megösmerkedtetni, mely
               az enyimnél sokkal nagyobb. Megtanultam én ebből, békeségesebb tűréssel viselni
               boldogtalan sorsomat, mint eddig viseltem. A Páriák valóban nem oly boldogtalanok,
               mint e gazdag városnak lakosai. Én az Istennek, Pária létemre, úgy szolgálhatok,
               amint lelkiismeretem legjobbnak találja és ha önnön magamnak barátja vagyok, senkitől
               sincsen mit tartanom.</p>
            <p>Egy darabig még a város vidékében maradtam. Legalább éjszakánkint boldog voltam és
               csak ez s amaz ételekből éltem, melyeket a gyermekek vagy a szülők boldogult
               rokonaiknak sírhalmaira tenni szoktak. A sírok közt lakván, megtanultam, kevésre
               becsülni a földet, szeretni az embert. Legalább éjszakánkint boldog voltam és csak ez
               is már felette sok volt.</p>
            <p>De végre csak érzettem mégis és fájdalmasan érzettem, hogy magam vagyok. A Páriák
               között kerestem tehát magamnak jó barátot, kivel inségemet örömeimmel együtt
               felosszam. A balgatag vélekedések oktalan állatokká tették őket; elég szerencsétlenek
               pedig nem voltak még arra, hogy belőlük emberek válhassanak.</p>
            <p>Azonban találtam mégis nemsokára egy érzékeny, háládatos, hű és tántoríthatatlan jó
               barátot, nem az emberek között, hanem az oktalan állatok között. Ezen ebecskét értem.
               Ezt mondván, ölébe vette kutyáját és megczirógatta. Az asszony és a leány is magukhoz
               hítták és megsimogatták, mintha e kegyességgel hálálni akarták volna urához való
               hűségét. Kicsinyke volt, mikor az úton találtam, mondá tovább az öreg; s mivel urát
               elvesztette, az éhség már majd agyon kínozta volt. Fölneveltem és ő engemet ezért
               szeretett és tőlem többé el nem vált.</p>
            <p>Nagy nyereség volt nekem, eleven valót találni, mely szeretett; de szívem vele meg
               nem elégedhetett, mivel emberi társaság után sóhajtozott. A kegyes Istenség többet
               adott, mintsem reményleni mertem; egy jó feleséget.</p>
            <p>Itt az asszony fölkelt, oda ment férjéhez, megnyomta kezét és rámosolygott.</p>
            <p>Szavait folytatván az öreg, egy éjszaka, úgymond, ismét a Bráminusoknak temetőjében
               voltam. Egy sóhajtást hallván, körültekintettem magamat s a holdvilágnál egy ifjú
               Braminát láttam lángszinű fátyollal félig betakarva. Tekintetére ily asszonyságnak,
               ki halálos ellenségeimnek neméből való volt, két lépésnyire szöktem vissza
               ijedtemben. Ételeket rakott ő édes anyjának sírjára, ki magát egynéhány nap előtt
               meghalt férjével elevenen elégettette. Leborult azután zokogva a sírra s
               könnyhullajtásival megáztatta és karjaival megölelte a földet, mely édes anyjának
               hamvait befödte.</p>
            <p>Borzadásom elenyészett, mihelyt sírni hallottam. Boldogtalanabb volt ő nálamnál. Én
               legalább nyugodalomban élek síromnak szélén, mondám magamban, de te! - Sorsa jutott
               eszembe, ha talán férjnél volna és férje meghalna. Ah! én csak akkor halok meg,
               mondám ismét magamban, mikor saját órám elérkezik; de tégedet, ha tulajdon halálod a
               sírba nem dönt is, férjednek halála fog ifjú létedre a lángok közé lökni. E
               gondolatra könyörületességből sírni, zokogni kezdtem. Rám vetvén szemeit s Páriát
               látván bennem, elfordult s a fátyollal egészen betakarván magát, elment.</p>
            <p>Más éjszakára ismét oda mentem. Ő is elérkezett és édes anyjának sírjára még több
               eledelt rakott, azt gondolván, hogy azokra szükségem lesz. Mivel pedig a Braminusok
               amaz eledeleket, melyekkel rokonaiknak sírjait megrakják, méreggel szokták vegyíteni,
               hogy azoktúl a Páriákat elijesszék; ő csupán csak különféle gyümölcsöt hozott,
               melyeket méreggel megrontani nem lehet; értésemre akarván ez által adni, hogy azokat
               nekem szánta.</p>
            <p>Hozzám való könyörületessége nagyon megilletett. Ez volt az első emberi szív, melynek
               hozzám való hajlandóságát láttam. A gyümölcs mellett térdre estem s megáztattam
               azokat könnyhullajtásimmal. Háladatosságomat akarván viszontag mutatni, oly virágokat
               szedtem, melyek minálunk háládatos szívet jelentenek s a gyümölcsre tettem, a nélkül,
               hogy ezt megillettem volna.</p>
            <p>A következendő éjszaka szívragadó örömmel és reszketve láttam, hogy háladatosságomat
               meg nem vetette. A virágok még frissek voltak, mivel vízzel meghintette; a sírtól
               pedig távolabb egy új kosár gyümölcs állott. A háladatosság felbátorított. Szólani
               vele nem mertem, nehogy megbántsam. Hogy tehát szivemnek érzeményeit mégis tudtára
               adjam, oly virágokat szedtem, melyek minálunk mély tiszteletet jelentenek s a kosárba
               tettem.</p>
            <p>A virágok másnap reggel frissek voltak, mert vízzel meghintette. Szinte tántorogtam
               örömömben, hogy tiszteletemet kedvesen fogadta s merészebb lettem. Reszkető kézzel
               tettem a következendő éjszaka a kosárba Mugri virágot, a szerelemnek jelét, ama
               virágokhoz, melyek tiszteletet jelentenek. Áttekertem pedig fekete virágokkal,
               értésére akarván adni, hogy hozzá való szerelmem szerencsétlen. A hajnalnak első
               sugarával oda szaladtam a sírhoz. Szivem képtelenül dobogott, kezeim reszkettek. A
               Mugri virág elhervadt, mert vízzel meg nem hintette. A többiek frissek voltak. Hangos
               kiáltással borultam a sírra és szívemet a búbánat egészen elfogta.</p>
            <p>Az alkonyodó nappal reménységem nevekedni kezdett. Fekete kelyhű és lángszinű
               tulipánt tettem a gyümölcsre, mint jelenségét ama lángnak, mely szívemet emésztette.
               Majd azután magamat a sírhalmok mögé vontam. A Bramina elérkezvén, körülnézte magát.
               A tulipánt sokáig vizsgálván, nagyot fohászkodott. A többi virágokat vízzel
               meghintette, de a tulipánt nem; jóllehet azt még az öntözés alatt is sokáig
               nézegette. Egyszer még vissza is tért, hogy a tulipánt megöntözze; de útjában
               megállván, az égre vetette szemeit, nagyot fohászkodott és kezét szívére tévén,
               elment.</p>
            <p>Szebb gyümölcsöt nem hozhatott volna, mintsem nekem azon éjszaka hozott, de ah! a
               fájdalommal és reménységgel oly tele volt szívem, hogy ajándékát meg sem
               kóstolhattam. A reménység bennem este felé ismét elhatalmasodott. A gyümölcsre
               tövises rózsát tettem, mely reménységemet kínommal együtt jelentse. Ah! mely nagy
               volt másnap keserüségem, mikor elhervadott rózsámat a sírtól távolabb a földön
               találtam. Kevés híja volt, hogy eszemet a fájdalom meg nem zavarta. Eltökéltem tehát
               magamban, hogy megszólítom.</p>
            <p>Az éjszakával ő is elérkezett. A sírhalom mögül kiosontván, letérdepeltem előtte.
               Nyelvemen elhaltak az igék. Reszkedtem, zokogtam s a nélkül, hogy egy szót ejtettem
               volna, ismét rózsát ajánlottam neki.</p>
            <p>Ő el akart menni; én pedig előtte a porba borulván, átfogtam lábait. Körülnézvén
               magát, azután pedig reám tekintvén, nagyot fohászkodott s végtére így szólott hozzám:
               Szerencsétlen! te nekem szerelemről szólasz, én pedig nemsokára megszünök lenni!</p>
            <p>Erre én az égre emelvén karjaimat. Megszünsz lenni? mondám, tele rémüléssel; te,
               életemnek egy istápja! te szünsz meg lenni?</p>
            <p>Férjem meghalálozott, mondá a Bramina. Gyermekkoromban adtak neki szülőim feleségül.
               A mely farakás az ő holttestét megemészti, az engemet is hamuvá teend. Isten hozzád!
               Eredj és felejts el! Harmadnap mulva sírj itt, ha hozzám jó vagy, hamvaimon.</p>
            <p>Nyelvem még sem lévén képes szólani, átfogtam térdeit és könnyeimmel megáztattam.
               Végre imigy szólítottam meg: Boldogtalan Bramina! te halni akarsz? És kicsoda
               kényszerít tégedet erre szépségednek virágjában? A te nemed? óh! szaggasd el ama
               köteleket, melyek tégedet hozzá és irtóztató törvényéhez lecsatolnak. Ezt te
               megteheted. Légy feleségem! Semmim sincs, a mivel megkínálhatnálak, szívemet kivévén,
               mely tégedet soha el nem felejt.</p>
            <p>Rám függesztvén egy darabig szemeit, melyek illetődéssel tele voltak, ah! a halált én
               elkerüljem, úgymond, hogy gyalázatba essek? Ha szeretsz, hagyj engem inkább
               meghalni.</p>
            <p>Hogy gyalázatba ess? Szép Bramina! nem azért akarlak én tégedet keserűségedtől
               megmenteni, hogy az enyémmel megterheljelek. Ha te a gyalázattól félsz, siess velem a
               legmélyebb erdőbe, hol magunkat könnyen elrejthetjük. Az emberekben nincs
               irgalmasság; menjünk a tigrisek közé; az egek bennünket el nem hagynak. Siess, kérlek
               és ne kétkedj. A szerelem, az éj, sőt még szerencsétlenséged és ártatlanságod is,
               mind részeden állanak, menekedésedre e jó alkalmatossággal szemlátomást kedvezvén. Ne
               mulassz, szerencsétlen özvegy! Férjednek holtteste várakozik már reád és a farakás
               készen áll, mely férjeddel együtt fölemésszen.</p>
            <p>Nagyot fohászkodván, érzékeny tekintetet vetett édes anyjának sírjára, azután pedig
               szemeit az égre emelte. Én térden állva a rózsát még akkor is elejébe tartottam. Rám
               nézvén, jobbját jobb kezembe bocsátotta, baljával pedig a rózsát tőlem elvette.
               Felszökvén térdeimről, szívragadó örömmel karjai közé rohantam. Megfogván azután
               kezét, elsiettem vele. Fátyolát a Ganges vizébe vetettem, azt akarván ez által
               rokonaival elhitetni, hogy a vízbe ugrott. Éjszakánkint a víz mellett mentünk, nappal
               pedig a bambusznád között tartózkodtunk.</p>
            <p>E vidékbe értünk végtére, melyet a hadakozás megnéptelenített. Behatoltunk e völgybe,
               melyet a szomszédságnak előbbeni lakosai egy rossz lélek hajlékának tartottak. Itt
               építettem magamnak e kunyhót, itt neveltem magamnak e kertet. Hitvesemet úgy
               tiszteltem, mint a napot, úgy szerettem, mint a holdat, ő nekem mindenem volt, én
               neki mindene voltam. Az emberek számkivetettek bennünket társaságokból, de mink
               magunknak elegendők voltunk, ő engemet szeretett, mert a haláltól megmentettem. Én
               őtet szerettem, mert engemet megboldogított és még most is boldogít.</p>
            <p>Itt az öreg felkelvén, megölelte hitvesét, kinek szemei örömkönnyekbe borultak.</p>
            <p>Azután anya lett, így folytatá beszédjét az öreg. Nahida leányomat szülvén,
               boldogságunkat nagyon megöregbítette. Azóta semmi híjával sem vagyunk. Világunk és a
               mi több, édes és ártatlan örömökkel teljes világunk e völgy. Itt valóban semmi
               híjával sem vagyunk. Van mindenünk, a mit kívánunk.</p>
            <p>Nahida ezt hallván, mélyen fohászkodott s a grófra tekintvén, elpirult. Az öreg
               ölében tartván hitvesét, bizonyossá tette a felől, hogy szerelme és barátsága által
               kimondhatatlanul boldog. Azután a grófhoz fordulván: Te, úgymond, jó ifjú!
               csodálkozni látszol azon, hogy magamat boldognak tartom. De hidd el, hogy valóban
               boldog is vagyok; boldogabb, mint Indiának akármelyik lakosa. Én itt magányosan élek,
               a nélkül, hogy engemet valaki ismerjen. Valamennyi Indiánusok között nekem egyedül
               szabad az, hogy egyenes szivű, könyörületes, igazságszerető, istenfélő és
               vendégszerető legyek. Alacsonyságom által elkerülöm nemcsak a sorsnak csapásait,
               hanem még az emberi vélekedéseknek üldözéseit is. Mi hijával vagyunk? Én hitvesemet
               szeretem. Nahida itt ismét nagyot sóhajtott. Gyermekem van, ki engemet anyjával
               együtt szeret. Még a madarak is szeretnek, melyek ágaimon laknak, mivel őket
               legkisebbel sem bántom.</p>
            <p>A gróf megölelte néma tisztelettel az öreg embert. Soha embert érzékenyebb szívvel
               még nem ölelt. Melle nagyon tele volt illetődéssel. Kiment a galyasból s gondolatokba
               merülvén, a narancsfák alatt fel s alá sétált. A madarak százféle gyönyörű
               dalszózattal fogadták ezen új vendéget az ártatlanságnak honában. A gróf eleinte
               szomorú volt, de szomorúsága kevés szempillantások mulva tiszta örömre derült. Leült
               egy hantpadra s fejét könyökére támasztván, örömkönnyek görgöttek ki érzékeny
               szemeiből.</p>
            
         </div>
         <div type="chapter">
            <head>XXX. A természetes szerelem.</head>
            <p>A mint a gróf ezen ülésen ama galyas felé fordította történetből szemeit, melyben
               Nahidát hagyta, maga mellett látta ezen ártatlan leányt állani és mosolyogni. Óh! ne
               sírj, szép ifjú! mondá Nahida édes és bizodalmas szózattal, mely a gróf szívébe
               mélyen behatott; ne sírj, kérlek! Oly vidám vagyok én, mióta te itt vagy, hogy ki nem
               mondhatom: mert én azóta, hogy nálunk mulatsz, semmi hijával sem vagyok. Fátyolának
               szélét kezébe vévén a gróf, megtörlötte vele szemeit. Nahida melléje ülvén és szeme
               közé mosolyogván: Nézd, úgymond, kezével a környékre mutatván, mily szép itt
               körülöttünk minden! Légy jó kedvű, mert én tégedet szeretlek.</p>
            <p>Te engemet szeretsz? jó Nahida! kérdezé a gróf, kezei közé vevén és megnyomván kezét.
               A te kedvedért nem szomorkodok többé,</p>
            <p>Jösz-e velem, mondá Nahida, a mugribokorhoz? Én neked mugrit igértem.</p>
            <p>Kezet fogván, elsétáltak a fáknak illatozó virági és a madaraknak kellemetes dallai
               között a mugribokorhoz. Nahidának szeme a grófnak szemén függött.</p>
            <p>A kert szép, de kicsiny, édes Nahidám! mondá a gróf. Ha én az atyádnak volnék, az
               egész völgyet kertnek csinálnám.</p>
            <p>Kicsiny? kérdezé Nahida, áttekintvén az egész kertet. Hisz a sétálásra nekünk elég
               helyünk van, s azonkívül nézd! mennyi gyümölcsfák és virágok elférnek benne! Mirevaló
               volna nekünk a nagyobb kert? A kolibri madárkának elég egy falevél. Erre rak fészket,
               ezen költi ki tojásait.</p>
            <p>Óh! te kevéssel megelégedő lélek! Te tehát semmit sem kívánsz?</p>
            <p>Mit kívánjak? felelé Nahida, lesütvén, s azonnal ismét felemelvén, s pirúlva a grófra
               vetvén szemeit.</p>
            <p>Hallott ő már édes atyjától valamit a keresztény hitről, melyet ennek a gróf még az
               első éjszaka rövideden lerajzolt. Erről tehát a grófnak különféle kérdéseket tett,
               kinek feleletei nem csak mulattatták, hanem meg is illették.</p>
            <p>Az ebédnek ideje elérkezvén, Nahida fügefaleveleket terített egy galyasban a gyepre.
               Itt ettek mind a négyen. Bizodalom és belső nyugodalom ragyogott ki szemeikből.
               Nahida a legszebb gyümölcsöt rakta a gróf elejébe. Édes anyjától tanúlta ő ezt, ki
               férjének a legjobb gyümölcsöt szokta volt minden ebédnél kiválasztani. Míg az öreg
               beszélgetett, addig Nahida a grófnak hajával vagy ruhájával játszdogált s a beszédnek
               közepén egyszerre megszólítván a grófot: Mi neked, úgymond a neved?</p>
            <p>Laczi, felelé a gróf.</p>
            <p>Laczi? mondá mosolyogva a leány. Óh Laczi! maradj te, kérlek nálunk!</p>
            <p>A gróf rá mosolyogván, alig tudta az öreg beszédjének fonalát megtalálni.</p>
            <p>Ebéd után nem győzött a gróf már Nahidának, már az öregnek, már meg az asszonynak
               kérdéseire felelni, kik az európai tartományokról és szokásokról különféleképen
               tudakozódtak.</p>
            <p>Vannak-e Európában is Páriák? kérdezé egyszerre az asszony.</p>
            <p>Nincsenek, Isten kegyelméből, felelé a gróf. A polgári rendek ugyan minálunk is
               különfélék, mert ezt az embernek társaságos életében maga a természet szükségesnek
               tette; de mindenikének közülök van saját becse, saját érdeme.</p>
            <p>A természet tette volna azokat szükségeseknek? kérdezé a Pária.</p>
            <p>Minden bizonynyal, mondá a gróf. A természet teszi az emberi nemzetet képesnek ama
               különféle tökéletességekre, melyekhez a világ kezdetétől fogva lassankint feljutott.
               Ezeket pedig meg nem lehetne eszközölni, ha valamennyi emberek mind csak egyféle
               igyekezetekben foglalatoskodnának. Némelyeknek tehát észszel és okossággal kell a
               társaságot kormányozni, némelyeknek fegyveres kézzel oltalmazni, némelyeknek oktatás
               által a jó erkölcsökre vezérleni, némelyeknek táplálni, némelyeknek pedig mesterséges
               műdarabokkal gyönyörködtetni, vagy szükségeit enyhíteni.</p>
            <p>Ezt helyesen mondod, felelé neki az öreg. A méheknek társaságos szövetkezésében is
               észrevettem én azt, hogy a természet különféle méhnemekre osztotta fel az egész
               társaságnak különféle munkáit. Némelyek csak nemzenek, némelyek pedig mézet
               gyűjtenek.</p>
            <p>Olyformán van a dolog a hernyóknak nemében is, melyekből a lepkék támadnak.</p>
            <p>Ily beszélgetések között hamarább beesteledett, mintsem reméllették. Nahida a grófnak
               oldalától el nem szakadhatott. Elfelejtette ő virágjait megöntözni, madárfészkeit
               meglátogatni, az öreg madaraknak a szokott eledelt kihinteni. Ma Nahida csak a
               grófnak élt.</p>
            <p>Éjszakára Nahida neki puha ágyat készített és virágokkal meghintette. Tízszer is
               adtak egymásnak kezet, minekelőtte elválhattak. Ezen éjszaka volt az első, melyet
               Nahida egész életében nyughatatlanúl töltött. Sóhajtásait hallván az atyja, mi bajod?
               úgymond, Nahida! - Laczitól nem alhatok, felelé a leány, s megfordulván, ismét a szép
               jövevényről kezdett álmodozni.</p>
            <p>Más nap korán reggel vitt már neki egy kosár virágot és gyümölcsöt. A gróf még aludt.
               Nahida virággal csendesen meghintette, azután térdeire bocsátkozván, arczvonásait
               mind átvizsgálta.</p>
            <p>A gróf felébredvén, az én szép Nahidám! úgymond. Nahida megmaradt térdein az ágy
               mellett és mosolygott. Te oly édesen aludtál, Laczi! úgymond; de én nem alhattam.
               Képedet láttam szüntelen előttem lebegni. Az éjnek árnyékában, s a felkelő napnak
               sugarában, mely a sűrű leveleken keresztül ágyamhoz osont, mind csak a te képedet
               láttam. Én semmit sem aludtam.</p>
            <p>A gróf felkelvén megölelte és kezét megcsókolta. Nahidának szemei könnybe borultak.
               Szép Nahida! te sírsz? kérdezé a gróf.</p>
            <p>Nem tudom, felelé Nahida, mit tartsak e sírásról? Könnyeim nem fájdalmasak. A
               mellett, hogy sírok, szívemet az öröm bájolja. Laczim! édes jó Laczim! mondá azután,
               melléhez szorítván a grófot. Azon szempillantásban belépett hozzájuk az öreg Pária.
               Te már itt vagy? Nahida!</p>
            <p>Már hajnaltól fogva, felelé a leány. Csak imént ébredt fel. Virágokkal hintettem meg,
               mikor még aludt.</p>
            <p>Engem pedig ma elfelejtettél, úgy-e?</p>
            <p>Nem felejtettelek. A te ágyadat is meg akartam hinteni; de mivel Laczi oly édesen
               aludt, elkéstem. Míg édes atyjával így beszélt, a grófnak kezét szüntelen melléhez
               szorítgatta, és szemeit róla el nem fordította.</p>
            <p>Kimentek azután mindnyájan a kertbe, hol egy asztalt az asszony gyümölcscsel már
               előre megrakott. Az asszony gyümölcsöt nyújtott a grófnak; de ő abból evett, melyet
               neki Nahida adott. Nahida örömében ugrált és tapsolt, szüntelen azt hajtván: Anyám!
               az enyémből eszik. Nézdsze! az enyémből eszik.</p>
            <p>S hát talán megharagudnál, kérdezé az anyja, ha az enyémből enne?</p>
            <p>Nem haragudnék, édes anyám! felelé Nahida, egyszerre elkomorodván; hanem - -
               emlékezel-e még róla, hogy én az atyámnak sokszor gyümölcsöt hoztam; szedtél neki te
               is; ő pedig a tiédből evett, mert tégedet jobban szeretett. Laczi tehát az enyémből
               eszik.</p>
            <p>A grófnak szíve örömében szinte lebegett, mikor az ártatlanságnak és a természetes
               szívnek ezen együgyű nyelvét hallotta.</p>
            <p>A reggeli étel után elment a gróf a kertből, hogy a kunyhó előtt fekvő szép völgyet
               megtekintse. Nahidát arra kérte, hogy a kertben maradjon. Elkísértette mégis egész a
               kunyhónak ajtajáig, s komor szemmel nézett utána, mikor a fák közé eltünt.</p>
            <p>A gróf egy fának árnyékában leült, és Nahidáról gondolkodott. A galyak közt még innen
               is látta fehér köntösét átragyogni; a mi őt bizonyossá tette a felől, hogy még most
               is ott áll, a hol hagyta és hogy visszaérkezésére várakozik. A gróf felette nagy
               szívességet érzett magában ezen ártatlan emberekhez, és nem örömest gondolkodott amaz
               óráról, melyben őket elhagyni kénytelen lészen. Nahida sorsán kiváltkép sajnálkodott.
               Óh mily iszonyú dolog, mondá magában, a szerencsétlen szerelemnek kesergései között a
               magányosságban elsínleni! Ez pedig az ő sorsa! Nagy vonzást érzett ő magában e
               leányhoz: de egyszersmind azt is érzette, hogy szíve tele van még Manczinak képével
               és kellemetességével. Ha Nahidának ártatlanságát és szépségét meggondolta, azt
               kívánta, hogy bár csak vele hamarább megismerkedett volna, mint Manczival. Azután
               nyughatatlanító álmodozásokba merült. Már el akarta hagyni Nahidát, a nélkül, hogy
               tőle búcsút vegyen, már meg arra hajlott, hogy ezen ártatlan szépségnél maradjon.
               Végtére maga sem tudta, mit akar?</p>
            <p>A völgyet akarta volt megnézni; de most már elfelejtkezett róla s egy órányi
               elmefuttatás után a kunyhóba visszatért. A mint a fák közül kiérkezett, Nahida el nem
               türhette tovább, hanem elejébe szaladt, megölelte és hosszas elmaradását érzékeny
               szemrehányással fedte. Leült azután vele a kunyhó előtt a gyepre, rá függesztette
               tekintetét, a nélkül hogy csak egy szót is ejtett volna, s már kezét nyomta meg, már
               szeme közé mosolygott, már meg szívére tette kezét és dobogásában gyönyörködött. A
               gróf megcsókolván végtére kezét, belső nyughatatlansággal vizsgálta e kellemetes
               leánykát, kinek szemeiből mennyei kegyességet és érzékeny szerelmet látott
               tündökleni. Elmeneteléről ma még nem gondolkodhatott. Felkelvén a gyepről, Nahida!
               úgymond szelid komorsággal, menjünk az atyádhoz!</p>
            <p>Nahida felkelvén és magát körültekintvén, mely kellemetes itt, úgymond, a környék.
               Halk szózattal mondotta ő ezt, mintha érzékenységeit, melyek szívét e helyen
               elfogták, még csak saját szavának hangjával sem akarta volna háborgatni. A gróffal
               azután a kertbe ment.</p>
            <p>Nahida! a palántákat kellene megöntöznöd, mondá neki az atyja. Nahida szomorúan a
               grófra tekintett. Segítselek-e? Nahida! kérdezé a gróf. Nahida minden egyéb felelet
               helyett a nyakába borúlt és könnyezett. Elmentek együtt a palántákhoz. Nahida az
               árnyékban ülést csinálván a grófnak, ide ülj, úgymond, drága Laczim! Most már a
               palántákat örömest öntözöm. Oda vezetvén azután a grófot az üléshez, áh! úgymond, ha
               csak látlak is, már is könnyebb a szívem. A gróf segíteni akart neki. Azt nem
               engedhetem meg, mondá Nahida, mert elfáradnál. A gróf ellenben ajánlásától el nem
               állott. Együtt hordottak tehát vizet a forrásból, mely a kertnek végén egy
               kősziklából csurgott. Nahida neki a kisebb edényt adta és nagyon örült, hogy ezt a
               gróf észre nem vette. Útjokban kezet adtak egymásnak. Nahida sokszor letette az
               edényt a földre, s a gróf mellére homorítván fejét, óh Laczim! mondá érzékenyen! óh
               édes Laczim!</p>
            <p>A nap ismét elrepült. Mosolyogva nézte Nahida a napot, mikor a narancsfák mögé el
               alkonyodott. Mily gyorsan fut ma a nap, atyám! úgymond. Nézdsze! már amott van.</p>
            <p>Nekem is oly gyorsan futott valaha, mondá mosolyogva az öreg, az első esztendőkben e
               völgynek kellemetességei között.</p>
            <p>A gróf lesütvén szemeit, homlokára szögezte kezét, mely alól Nahidára lopva
               tekintgetett, ki a napot nézvén, fejét rázogatta. Szegény leányka! mondá magában. El
               kell nekem, látom, innen sietnem, minekelőtte szép szívéből a nyugodalom el nem
               enyészik. Atyám! mondá este az öregnek, merre kell nekem innen menni, hogy a víz
               partjához jussak?</p>
            <p>Nahida e szóra sebesen hozzájuk fordúlt. Hát csak el akarsz már bennünket hagyni? jó
               ifjú! mondá az öreg. Nahida elkiáltván magát, a grófnak karjai közé omlott. Kérlek
               Laczi! az Istenre kérlek, ne menj még el! Földi Istenség gyanánt foglak szeretni.
               Maradj nálunk! Én neked szövök, palántákat ültetek, mindent a világon örömest
               megteszek, csak maradj nálunk!</p>
            <p>A gróf lesütötte szemeit, nem tudván, mire tökélje el magát? Nahidának kezét nem
               merte megszorítani.</p>
            <p>Az öreg erre a grófnak egyik karját megfogván, melléhez szorította, a másikat az
               asszony emelte fel ajakihoz, Nahida pedig oly tekintettel állott előtte, melyből a
               legérzékenyebb keserűség és kérlelés szólott. Maradj nálunk! mondá az öreg. Tedd még
               legalább egynehány napig boldoggá házamat, mely tégedet kimondhatatlanúl szeret.
               Gyarapítsd csak ezzel is örömünket, melynek virágzása oly annyira tőled függ.</p>
            <p>Nahidának arczain sűrűen folytak le a könnyek. Zokogva közelítvén a grófhoz, s
               mellére bocsátván fejét, Laczim! édes Laczim! mondá keseregve, ne hagyj el bennünket!
               Ha te elmégy, én minden bizonnyal meghalok.</p>
            <p>Itt maradok még egynehány napig, mondá a gróf mély illetődéssel. Nahida e szóra
               megölelte, melléhez szorította, s az örömtől magán kívül elragadtatván, a grófnak
               karjai között elcsüggedt, óh édes Laczim! mondá csendes szózattal, maradj nálunk!
               Életemet adom érted, csak maradj nálunk. Mindent elkövetek, hogy megboldogítsalak. Az
               árnyékba fektetlek, s míg ott nyugszol, hűs levegőt legyezek reád. Saját munkámon
               kívül még a tiédet is mind elvégzem. Óh édes Laczim! maradj nálunk.</p>
            <p>A gróf megigérte, hogy még egy ideig nálok marad; mire mind a hárman versengve
               mutatták neki mindennemű móddal háladatosságukat és szívragadó örömüket. Semmi
               azonban a grófot úgy meg nem illette, mint ama mód, melylyel örömét Nahida mutatta.
               Felugorván üléséről, elment a nyílt helyre, mely a kert közepén volt, s a porba
               borúlt. A gróf őt beszélni és zokogni hallotta. Mit csinál amott Nahida? kérdezé a
               gróf az öregtől. Imádkozik, felelé az öreg, felvetvén nagy illetődéssel nedves
               szemeit az égre. Nahida visszatérvén, a grófnak kezét megcsókolta. Nahida imádkozott?
               kérdezé tőle az anyja. Megköszöntem a jó Istennek, felelé Nahida siránkozva, hogy
               Laczi nálunk marad; mert ha ő elmegy, nekem meg kell halnom.</p>
            <p>És te jó szívű ifjú! mondá a grófnak az asszony, képes volnál-e arra, hogy e szegény
               leányt megöljed?</p>
            <p>A gróf megölelte Nahidát és szívéhez szorította. Erre én képes nem vagyok, úgymond.
               Nahida! te az én húgom vagy; én pedig, öregek! a ti fiatok vagyok.</p>
            <p>Nahida ezt hallván, nagy örömre fakadt és sírva szökdösvén egyiktől a másikhoz, Laczi
               nekem bátyám, mondá, én pedig húga vagyok!</p>
            <p>Ismeretlen indulatok lobbantak fel a grófnak mellében, a legderültebb öröm és a
               kéjjel teljes megelégedés össze olvadván a fájdalmas nyughatatlansággal. Nagyot
               sóhajtván, mi lesz ebből? úgymond magában, s minekutána még egyszer sóhajtott volna,
               Nahidának szökdöséseire elmosolyodott.</p>
            <p>Korábban akarván a gróf lefeküdni, panaszkodott, hogy nagyon elfáradt. Nahida
               bevezette a kunyhóba s megvetvén az ágyát. De csak nem vagy, úgymond, mégis mindennap
               ily fáradt? Nézz csak engem, mily friss vagyok! Mintha most keltem volna fel az
               ágyból. Egész éjszaka melletted ülhetnék és szemeim, tudom, egész reggelig nyitva
               maradnának, csak tégedet láthassanak. Majd ha másszor oly nagyon meg nem fáradsz,
               mint ma, akkor az öregek menjenek bár feküdni, ha tetszik; mi a galyasban együtt
               maradunk. Ah édes Laczim! mikor te karjaim között vagy, akkor nekem oly könnyű a
               szívem, hogy ki nem mondhatom. Mellem ugyan olyankor nagyon szoros, úgy hogy
               sóhajtoznom kell és mégis vidám vagyok mellette. Sírnom kell, mintha valamim fájna és
               mégis azt érzem magamban, hogy ily boldog még soha sem voltam. De te elfáradtál, édes
               Laczim? Aludj édesen! Jó éjszakát!</p>
            <p>A gróf még karjánál fogva tartván, érzékeny lélek! úgymond. Maradj még, ha kedved
               tartja.</p>
            <p>Nálad maradjak? kérdezé Nahida örvendezve, óh! szívesen itt maradok. Karomon aludj
               el, míg másik kezemmel reád hűs levegőt legyezek, óh Laczi! ha te engem elhagynál! De
               te ezt nem cselekszed. Te itt maradsz nálunk, vagy ha elmégy, elviszed magaddal
               Nahidát is.</p>
            <p>És te eljönnél velem? kérdezé eleven figyelemmel a gróf.</p>
            <p>Valahová neked tetszik, felelé Nahida. Ah! de ha téged valahol az úton a tigris
               szétszaggatna! Ezt mondván, megborzadott, s a grófot magához szorította, mintha ölébe
               akarta volna a tigris elől rejteni. Akkor azután a tigris a szegény Nahidát is
               elszaggatná. Óh! maradj te inkább nálunk, édes Laczim! A mi kunyhónkhoz és a mi
               kertünkbe a tigrisek nem hathatnak.</p>
            <p>A gróf nagyot sóhajtván, megigérte, hogy el nem hagyja; azután pedig megölelvén: Most
               már, úgymond, édes Nahidám! eredj feküdni. Én álmos vagyok. Holnap korán felkeljünk,
               és e dologról bővebben szóljunk.</p>
            <p>Óh! ne űzz el magadtól, édes Laczim! mondá Nahida esedezve. De hiszen ma elfáradtál;
               én tehát elmegyek, hogy kialhasd magadat. De Nahidát el nem hagyod, úgy-e? Jó
               éjszakát! Holnap korán felkeljünk. Nemde? Felkeltselek-e? Jó éjszakát!</p>
            <p>Az ajtóban még egyszer megállott és a grófnak erőszakot kellett magán tenni, hogy
               vissza ne híja. Végre eltünt s a kertbe ment, hol még egy darabig sírt és álmodozott.
               Visszatérvén, a grófnak ajtaján hallgatódzott és sóhajtozni hallván, vele együtt
               sóhajtozott, de háborgatni mégis nem merészelte.</p>
            
         </div>
         <div type="chapter">
            <head>XXXI. A természetes szerelemnek örömei.</head>
            <p>Más nap reggel, a napnak első sugarával a grófnál termett Nahida. Fel akarta költeni,
               a mint megigérte; de a gróf szintén oly keveset aludt, mint Nahida. Abban forrott az
               ő esze egész éjszaka, mikép egyesíthetné össze boldogságát Nahidáéval, a nélkül hogy
               ennek szülőit, vagy az öreg grófot megszomorítsa. Hogy Nahida vele Európába
               elköltözik és hozzá való szeretetből meg is keresztelkedik, arról legkisebbet sem
               kételkedett. Az öreg Pária mindenkor nagy örömet mutatott, mikor neki az európai
               törvényeket és szokásokat a keresztény religiónak szelid rendtartásával együtt
               lerajzolta, de kiváltkép mikor a felől bizonyossá tette, hogy Európában Páriák
               nincsenek. Az asszony a nélkül is állhatatos veszedelemben volt a Braminusoknak
               üldözései miatt. A grófnak tehát könnyű volt még az öregektől is azt reményleni, hogy
               Nahida kedvéért Indiát elhagyják.</p>
            <p>Azonban ha ezt végbe nem vihetné, feltette magában, hogy Russel által édes atyjának
               hírt adat, kitől még azt is merte reményleni, hogy Európában mindenét eladván, fiának
               indiai völgyébe költözik.</p>
            <p>Képzelése e plánumokat nem csak könnyűeknek rajzolta, hanem még fel is ékesítette.
               Esze pedig végképen szívének azt mondotta, hogy azon esetre, ha a Pária gyönyörű
               völgyéből ki nem akarna mozdulni, megvárhatja legalább ennek elalvását, azután pedig
               Nahidával és ennek anyjával együtt haza költözhet.</p>
            <p>Ily gondolatokkal mulattatá ő magát még akkor is, mikor Nahida reggel hozzá érkezett.
               Te vagy? Nahida! mondá mosolyogva, és ágyából vidám orczával felugrott. Elmentek
               együtt a kertbe, hol a gróf azon szempillantásban elkezdett szándékának végrehajtásán
               munkálkodni, a nélkül hogy azt Nahidával nyilván közölte volna. Nahida a grófnak
               oldalától el nem válhatott. Együtt dolgoztak a kertben, együtt ettek, egy pohárból
               ittak. Nahidának kellemetes képe naponkint mélyebben és mélyebben beférkezett a
               grófnak szívébe, kinek világa ez által naponkint szűkebb lett. Nahida volt az
               egyetlen egy tárgy, mely őt illette, s mely szívét megelégítette.</p>
            <p>Nem szólott már ő az elmenetelről, hanem valahányszor Nahidával az öregeknek
               társaságában lehetett, mindannyiszor a beszédet Európára fordította. Nahida volt az
               első, a ki Európának religióját és szokásait megtanulta, megszerette és dicsőitette.
               Hallod-e? Laczi! mondá egyszer víg arczczal szülői előtt, messze van-e ide
               Európa?</p>
            <p>Nagyon messze, felelé a gróf, az öregre tekintvén.</p>
            <p>De hogyha te onnan ide jöhettél, mink is csak elmehetnénk talán innen oda, úgy-e?
               kérdezé tovább Nahida.</p>
            <p>Minden bizonynyal, mondá a gróf.</p>
            <p>Nahida édes atyjára vetvén szemeit, szinte kérni akarta, hogy vele és Laczival
               Európába költözzék; de komorságát látván, elhallgatott és szemeit lesütötte.</p>
            <p>Nahida! mondá erre édes atyja, a szülők sokkal többet képesek tenni gyermekeiknek
               kedvéért, mint a gyermekek az övékért. Ha itt egészen boldog nem lehetsz, én az én
               boldogságomnak egyik részét a tiédnek könnyen feláldozom.</p>
            <p>Nahida édes atyját megölelte s arczát könnyeivel megáztatván, kezét mély
               érzékenységgel megcsókolta.</p>
            <p>A gróf a beszédet más tárgyakra fordította, nehogy a dolgot megerőltesse. De más
               alkalmatossággal rajzolásait megint megújította, melyeknek foganatja az volt, hogy
               reménységei plánumának szerencsés végrehajtása iránt naponkint növekedtek.</p>
            <p>Igy mult el egynéhány hét, melyeknek végével egy reggel felébredvén, saját ruhái
               helyett egy indiai köntöst talált ágya mellett fehér patyolatból, egy kék övvel. Ebbe
               tehát felöltözködött. Régtől fogva látta ő Nahidát e köntösön titkos örömmel
               munkálkodni. Óh Nahida! mondá magában, tehát csak egészen a tiéd legyek én? s körül
               tekintvén magát, maga magának megtetszett.</p>
            <p>Elment a kertbe. Örömkiáltásokkal szökdösött elébe Nahida. Laczim! óh gyönyörű
               Laczim! Az öreg megölelte, az asszony mosolygott, Nahida pedig nyakába kapaszkodott.
               Érzékenyebb és vidámabb mindeddig Nahida nem volt; érzékenyebb és csendesebb
               mindeddig a gróf sem volt. Most már egészen a tiétek vagyok, mondá végtére,
               megölelvén az öreget; de engedjétek meg, hogy én is kérjek viszont valamit titőletek.
               Én az első lépést megtettem. E ruházat által hasonló lettem hozzátok. Engedjétek meg,
               hogy Nahida is hozzám egy lépéssel közelebb jőjjön. Holnap elvezetem a szomszéd
               faluba, hol az angoloknak egy lelki pásztora lakik és megkereszteltetem.</p>
            <p>Óh engedjétek meg, édes szülőim! mondá Nahida. Hadd legyen neki is énbennem olyan
               öröme, mint nekem ma ő benne van.</p>
            <p>Az öregek legkisebbet sem ellenkeztek. Az volt egyetlen egy gondjuk, hogy, mivel
               maguk a Bráminusoknak és a Náiroknak incselkedései miatt gyermekeiket a faluba el nem
               kisérhetik, ezeket az úton valami szerencsétlenség ne érje.</p>
            <p>Még ezen ellenvetésre a gróf azt felelte, hogy ő az angoloktól Nahidát, Nahida pedig
               őt az indiánusoknak bosszúságaitól megóvja, Nahida addig rajta a hosszú köntöst
               ránczba szedte és az övet szebben megkötötte. A grófot Nahida e köntösben sokkal
               szebbnek tartotta, mint európai öltözetében.</p>
            <p>Majdnem az egész napot azzal töltötték ők, hogy Nahida keresztelkedéséről
               tudakozódtak; a gróf pedig kérdéseikre megfelelvén, Nahidát azokra oktatta
               egyszersmind, a miket annak, a ki keresztény akar lenni, tudnia kell. Az este már az
               eget elhomályosította, a csillagok ragyogtak, az öregek a hüsből bevonultak a
               kunyhóba, a gróf pedig és Nahida a gallyasban maradtak s egymásra egy darabig némán
               néztek. Menjünk aludni mink is, mondá végtére Nahida; menjünk! mondá a gróf is; s a
               gallyasból mégsem indultak ki. Jőjj már egyszer Laczi! jöjj Nahida! mondák egymásnak
               ismét és útnak eredtek, de a szomszéd galyak alatt ismét megállottak. Végtére csak
               elértek mégis a kunyhóhoz.</p>
            <p>Nahidának az ajtaja amarra nyílt, a grófé pedig erre. Nahida már megnyitotta volt az
               ajtót. Jó éjszakát Laczi! Jó éjszakát Nahida! Nahida! mondd meg nekem, szeretsz-e te
               engemet igazán? Jobban, mint önnönmagamat, mondá Nahida.</p>
            <p>Oh lányka! ha ez igaz volna! Istenem! ha ez igaz volna!</p>
            <p>Szinte azon szempillantásban csúszott be Nahida az ajtón, mikor a gróf ezen igéket
               ejtette. Ha ez igaz volna? mondá magában Nahida; és ezt ő oly különös szózattal
               ejtette, mintha sírt volna. E gondolatba merülvén, az övet magáról leoldotta, óh
               Laczi! így folytatá magában az elmélkedést, mily kimondhatatlanul szeretlek én
               tégedet! Istenem! te tudod, mily igaz e mondásom! Ő pedig sóhajtva, sőt még sírva is,
               épen mikor ide beosontam, azt mondotta: Istenem! ha ez igaz volna! Mi dolog lehet ez?
               Micsoda oka lehet annak, hogy ő az én szerelmemről kételkedik?</p>
            <p>Ily gondolatok közt elejtvén kezéből az övet, a kunyhóból kiment s a grófnak
               ajtajához lappangott. Oh Nahida! mondá ez épen akkor fennszóval, mily
               kimondhatatlanul szeretlek én tégedet! Ha te engemet úgy szeretnél, mily
               véghetetlenül boldogok lehetnénk!</p>
            <p>Nahida ezt hallván, megnyitotta az ajtót s bement a grófhoz. Laczi! úgymond, a
               mindenható Isten látja lelkemet, hogy jobban szeretlek, mint önnönmagamat. Rajtad
               áll, hogy véghetetlenül boldogok legyünk. A gróf fölkelvén s érzékenyen megölelvén:
               Azok leszünk, édes Nahidám! Itt a kezem! azok leszünk. Most ment, aludj békével.
               Holnap boldogok leszünk.</p>
            <p>Másnap levezette őket az öreg Pária feleségestől a víz partjáig. A folyó mellett
               menjetek felfelé, úgymond; a falu a víz partján fekszik. Este felé itt várlak meg
               benneteket.</p>
            <p>A gróf elvitte magával mind írásait, mind pénzeit, mind fegyvereit. A lelkipásztor
               őket kimondhatatlan örömmel fogadta, a mi Nahidába új életet öntött. A keresztség
               után azt kívánta a gróf, hogy adja őt össze Nahidával, kit hitvesének választott.
               Megcselekedte a prédikátor ezt is és az új párt megvendégelte.</p>
            <p>Az úton, amint az öregekhez visszasiettek, megfogván Nahidának kezét a gróf, boldogok
               vagyunk-e már? édes hitvesem! boldogok vagyunk-e? szép Nahidám!</p>
            <p>Oh Laczi! tégedet az én őrző angyalom küldött hozzám, mondá Nahida. Én tehát a te
               hitvesed vagyok? Oh! nevezz engemet még egyszer annak: Én a te hitvesed? Az vagyok-e
               igazán?</p>
            <p>A gróf egy forró csókkal tette őt erről bizonyossá.</p>
            <p>És te már mindig az én férjem leszel?</p>
            <p>Az leszek örökké, édes ártatlan Nahidám!</p>
            <p>Sohasem hagysz el többé?</p>
            <p>Csak a halál választhat el bennünket.</p>
            <p>Ily beszélgetések között elértek szerencsésen ama bokroshoz, melyben reájuk az öregek
               kimondhatatlan nyughatatlansággal várakoztak. Megölelvén egymást, besiettek a völgybe
               és innen a kertbe, mintha nem akarták volna, hogy örömüket ama tárgyak lássák, melyek
               boldog kunyhójokhoz nem tartoztak. A kertbe érkezvén, Nahida oly felséges
               tekintettel, mint egy királyné s örömkönnyekbe borult szemmel, mint egy földi
               Istenség, megszorította édes atyjának kezét és ajkára egy tüzes csókot tűzött, azután
               pedig édes anyjának nyakába borult. Nahidának öröme oly nagy volt, hogy alig
               szólhatott. Az öregeknek kérdéseire, melyek csak a keresztelkedést illették, mivel az
               összeadásról semmit sem tudtak, csak röviden tudott felelni, a bővebb magyarázásokat
               Laczijára bízván.</p>
            <p>Amint a nap lealkonyodott, hozzá osonván a gróf: Nahida! úgymond, neki súgva, te
               nekem hitvesem vagy. Hozd el az ágyadat az enyém mellé. Nahida elpirult és szemeit
               szemérmesen lesütvén, megszorította a grófnak kezét.</p>
            <p>Édes atyám! mondá azután a gróf az öreg Páriának, én szivemnek indulatját követvén,
               Nahidát feleségemnek választottam.</p>
            <p>Feleségednek? kérdezé az öreg mosolyogva. E nemesszívűségedért áldjon meg tégedet
               vele együtt az Isten! Ezt mondván, a grófnak homlokát kezével megillette. Az ő
               kegyelme által legyetek oly boldogok, mint feleségemmel én vagyok!</p>
            <p>Az öreg ember oda kiáltván feleségét, tudtára adta, hogy Nahida a gróffal házas
               szövetségre lépett. Megölelték egymást rendre s az öröm közönséges és
               magyarázhatatlan lett. Az Isten áldjon meg Nahida! Laczinak hitvese! férjeddel
               együtt! mondá az anyja.</p>
            <p>Erre mindnyájan összesegítvén, Nahida ágyát átvitték a gróféhoz nagy örömmel; és
               ebből állott egyedül az egész nászpompa.</p>
            <p>Kicsoda rajzolhatná le méltóképen e két pár embernek boldogságát? kicsoda ama
               gyorsaságot, melylyel egész hónapok elfolytak? Nahida kedves férjének lábaihoz ülvén
               a gyöpre, nem győzte csókolni kezeit, vizsgálni arczvonásait. Azt gondolta
               reggelenkint, hogy szerelme nagyobbra többé nem növekedhet és a bizodalmas
               társalkodásban mégis naponkint új okokat talált a forróbb szerelemre. A gróf
               elfelejtette Manczit férjével együtt, elfelejtette Veronkát és csak édes atyja jutott
               olyankor eszébe, mikor az öreg Páriát Nahidára függesztett tekintettel érzékenyen
               mosolyogni látta. Oh édes atyám! mondá magában, ha tudnád, mily boldog a te fiad, a
               te örömed is ily érzékeny volna.</p>
            <p>Igy mult el egynéhány hónap. Egy reggel Nahida az anyjával sokáig beszélgetett. A
               gróf azonban az öreggel egy gallyasban ült. Egyszerre meglátván Nahidát,
               örömkiáltások között feléjek szaladni, felugrott és elejébe sietett. Karjai közé
               omolván Nahida: Oh édes Laczim! úgymond, mily boldogok vagyunk! Kevés idő mulva anya
               leszek. A gróf érzékenyebben és erősebben szorította magához, mint egyébkor.</p>
            <p>Az örömök és az édes reménységek naponkint növekedvén, felderítették jelenvaló
               boldogságukat, megújították mult szerencséjüket s új kéjeket készítettek számukra a
               jövendőségben. A képzelet előre megkóstoltatván velük az atyai és anyai örömöket,
               napjaik még egyszer oly édesek voltak, még egyszer oly gyorsan folytak, mint ezelőtt.
               Ölében tartván Nahidát a gróf, édesen mosolygott reá. Mosolygással felelt neki Nahida
               és szemeik örömkönnyekbe borultak. A gróf, mikor magát Nahidától súgó szózattal
               atyának nevezni hallotta, majdnem megőrült örömében. Nahidának lábaihoz borulván,
               átfogta térdeit és csüggedő tekintettel nézett szeme közé, alig várván a napot, mely
               atyává tegye.</p>
            <p>E nap is végtére szerencsésen elérkezett. Nahidának mellén egy gyönyörű fiú függött.
               A gróf szinte tántorgott örömében. Fia miatt majd elfelejtette Nahidát, Nahida penig
               őt, azalatt hogy e gyermek erősebb és kellemesebb kötelékkel kapcsolta össze
               szíveiket. A gróf elment a szomszéd faluba és a lelkipásztort, ki szíves barátja
               lett, a völgybe vezette. Nahida azt kívánta, hogy a gyermek a keresztségben Laczinak
               neveztessék.</p>
            <p>Oh édes atyám! oh Manczi! mondá már most többször magában a gróf, ha ti tudnátok,
               mily boldog vagyok!</p>
            
         </div>
         <div type="chapter">
            <head>XXXII. A véres harcz.</head>
            <p>Egy reggel Nahida és a gróf egy gallyasban mulattak. A gyermek előttük ült és
               virágokkal játszott. A szülők, kik egymást kezüknél fogva tartották, szinte előre
               hajlottak volt a gyermekhez, hogy a virágot, melyet elejtett, kezébe visszaadják; a
               mint az öreg Páriát felkiáltani hallották. Kiáltása ijedést, veszedelmet, rémülést
               hirdetett. Nahida felugorván, ölébe vette a gyermeket; a gróf pedig kirohant a
               kertből a kunyhóba.</p>
            <p>Itt ő az öreg Páriát egynéhány angol katona között találta, kik épen azon voltak,
               hogy kezeit hátra kötözzék. Az asszony a földön ájulásban feküdt. A mint a gróf a
               kunyhóba belépett, két katonától azonnal megragadtatott. Valld meg, mondá neki az
               egyik, egyébként a halált el nem kerülöd, valld meg, hol vannak a Marátok, a kik
               tőlünk ide szöktek?</p>
            <p>Két más angol katona elsietett a gróf mellett a kertbe, melyből az elrémült Nahidát
               gyermekével együtt a kunyhóba vezették.</p>
            <p>Tik itt Marátokot kerestek? kérdezé a gróf angol nyelven. És tik kik vagytok?</p>
            <p>Beszédjének hangjából európai embernek ismervén a grófot, az öreg Páriának kezeit
               azonnal feloldották. Nahida a grófnak karjai közé omlott gyermekével együtt.</p>
            <p>Az angolok azután a gróffal beszédbe eredtek. Egy esztendeje már elmult volt, hogy
               Indiában a hadakozás dühösködött. Ily sokáig oltalmazta meg szent hajlékát az
               ártatlanság és a szerelem a hadakozásnak még csak hírétől is. Az angolok Hider
               Allival harczoltak. Egy osztály angol katonaság a völgy mellé telepedett és azon
               éjszaka az elfogott Marátok a táborból elszöktek. Az angolok ezeket keresvén, a
               völgyhöz jutottak és ebbe egész a kunyhóig behatoltak.</p>
            <p>A gróf bizonyosakká tette őket a felől, hogy ő e völgyben, legalább a kunyhónak és a
               kertnek környékében, senkit sem látott. Ő maga elvezette őket a völgynek minden
               zugaiba, hol még csak embernyomokat sem leltek. Visszatérvén a kunyhóba, rakva
               találták abban az asztalt különféle gyümölcscsel, melyekkel őket az asszonyok és az
               öreg Pária megkínálták. Míg a katonák szomjuságukat enyhítették, a hadi tiszt a
               gróftól tudakozta, ki légyen? és micsoda eset vetette légyen őt ide e völgybe? A gróf
               megnevezvén magát, elbeszélte neki röviden ama rettenetes szélvészt, mely őt e
               völgybe űzte, valamint Nahidához való szerelmét is következéseivel együtt.</p>
            <p>A tiszt rá akarta beszélni a grófot, hogy e völgyet hagyja el. Mikép élhet itt gróf
               uram, úgymond, jövedelem nélkül, tisztelet nélkül s az életnek örömei nélkül?</p>
            <p>A gróf megfogván Nahidának kezét, ki gyermekét épen szoptatta, nézze meg hadnagy
               uram, úgymond, e kellemetes menyecskét. Ez nekem gazdagságom, becsületem, dicsőségem,
               örömem és mindenem!</p>
            <p>A tiszt legalább arra akarta birni a grófot, hogy Indiában valamelyik angol városba
               költözzék; de igyekezete mind haszontalan volt. Elvezette a gróf a tisztet a kertbe s
               azt mondotta neki: Tud-e az úr széles e világon ennél a völgynél kellemetesebbet,
               árnyékosabbat, hűsebbet? Itt nekem mindenem van, a mi az embernek szükséges arra,
               hogy boldog lehessen. A király haszontalanul kínálna meg engemet e völgyért
               trónusával!</p>
            <p>A tiszt megölelvén a grófot, teljes boldogságot kívánt neki és katonáival együtt
               elhagyta a völgyet, melyben a kevéssel megelégedő ártatlanságot oly boldognak
               lelte.</p>
            <p>Helyreállott volt már a völgynek lakosainál a nyugodalom, éledezett az öröm s épen
               egy pagódafa alatt ebédeltek, a mint a kertben ismét angolokat láttak. A gróf
               felugorván, elejükbe ment. Laczi! kiáltá messziről az egyik; Russel! mondá viszont
               örvendetes szózattal a gróf s egymásnak ölébe rohantak.</p>
            <p>Russel volt a vezére a feljebb említett hadi osztálynak, mely ide a végből küldetett,
               hogy az angol seregnek a visszavonulást megkönnyebbítse, mely az előre nyomuló indiai
               seregnek ellent nem állhatott. Sírtak örömükben mind a ketten.</p>
            <p>Az angol tiszt hírt adván az óbesternek ama haszontalan nyomozásról, melylyel a
               Marátokat keresték, elbeszélte neki a völgyben történt kis esetet is.</p>
            <p>Mi a neve ennek a különös ifjú embernek? kérdezé Russel.</p>
            <p>Kaczajfalvi grófnak nevezte magát, felelé a hadnagy.</p>
            <p>Russel azonnal lóra ült és a grófhoz sietett.</p>
            <p>Russel elejébe vezette azután a gróf Nahidát fiával együtt. Az óbester Laczi hitvesét
               megölelvén, örömkönnyekre fakadt. Oh édes Laczim! mondá azután, mily buzgón köszöni
               szívem a felséges Istennek, hogy megboldogított. De itt, kedves barátom! nem
               hagyhatlak. Jőjj velem! Hadd lássa meg Manczink az ő kedves bátyját, kit holtnak
               sirat! Hadd lássa Nahidát és gyönyörű fiadat!</p>
            <p>Ezen ajánlás a grófnak nagy tusakodást okozott; de végre csak azt felelte Russelnek
               mégis, hogy ő e völgyet még most el nem hagyja.</p>
            <p>Erre őt Russel félrevonván: Hallod-e, drága Laczim! Hider a győzedelmeskedő indiai
               seregekkel előrenyomul. Valahová lép, mindenütt vérrel, kegyetlenséggel és
               zabolátlansággal jegyzi meg a nyomait. Seregei szintolyanok, mint maga. Egyenesen e
               völgynek jön. A hegyek és a folyóvíz, mely innen nem messze van, arra birják majd
               őtet, hogy itt megállapodjék. Az angoloknak generálisa e környéken akarja megvárni,
               hogy vele megütközzék. Az indiai vad katonák kikutatják majd e gyönyörű völgyet,
               hitvesedet megmocskolják, fiadat megölik és tégedet az európai népekhez való
               gyűlölségből agyonkínoznak. A mindenható Isten a bizonyságom, hogy nyugodalmad,
               boldogságod, életed, mindened oda van, ha még egy órát mulasztasz. Én még csak
               óraperczeket sem veszthetek. Ezt mondván, zsebórájára tekintett.</p>
            <p>A gróf szinte megmeredt, a nélkül, hogy képes lett volna magát eltökélni.</p>
            <p>Russel a gróf előtt térdre esvén, az Istenre kérlek, úgymond, fogadd szavamat. Tedd
               meg, a mit javaslok, nem az én kedvemért, nem Manczi kedvéért, hanem azon
               ártatlanoknak kedvéért, kik rokonaid lettek.</p>
            <p>Azon szempillantásban hírt hozott Russelnek egy tiszt, hogy Hider seregei érkeznek. A
               porát már, úgymond, e dühös hadnak látjuk.</p>
            <p>A gróf ezekről az öreg Páriát tudósítván, könnyen arra birta, hogy a völgyet
               elhagyja.</p>
            <p>Az öreg ember imádkozott még, mikor a gróf már indulván, megintette, hogy siessen. Az
               asszony elrémült férjének agg nyakán csüggvén, reszketett, nem annyira az ellenségről
               irtózván, mint a braminusoktól. Nahida a grófnak kezét megfogván: Veled megyek,
               úgymond, a hová neked tetszik. A gróf a gyermeket ölébe vévén, előre ment. Az öreg
               Pária a grófnak karjába fogódzkodván, mellette ballagott. Utánuk az öreg asszony
               ment. Hátul pedig Russel Nahidát vezette. Így hagyták el ama völgyet, hol a
               boldogságnak, a szerelemnek és az ártatlanságnak ölében oly gyönyörű napokat
               töltöttek.</p>
            <p>A gróf egynéhányszor visszatekintett kies paradicsomára. Az öreg Páriának szemein
               nagy könnyek függtek. Kiterjesztvén még egyszer a völgy felé karjait, megölelte utána
               ballagó feleségét. Légy nyugodt elmével, úgymond a sírdogáló asszonynak. A nagy Bráma
               mindenütt van és minket, akárhová menjünk, boldogokká tehet. Hisz ártatlanságunkat
               nem hagyjuk ott a völgyben. Ez szíveinkben van. Az ártatlanság pedig nem jár
               boldogság nélkül.</p>
            <p>Alig menekedtek fel a hegyre, azonnal meglátták a túlsó hegyeken kutatni Hider
               katonáit, kik a fő seregnek útját és ennek mellékeit előre kivizsgálták. Térdre esvén
               a völgynek lakosai, hálát adtak röviden az Istennek, hogy őket a haláltól
               megmentette. Az angol táborba érkezvén, parancsot adott azonnal Russel, hogy az ott
               fekvő osztály magát visszavonja.</p>
            <p>Nahida nem győzte vizsgálni az ezernyi ezer új tárgyakat, melyek körülötte voltak.
               Egyik kérdése a másikat érte, melyekre a gróf mosolyogva megfelelt. A hadi tisztek
               egymás után siettek a grófnak tiszteletére, nem annyira, hogy e különös ifjú embert,
               mintsem hogy szép feleségét lássák. Nahida megnézte őket rendre és nyájasan
               beszélgetett velük. Kiki irigyelte a grófnak e gyönyörű menyecskét, kinek némelyek
               még hízelkedéseket is mondottak. Nahida elmosolyodván, kegyesen és bizalmasan felelt
               szép mondásaikra, egyszersmind pedig tüzes szemeivel a grófot kereste fel
               közöttük.</p>
            <p>A hadi sereg a folyóvíznek partja felé vonódott. Az első szekerekkel tehát, melyek
               ezen osztálytól a fővárosba küldettek, a gróf és a szerencsés völgynek többi lakosai
               Madrászba költöztek, hol reájuk új örömek várakoztak. Manczi meghallván a grófnak
               ajakából saját nevét, karjai közé omlott. A gróf után Nahida belépvén a szobába és
               gyermekét ölében tartván, megállott és mosolygott, mikor férjét Manczinak karjai
               között és ajakin csüggni látta.</p>
            <p>Manczi megsejtvén Nahidát, kicsoda ez? kérdezé a gróftól.</p>
            <p>Az én Nahidám, az én hitvesem, felelé a gróf, szép ölében pedig a fiam.</p>
            <p>Manczi egy szempillantásig Nahidát áttekintvén, nyughatatlan szívvel oda közelített
               hozzá s kezet nyujtván neki, megcsókolta. Azután pedig a grófnak fiát karjai közé
               vevén, könnyhullajtásival és tüzes csókjaival elborította. Úgy látszott, mintha ezen
               gyermeknek vissza akarta volna adni mindamaz érzékeny apolásokat, melyekkel az ő fiát
               a gróf fogadta volt, mikor Európából érkezett.</p>
            <p>Kicsoda e leányzó, kérdezé már most Nahida a gróftól, a ki az én fiamat oly nagyon
               szereti?</p>
            <p>Manczi! úgymond a gróf.</p>
            <p>Manczi? kérdezé még egyszer hangosabb szóval Nahida. Ezzel Manczihoz sietett,
               átölelte és csókjaival majd elfojtotta. Óh édes Manczim, mondá azután, óh te
               Laczimnak első szeretője! Mikép kívántalak én tégedet látni, hogy szeretetedet
               megnyerhessem! Ők az én egész szívem, az én egész lelkem a tiéd, édes Manczim!</p>
            <p>Manczi nagy szemeket vetett Nahidára, melyek könnyekkel azonnal megteltek. Nahidának
               vállára bocsátván azután fejét, óh te szerencsés asszonyság! úgymond; minek neked az
               én szeretetem? E nélkül is oly boldog vagy te, hogy boldogabb nem lehetsz. De mégis,
               légy öcsém, jó Nahida! légy bátyám, édes Laczim!</p>
            <p>A könnyek és apolások megkönnyebbítették végtére e három szerencsés személynek
               szivét.</p>
            <p>A gróf Manczinál vett szállást. Nahidát Manczi naponkint méltóbbnak lelte mind
               barátságára, mind szeretetére. Manczinak kis leánykája Nahida fiával egyidős volt.
               Leülvén ezen anyák s egymással beszélgetvén, Manczi a kis Laczit vette ölébe, Nahida
               pedig Manczi leánykáját. A gróf szinte sírt és szökdösött örömében, mikor látta, hogy
               az egyik anya a másiknak gyermekét szoptatja. Megölelte mind a kettőt. Sokszor még
               azt sem tudta, kit szeret jobban, Nahidát-e vagy Manczit? Manczi leánykáját-e, vagy
               saját gyermekét? Lehetséges volt-e, mondá egynéhányszor az öreg Páriának, hogy
               boldogságom meggyarapodjon? és mégis, ime! mily kimondhatatlanul megöregbedett!</p>
            <p>Az öreg Pária ezekre komoran mosolygott. Russel kertjében választott ő magának
               feleségével lakást egy pagodafa alatt. Itt ő úgy élt, mint valaha völgyében. De
               homlokáról a derült vidámság elenyészett. Feleségét tudniillik büszke nemének
               üldözésétől féltette és nem ok nélkül; mert Manczinak egész tekintete megkívántatott
               arra, hogy e szegény Páriát és kivált feleségét a Braminusoknak bosszúkereső
               incselkedéseitől és erőszakos fortélykodásaitól megoltalmazhassa.</p>
            <p>Nahidának szeretete tartóztatta őket vissza egyedül, hogy maguknak az emberségesebb
               tigrisek között új pusztaságot ne keressenek. E kedves leányuk és unokájuk volt csak
               képes a kedvetlenségnek fellegeit homlokaikról olykor eloszlatni és keblükben a
               búbánatot elfojtani.</p>
            <p>Végtére Russel is megérkezett. Veszedelmes sebe, melyet az ütközetben kapott,
               alkalmatlanná tette őtet a további szolgálatra. Vele az új örömek érkeztek a házhoz.
               A gróf el nem nézhetvén többé Nahida szülőinek rettegését, eltökélte magában, hogy
               Európába visszatér. Russel pedig megemlékezvén amaz igéretről, melyet Manczinak meg
               házassága előtt tett, hogy mihelyt a hadi szolgálatot elhagyja, Manczi jószágában
               letelepedik és az ő kedvéért mint magyar hal meg; kezet adott a grófnak és megfogadta
               neki, hogy vele Magyarországba, Kaczajfalva mellékére költözik. Az öreg Páriának nagy
               volt az öröme, mikor ezeket meghallotta, részint kedves felesége miatt, részint mivel
               a grófnak rajzolásából a kaczajfalvi völgyet már régen ismerte és szerette. Az első
               hajóra felültek és Angliába szerencsésen elérkeztek.</p>
            
         </div>
         <div type="chapter">
            <head>XXXIII. A közönséges öröm.</head>
            <p>Minekutána Russel minden jószágát eladta volna Angliában, ismét hajóra ült uti
               társaival együtt és Francziaországba átszállott. Itt két kocsit szerezvén, először
               Bécsbe, innen pedig Kaczajfalvára postán szerencsésen elérkeztek. Az öreg gróf
               Kaczajfalvit a faluban nem találták. Hitvesének halála után az öreg Istókkal ismét a
               völgybe költözött, hol kedves fiának, kit holtnak gondolt, korán történt halálát
               siratta.</p>
            <p>A kocsikat a kaczajfalvi jobbágyok körülvették és hangos örömkiáltások között az öreg
               grófhoz a völgybe vezették. Nahida szinte olvadozott örömében, mikor a jobbágyoknak
               vidámságát látta. Öreg szülői örömkönnyekben úsztak. Már messziről meghallotta az
               öreg gróf a sokféle szavaknak vegyült zúgását, melyek neki a völgyhöz közelíteni
               látszottak. Eredj Istók! úgymond, nézd meg, micsoda kiáltások ezek?</p>
            <p>Az öreg Istók kinyitván az ajtót, Laczinak karjai közé omlott. Gróf László! Gróf
               László! kiáltá Istók kétszer teli torokkal. Az öreg gróf e nevet hallván és a
               jobbágyoknak örömkiáltásait megértvén, felugrott a székről, de szivét elfogván
               hirtelen az öröm, a székre ismét visszadőlt. Reszketett még, anélkül, hogy tudta
               volna, mi történik körülötte? mikor már lábainál feküdt kedves fia és zokogva
               kiáltotta fel hozzá: atyám! édes atyám!</p>
            <p>Az öreg gróf fiára függesztvén szemeit, nyakába borult. Nem szólhatott. Csak forró
               könnyek görgöttek le tiszteletre méltó arczain, melyekről amazokat érzékeny szívű fia
               lecsókolta. Szent csendesség támadt körülöttük. A jobbágyok levett kalappal úgy
               állottak, mintha előttük oltár lett volna. Russel Manczi vállára tette kezét. Nahida
               zokogott és ölében fekvő fiát csókolgatta. Az öreg Pária megfogván feleségének kezét,
               nagy illetődéssel az égre tekintett.</p>
            <p>Végtére az öreg grófnak ama győzedelmeskedő szava: Az én fiam! az én Laczim! a
               csendességen áttörvén, örömsírásra fakadtak mindnyájan, kik körülötte állottak.</p>
            <p>Csak akkor vévén észre Russeléket az öreg gróf, az én Manczim! úgymond és Russel úr!
               Óh Istenem! mily boldog leszek én még halálom előtt!</p>
            <p>És az én hitvesem fiammal együtt, mondá az ifjú gróf hangos szóval.</p>
            <p>A te hitvesed? a te fiad? Az öreg gróf Nahidára függesztett eszeméit, ki előtte
               térdre esvén, alig hallható szavakkal mondá: Laczinak hitvese. Az öreg gróf
               megölelvén: Fiamnak drága hitvese! úgymond. Azután szeme közé nézvén és orczáját
               gyorsan átvizsgálván, homlokára tűzött egy csókot, anélkül, hogy valamit szólott
               volna. Ehelyett szemeit az égre emelte.</p>
            <p>Nahida a neve! mondá az ifjú gróf.</p>
            <p>Nahida? kérdezé az atya, nagyot sóhajtván. Óh! engedjétek meg, hogy egy keveset
               magamhoz jöhessek. Örömem oly nagy, oly sokféle, hogy megölhetne. Csak egy
               szempillantásig megnyugodván, kedves Nahidám! úgymond, édes leányom! Isten hozott!
               Ezzel fiának karjára borulván, óh! édes fiam, úgymond, mennyi örömet hozol te nekem
               egyszerre! Fiad is van, mondád?</p>
            <p>Az ifjú gróf elvette a kis Laczit Nahida öléből s atyjának adta. Az öreg gróf
               felemelvén. Sok egyszerre, én Istenem! úgymond, sok egyszerre. Visszaadta azután a
               gyermeket s megsejtvén az öreg Páriát feleségestől, hát ezek, fiam! kicsodák?
               úgymond.</p>
            <p>Nahidámnak szülői! Isten hozott benneteket, úgymond az öreg gróf, kezet nyujtván
               nekik. Lebocsátotta azután bágyadt tagjait egy karszékbe s a jelenvalókat egymás után
               mind átvizsgálta.</p>
            <p>Lassan-lassan visszatérvén ereje és belső nyugodalma, örömét végtére szabad szárnyára
               eresztette. Nahidát melléhez szorítván, a gyermekkel, kit amattól elvett, tánczolni
               kezdett. Azután ennek arczát megnézvén, majd Nahidának, majd Laczinak arcza vonásait
               összehasonlította. Egészen elfelejtette ő e foglalatosságnál, hogy Nahidán, Laczin és
               unokáján kívül még más emberek is jelen vannak.</p>
            <p>De Laczira még egy nagy öröm várakozott. Nagy kiáltással tört be a völgyön keresztül
               Veronka. Hol van? úgymond reszketve; mondjátok meg, kérlek, hol van? Csak félig volt
               felöltözve. Épen öltözködött, mikor meghallotta, hogy Laczi elérkezett. Közel lakván
               Kaczajfalvához, ő volt egyedül, a ki az öreg grófnál a völgyben egész napokat
               töltött, ő egyedül, a ki szomorú szivét vigasztalni tudta. Hallván, hogy Laczi
               megjött, félbeszakította öltözködését s a nélkül, hogy otthon valamit szólott volna,
               elrepült Kaczajfalvára és innen a völgybe. Lélekszakadva, repülő hajjal és reszketve
               rohanván be, csak azt mondhatta még: Laczi! s az ifjú grófnak karjai között
               elájult.</p>
            <p>Még Veronka magához sem tért volt egészen, elérkezett a szomszéd helységből Potrohosi
               is és Manczinak karjai közé rohant. Megölelte azután Russelt és az ifjú grófot is.
               Nahidát látván, neki esett és megcsókolta. Nahida, úgymond, te az én leányom vagy.
               Manczi meg nem haragszik, ha az övéből egy részecskét neked adok. Osztályos testvér
               légy Manczival. Meg nem halhatnék jóízűen, ha az én édes Laczimnak boldogságát
               legalább valami kevéssel meg nem gyarapítanám.</p>
            <p>Az este elérkezett és senki sem tudta, hová enyészett légyen a nap? Későn ültek le az
               asztalhoz. Az öreg gróf Nahida és Laczi közé ült, ölébe pedig unokáját vette.
               Örömében alig evett valamit.</p>
            <p>Egynéhány nap mulva a szükséges rendelések megtétettek. Nahidának szülői a völgyben
               választottak maguknak lakást, melyet az öreg gróf, a mennyire lehetett, hasonlónak
               tétetett az indiai völgyhöz. A jövevény öreg pár megmenekedvén a Braminusok
               üldözésétől, szinte ifjadni látszott.</p>
            <p>Az öreg gróf fiával, menyével és unokájával Kaczajfalván lakott, Manczi és Russel
               Potrohosinál, Veronka pedig, kivel Manczi egészen kibékült, a szomszéd
               helységben.</p>
            <p>Jóllehet e három felekezet külön élt, ritkán mult el mégis oly nap, hogy össze ne
               jött volna. A gyülekezetnek helye a völgy volt. Az öreg Pária gyermekeinek és
               unokáinak ölelései között hazájának szelidebb egét, pagodafáit és különféle
               kellemetes gyümölcseit elfelejtette. Az öreg gróf boldog volt kedves fiában, kinek
               kimondhatatlan boldogságát látta. Nahidát eleinte a Magyar Dámák ártatlansága miatt
               csúfolták, de azután boldogságát irígylették. A jobbágyok e jótevő asszonyi lelket
               áldották, szerették, majdnem imádásig tisztelték. Manczi és Veronka sokszor
               megvallottak egymásnak, hogy Lacziban és Nahidában oly házaspárt látnak, melynek mása
               e földön nincsen. A kölcsönös szeretet, az együgyü erkölcsök, a kegyesség és önnön
               maguknak természetes kelletése voltak a tulajdonságok, melyekkel magát e pár a
               többiektől megkülönböztette. Valljuk meg, édes Veronkám! mondá Manczi, megölelvén
               Szádnokinét, valljuk meg, hogy mink ily férjre érdemesek nem voltunk.</p>
            <p>Az ifjú gróf, e szerető és szeretett férj, e szerencsés atya, e jó fiú, az öreg
               Páriának karjai közé omolván sokszor: Megtaláltuk mink, mondá, édes Apám! az
               igazságot és ezzel együtt a boldogságot. Mind a kettő oly szívben mulat, mely
               embertársát szeretni tudja.</p>
            <p>E három familiának gyermekei úgy neveltettek, mint akármily egyéb jámbor szülőknek
               magzatjai, a jó embereknek jámbor példái szerint; és ha némelykor Manczi azt kívánta
               Laczitól, hogy gyermekeit úgy nevelje, mint őtet az öreg gróf nevelte, Laczi azt
               felelte neki mosolyogva: neveljük őket jó erkölcsű magyaroknak, nehogy a szerelemnek
               esztendeiben kénytelenek legyenek férjekért és feleségekért Indiába menni, hol. Isten
               tudja! van-e még több Nahida, vagy sem?</p>
            <p>A völgyben ők lassankint kicsiny és pompátlan, de tiszta és szép lakásokat építettek.
               Itt sokszor együtt egész hónapokat töltöttek és ha valamely idegen őket a szives
               bizodalomban élni, együgyü és természetes öltözetben járni, a munkát a játékkal és
               egyéb mulatságokkal felváltani; ha gyermekeiket, a nélkül, hogy az öregektől
               tartottak volna, együtt játszani és szülőikhez mégis tisztelettel viseltetni,
               egyszersmind pedig valamint a szépségben, úgy az ártatlanságban is naponkint
               magasabbra emelkedni látta volna, meg kellett volna vallania, hogy a régi poétáknak
               arany kora nem álom, nem mese. A völgynek ajtaján ezen igék olvastattak:</p>
            <p>
               <hi>A természetnek, a szeretetnek és a boldogságnak lakóhelye!</hi>
            </p>
            
            <trailer>-&amp;-</trailer>
            
         </div>
      </body>
  </text>
</TEI>
