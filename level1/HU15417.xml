<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU15417" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
			   <title>A szélhámos</title>
				<author>
					<persName>
						<surname>Forró</surname>
						<forename>Pál</forename>
					</persName>
				   <date from="1884" to="1942">1884-1942</date>
				   <idno type="VIAF">107985695</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">10335</measure>
				<measure unit="pages">30</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
				   <title>A szörnyű felfedezés</title>
				   <date>2016-05-02</date>
					<publisher>Magyar Elektronikus Könyvtárért Egyesület</publisher>
				   <ref target="https://mek.oszk.hu/15400/15417/"/>
					<respStmt>
						<resp>Original Electronic Edition</resp>
					   <name>Vidiné Réfi Erzsébet</name>
					   <name>Drótos László</name>
					   <name>Mészáros Atilla</name>
					</respStmt>
					<bibl type="printSource">
					   <title>A szörnyű felfedezés</title>
						<author>Forró Pál</author>
						<pubPlace>Budapest</pubPlace>
					   <publisher>Világv. Reg. Kiadóvál</publisher>
					   <date>1934</date>
					   <ref target="https://mek.oszk.hu/15300/15314/"/>
					</bibl>
				</bibl>
				<bibl type="firstEdition">
				   <title>A szörnyű felfedezés</title>
				   <author>Forró Pál</author>
					<date>1934</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T5"/>
			</ns1:eltec>
		</xenoData>
		<revisionDesc>
			<change when="2024-11-16"/>
		</revisionDesc>
	</teiHeader>
	<text>
		<body>
        
         <div type="chapter">
            <head>
             I.
            </head>
            <p>Adrienne szinte megdermedt rémületében és zavarában. Nem is értette, hogyan
               történhetett ez, hogyan merészelhette Tamás ezt a vakmerőséget?</p>
            <p>Felugrott, a kis teázóasztalon összekoccantak a poharak és egy ezüstkanál a szőnyegre
               hullott. A szemét elfutotta a könny. A lelke mélyéig fel volt dúlva.</p>
            <p>- Megőrült? - kiáltotta magánkívül. - Hogy merte ezt? Hogy merészelt megcsókolni?</p>
            <p>A férfi - elegáns, markáns arcú atléta - még ott állt a karosszék mögött, melynek
               támláján áthajolva a merényletet elkövette.</p>
            <p>- Bocsásson meg Adrienne - mondotta és hangja tikkadt volt -, csakugyan elvesztettem
               az eszemet. De hiszen tudja, mennyire szeretem... Hónapok óta szinte naponta együtt
               vagyunk...</p>
            <p>- A tenniszpartnerem...</p>
            <p>- Igen, a sport-partnere vagyok, télen együtt síeltünk, most pedig vitorlázik,
               tenniszezik, bridgel és táncol velem... De végre is minek nézett? Lelketlen gépnek?
               Fabábnak? Hiszen tudta, éreznie kellett, hogy szeretem, nem titkoltam...</p>
            <p>Adrienne kínzott mozdulatot tett.</p>
            <p>- Sajnálom Tamás, hogy ennyire elragadtatta magát. Miért kényszerít arra, hogy újra
               erről beszéljünk? Én tisztességes asszony vagyok. Nem csalom meg az uramat.</p>
            <p>- Váljon el tőle és legyen a feleségem!</p>
            <p>Az asszony sóhajtott.</p>
            <p>- Ez lehetetlen, Tamás. Andor a legjobb, legönfeláldozóbb férfi a földön. Minden
               gondolata én vagyok...</p>
            <p>- Hiszen alig vannak együtt!</p>
            <p>Adriennet szíven találta ez a megjegyzés. Ez volt házaséletének legfájdalmasabb
               pontja. Tamásnak igaza volt. A férje mindig el volt foglalva. Az örökös
               tanácskozások, üzleti utak valósággal elnyelték. Adriennenek rengeteg szabad ideje
               volt és ilyenkor nagyon elhagyottnak, szerencsétlennek érezte magát. A sportban
               igyekezett szórakozást találni és persze a bridgeben. A jómódú, unatkozó asszonyok
               sivár életét élte. A lelke mélyén azonban valami másra, jobbra és értékesebbre
               vágyott. És főleg szerelemre. Harminckét éves volt, a társaság ünnepelt szépsége,
               asszonytársai már régen féltékeny dühvel nézték, hogy minden férfi neki udvarol.
               Apró, megbízhatatlan pletykák keringtek körülötte, legalább fél tucat emberrel
               gyanusították meg, de egyiknek sem volt komoly alapja. Most azután fellélegzett a
               társaság. A tél óta végre tisztázottnak vették a kérdést. Egyhangúlag megállapodlak
               abban, hogy Adriennek Tordai Tamás a barátja. Együtt sportolnak, táncolnak és
               bridgelnek. Ez a három ténykedés teljesen kimeríti egy asszony életét. Aki ugyanazt a
               partnert kapcsolja be mind a három szórakozásába, nem kétséges, hogy annak a számára
               tartogatja a csókjait is.</p>
            <p>Valóságban azonban Adrienne minden boldogtalansága ellenére tisztességes asszony
               volt, aki szerette és becsülte urát. Viszont az is igaz, hogy mióta Tamás az életébe
               toppant - a Semmeringen ismerkedtek meg, ahol télen három hétig üdült -, ez a nagy
               egyensúly egy kissé megbillent. Tamás tetszett Adriennek. Ezt az asszony hiába
               próbálta volna letagadni. És hálás is volt neki. Ama rendkívüli férfiak közé
               tartozott, akik egyre ritkábbak lesznek. Mindig van idejük és mindig van pénzük.
               Földbirtoka és vállalata volt, de a birtokát bérbe adta, a vállalatát tökéletesen
               megbízható és kitünő igazgató vezette, úgy, hogy semmi akadálya nem volt annak, hogy
               az életét kedve szerint élje. Adrienne gyakran tett szemrehányást az urának, hogy
               miért nem szabadítja ő is fel magát a munka rabszolgasága alól? És példának idézte
               Tamást. Zalai ilyenkor vállat vont és enyhe gúnnyal jegyezte meg, hogy egy hites
               könyvszakértő, aki átnézte Tamás vállalatainak főkönyveit, bizonyára kiderítené, hogy
               milyen óriási összegeket lopnak el a könnyelműen élő főnöktől. Egyébként - mondotta -
               az én üzleteim olyan természetűek, hogy azokat csak személyesen lehet
               lebonyolítani! Ha másképpen élnénk, koldusbotra jutnánk!</p>
            <p>Igen, Andor, a férj, kissé száraz, fantáziátlan ember volt, még arra sem volt
               kapható, hogy legalább évenkint egyszer-kétszer elutazzon valahová a feleségével. Az
               ellen azonban semmi kifogása nem volt, hogy Adrienne tetszése szerint utazzon, vagy
               szórakozzon. Nem volt féltékeny. Vakon bízott az asszonyban. Ez őszintén szólva, nem
               tetszett Adriennek. Kételkedni kezdett benne, hogy csakugyan szereti-e az ura? A
               szerelmes férfi féltékeny. Az ő férje pedig éppen ellenkezőleg, meleg barátságot
               kötött Tamással, közös üzleti ügyeik voltak, gyakran mentek együtt a klubba és
               ugyanazokban a társaságokban bukkantak fel.</p>
            <p>És most Tamás ott állt szemtől-szemben az asszonnyal, mindkettőjük arca piros volt és
               a szemük égett a benső izgalomtól.</p>
            <p>- Mint egy rablólovag, olyannak látom most! - mondotta Adrienne. - Szégyelje
               magát.</p>
            <p>- Milyen különös asszony maga - válaszolta Tamás. - Gyáva. Nem mer változtatni az
               életén. A megszokás rabja, mint egy hetven esztendős akadémikus. Miért hazudik? Nem
               szereti Andort. Nem szeretheti. Maga más temperamentum, más az egész beidegzése. Én
               illek magához. De hiszen ehhez kétség sem férhet. Láthatja, hogy mennyire megértjük
               egymást mindenben. Miért nem lesz hát az enyém? Sajnálja Andort? Ugyan, megmarad
               számára az üzlet! Az pompás búfelejtető. Jobban izgatja mint maga.</p>
            <p>- Ez nem igaz!</p>
            <p>- És a mult héten... nem emlékszik már?... amikor találkozója volt vele Gerbeaudnál
               és nem ment el? Maga már ájuldozott az izgalomtól és kiderült, hogy a férje közben
               egy üzletféllel tárgyalt és még csak eszébe sem jutott, hogy telefonáljon.
               Tökéletesen elfelejtette magát. Nyugodtan elválhat. Andor nem fogja zavartatni magát
               tartósan... Néki sürgős és halaszthatatlan szerződéseket kell állandóan kötnie!</p>
            <p>Adrienne szemét könny futotta el.</p>
            <p>- Milyen gonosz, kegyetlen tud maga lenni!</p>
            <p>- Egyik sem vagyok. Csak szerelmes. És azt akarom, hogy a feleségem legyen...</p>
            <p>- Kérem... könyörgöm Tamás, ne beszéljünk erről. Talán majd egyszer... mit tudom
               én...</p>
            <p>- Hát mire vár? Mit remél? Csodákat? Értse meg: én illek magához, én vagyok a férfi,
               aki magának rendeltetett és maga az asszony, akit imádok.</p>
            <p>Adrienne szédült. Fel volt zaklatva. Valósággal könyörgött:</p>
            <p>- Kérem... menjen most... hagyjon magamra... Majd holnap délelőtt a tennisznél
               találkozunk...</p>
            <p>Tordai értett a nőkhöz. Tudta, hogy ez már a kellő lélektani pillanat jövetelét jelző
               vihar előszele.</p>
            <p>Meghajolt és kezet csókolt.</p>
            <p>- A viszontlátásra!...</p>
           
         </div>
         <div type="chapter">
            <head>
               II.
            </head>
            <p>Adrienne nem tudott megnyugodni. A szive hevesen vert. Furcsa átalakulások forrongtak
               benne, zavaros gondolatok cikkáztak, keringtek és egy sereg nyugtalanságot küldtek a
               szivébe. Sok mindent kezdett másképpen látni...</p>
            <p>Érezte Tamás szavainak igazságát. És mint egy mentőkötélbe, görcsösen kapaszkodott a
               gondolatba: mégsem hagyhatja el Andort, aki tisztességes, hű, csak érte
               dolgozik.</p>
            <p>De mintha ezuttal nem tudott volna olyan határozott, éles bizonyossággal kialakulni
               ez a hite, mint máskor. Valami bizarr, furcsa, szinte nevetséges nyugtalanság bontott
               benne szárnyat és úgy ugrált, incselkedett, mint egy apró ördög. Az utóbbi
               időben...</p>
            <p>Igen, az utóbbi időben Andor feltünően érdeklődött Adrienne egyik barátnője iránt.
               Kétségtelen: Lontai Anni nagyon tetszik neki. Már többször nyilatkozott róla
               elragadtatással. Adriennet meglepte, hogy férje egyáltalában észreveszi még, hogy egy
               asszonynak szőke, fekete vagy vörös haja van és hogy kitünően öltözködik. De
               egyébként nem tulajdonított ennek a lelkesedésnek semmiféle különösebb fontosságot.
               De most világosan látta, hogy ez a rajongás mégsem lehet egészen ártatlan. Milyen
               érdekes! Eddig még nem is gondolt erre... hogy Andor hónapok óta kizárólag azokat a
               társaságbeli meghívásokat fogadta el, melyek egyuttal Annival való találkozását is
               jelentették. Ő, a mindig elfoglalt ember, ilyenkor - csodálatos módon - mindig szabad
               volt!</p>
            <p>Adriennet meglepte ez a felfedezés. Most már arra is emlékezett, hogy mikor utoljára
               együtt voltak Lontaiéknál, a férje milyen feltünő érdeklődéssel vette szemügyre a
               lakás legapróbb részleteit is. Mennyire lelkesedett a képekért, bútorokért. Úgy
               rajongott, akár egy műgyüjtő. Dicsérte Anni izlését, hogy milyen szép kerettel veszi
               körül magát... Persze, ez a lelkesedés tulajdonképpen nem a műtárgyaknak szólt, hanem
               a szép asszonynak.</p>
            <p>Adrienne megdöbbent. Egy kissé restelte magát. Hátha mindez nem igaz? Szándékosan
               keres vádpontokat a férje ellen, hogy a tulajdon bűnét leplezze.</p>
            <p>A telefon szólt.</p>
            <p>Adrienne majdnem leejtette a kagylót meglepetésében. Mégis csak van telepátia! Anni
               kereste. Alig lehetett a hangjára ismerni. Remegett, dadogott, csak nehezen tudta
               megmondani, hogy mit akar.</p>
            <p>- Gyere azonnal hozzám!</p>
            <p>- Miért?</p>
            <p>- Ne kérdezd! Ülj autóba és gyere azonnal!</p>
            <p>Egy kicsit még belesírt a telefonba, azután a készülék kattogott, letették. Adrienne
               halálsápadt volt. Mi történhetett? Egészen bizonyos, hogy a férjéről lesz szó. Andor
               talán tolakodó módon lépett fel, szerelmet próbált zsarolni, erőszakoskodott,
               fenyegetődzött és a barátnője az ő védelmét kéri!</p>
            <p>Egész testében remegett. Alig tudott felöltözködni. Az ajkát sem rúzsolta ki, rosszul
               tette fel a kalapját, rémesen nézett ki.</p>
            <p>- Majd az autóban rendbehozom magamat! - gondolta.</p>
            <p>A taxiban eszébe jutott, hogy Anni három napig nem is volt Pesten. Férjével együtt
               Bécsben volt. Csak ma érkezhettek meg.</p>
            <p>Az elegáns Stefánia-uti villa előtt már egy másik autó is állott. Az összes ablakok
               ki voltak világítva. A szobákban fel és alá rohanó emberek. A lépcsőházban egyenruhás
               rendőr...</p>
            <p>- Jóságos Isten! - kiáltotta Adrienne - mi történt?</p>
            <p>Meg sem tudott mozdulni, a lélekzete elállt. Elkészült a legrosszabbra. A férje
               öngyilkos lett. Vagy Anni megölte...</p>
            <p>- Kit tetszik keresni? - kérdezte a rendőr.</p>
            <p>- Telefonáltak értem, a ház úrnője hivatott - dadogta Adrienne.</p>
            <p>- Ah, igen, tessék csak felmenni, a felügyelő úr már várja a méltóságos asszonyt! -
               mondotta a rendőr.</p>
            <p>A lépcsőn Réthy orvosprofesszor jött Adriennel szemben. A tanár komornak, idegesnek
               látszott.</p>
            <p>- Professzor úr, mi történt?! - kiáltotta Adrienne.</p>
            <p>- Oh, maga az méltóságos asszony? Csak nyugalom, ne veszítsék el mind a fejüket.
               Rémes, hogyan néz ki maga is...</p>
            <p>- Kérem... most nem azt akarom, hogy vigasztaljon, az igazat akarom tudni...</p>
            <p>- Már mondtam, semmi különösebb baj. Egy kis idegroham... Néhány napon belül majd
               kiheveri...</p>
            <p>- Kicsoda? Mit?</p>
            <p>- Anniról beszélek! Szegény asszonyt rettentően felizgatta a dolog... Talán jobb
               volna, ha nem is menne be hozzá...</p>
            <p>- De hiszen telefonált értem...</p>
            <p>- Oh persze... a rendőrfelügyelő kérte, hogy hívják ide a méltóságos asszonyt...
               Jöjjön, majd bevezetem a szobába...</p>
            <p>Az emeleti szalón felé mentek. Valahonnan kétségbeesett zokogás hallatszott. Adrienne
               felismerte Anni hangját. A professzor fejét csóválta.</p>
            <p>- Újabb roham! - mormogta.</p>
            <p>Kinyitotta az ajtót. A szobában minden lámpa égett. A csillár, a fali karosgyertyák.
               Még a kék hatásvilágítás is be volt kapcsolva. A hatalmas goblinhátú karosszékben ült
               Anni. A szerencsétlen nőre alig lehetett ráismerni. Homlokára hideg borogatást
               rakott a szobalány, előtte kis asztalon orvosságos üveg állt és a levegőben átható
               éterszag lebegett. Bizonyára a professzor dörzsölte meg vele Anni karját, mielőtt
               beadta a csillapító injekciót. A márványlapú, aranylábú rokokó szalónasztal előtt
               civilruhás fiatal férfi ült, a háttérben két másik férfi buzgólkodott különböző
               tárgyak lefényképezésével.</p>
            <p>Mikor Anni megpillantotta barátnőjét, újra felcsuklott hangos zokogással. Kitárta
               karját és úgy kiáltotta.</p>
            <p>- Mit szólsz drágám, micsoda szerencsétlenség?</p>
            <p>Adrienne, noha még fogalma sem volt, hogy miről van szó, szintén sírva fakadt. Idegei
               nem bírták a szörnyű feszültséget. A két barátnő zokogva ölelte át egymást.</p>
            <p>A rendőrfelügyelő lépett közbe.</p>
            <p>- Zalai méltóságos asszonyhoz van szerencsém?</p>
            <p>- Igen... én vagyok!</p>
            <p>- Kérem méltóságos asszonyom, már másfél órája vagyunk itt és nem tudunk előbbre
               menni. Legalább ön ne veszítse el hidegvérét és legyen segítségünkre...</p>
            <p>- Kérem... én még azt sem tudom, hogy miről van szó?</p>
            <p>- Sajnos, nagyon szomorú dolog. Mialatt Lontaiék Bécsben jártak, ismeretlen tettesek
               a lakásba hatoltak és elrabolták őnagysága ékszereit...</p>
            <p>Anni hangosan felüvöltött. Szivettépő volt a kétségbeesése.</p>
            <p>- A szoliter gyűrűm... a diadémom... a brilliáns brossom! - kiáltotta.</p>
            <p>A detektívfelügyelő kissé ingerült mozdulatot tett.</p>
            <p>- Őnagysága képtelen összefüggő válaszokat adni, nékünk pedig sietnünk kell a
               tényállás tisztázásával, mert minden óra megnehezíti az eredményes nyomozást. Ugy
               látszik, hogy a tettesek vagy a tettes csak az éjszaka járt itt. Sok ideje nem
               lehetett az ékszerek értékesítésére. Körtelefont kell leadni az ékszerek pontos
               leírásáról a zálogházaknak... A nagyságos asszony azt állítja, hogy ön minden
               ékszerdarabját ismeri, mindenre emlékszik, mert a legrégibb barátnője és az
               asszonyok rendszerint megjegyzik, hogy milyen ékszert visel a barátnőjük... Lontainé,
               sajnos, képtelen leírni az eltünt ékszerdarabokat, mert minden szónál új sírógörcsök
               fogják el...</p>
            <p>Adriennebe lassan visszatért az élet. Hála az Égnek, mégsem a férjéről van szó!
               Betörés. Az ilyesmit egészen könnyen el lehet viselni, ha mással történik...</p>
            <p>- De szivecském - mondotta - miért nem a férjedet hivod segítségül?</p>
            <p>- Lontai úr még Bécsben van! Csak két nap mulva jön - szólt közbe a rendőrfelügyelő.
               - A betörő egyébként feltétlenül ismerős volt a helyi viszonyokkal. Minden
               valószínűség szerint valamelyik elbocsájtott cseléd szeretője lehetett, aki a lánytól
               tudhatta meg, hogy a nagyságos asszony hol tartja az ékszereit. Erre vall, hogy
               habozás nélkül csakis azt a szekrényt feszítette fel, amelyben az acélkazetta
               feküdt... Nem tudná, kérem, méltóságos asszony felsorolni a nevezetesebb
               darabokat?</p>
            <p>- Hogyne, kérem - válaszolta Adrienne és már egészen felélénkült. - Volt egy kétsoros
               gyöngyfüzér brilliáns csattal. Körülbelül kétszázhúsz gyöngy volt benne, a fele
               kissé hibás...</p>
            <p>- Nem igaz! - kiáltotta közbe hevesen Annim akit ez a megjegyzés egyszerre
               felpuskaporozott. - Ugy látszik, még sem egészen kifogástalanok a szemeid, édesem.
               Mindössze tíz gyöngy volt egészen jelentéktelenül csorba. Elrabolták továbbá a
               huszonkét brilliánsból álló diadémomat, értéke negyvenezer pengő...</p>
            <p>És most már símán, folyékonyan diktálta a jegyzőkönyvet...</p>
           
         </div>
         <div type="chapter">
            <head>
               III.
            </head>
            <p>Adrienne kilenc óra felé került ismét haza, Egész testében érezte még az átélt
               izgalom fáradságát. Szeretett volna gyorsan megvacsorázni és lefeküdni.
               Csodálkozott, hogy a férje még nincsen otthon. Andor pontos ember volt, ritkán
               szokott késni.</p>
            <p>Telefon.</p>
            <p>Tamás jelentkezett.</p>
            <p>- Nem tudtam holnapig várni. Mégegyszer hallani akartam a hangját. Meg akartam
               mondani, hogy nagyon szeretem!</p>
            <p>Ez a telefon a legrosszabbkor jött. Adrienne egyáltalában nem volt lírai érzésekre
               hangolva. Vannak pillanatok, mikor éppen a legkedvesebb, legsimogatóbb szavak
               bosszantják fel legjobban az embert...</p>
            <p>- Bocsásson meg - válaszolta Adrienne ingerülten -, maga határozottan kezd ízléstelen
               lenni kedves barátom! Ha így viselkedik, meggondolom, hogy holnap, sőt hogy
               egyáltalában találkozunk-e még?</p>
            <p>- Miért haragszik rám? Valaki bántotta? Rajtam torolja meg a mások bűnét? Ne ejtsen
               kétségbe! Engedje meg, hogy vacsora után felmenjek magukhoz egy bridgepartira...
               Muszáj még látnom...</p>
            <p>- Nem. Ma szó sem lehet! Nagyon ideges vagyok...</p>
            <p>- Milyen kegyetlen tud lenni! Hát jó... kénytelen vagyok belenyugodni! Jó
               éjszakát!</p>
            <p>Letette a kagylót. A telefon abban a pillanatban újra csengetett.</p>
            <p>A férje jelentkezett.</p>
            <p>- Te vagy az, szívem? Kivel beszéltél olyan sokáig? Ah, Tamással? Mit akart?</p>
            <p>- Azt kérdezte, nem jöhetne-e fel bridgelni vacsora után?</p>
            <p>- Sajnos, erről szó sem lehet. Nem mehetek haza. Együtt vacsorázom néhány külföldi
               ügyfelemmel. Vacsora után valószínűleg el kell kísérnem őket valamelyik mulatóba.
               Hiszen tudod, hogyan van ez! A fehér asztal és egy-egy kis pezsgő mellett könnyebben
               kötjük meg az üzleteket, mint az íróasztalnál. Ugy-e, nem haragszol kis szívem, hogy
               későn megyek haza?...</p>
            <p>Adriennenek kissé fanyar lett a szájíze. Éppen ma sehogysem esett jól a
               rákényszerített magány. Milyen gúnyosan mosolyogna Tamás, ha véletlenül hallotta
               volna ezt a telefonbeszélgetést.</p>
            <p>Adrienne nagyon szerencsétlennek és elhagyottnak érezte magát. A barátnőire gondolt,
               hogy azok mennyire mások, mint ő. Például Lontai Anni!... Valamikor táncosnő volt.
               Nem is regényei voltak, hanem apró megfizetett futó kalandjai. Azután
               összetalálkozott az ötvenedik évét járó Lontaival. A naiv, de élni vágyó üzletember
               szenvedélyesen beleszeretett a szép, vékony, pompás lábú, remekül kozmetikázott,
               lokáleleganciával öltözködő lányba. Anninak volt néhány tapasztalt, idősebb
               barátnője, akik kioktatták, hogy legyen óvatos és ne szalassza el a szerencséjét. És
               Anni megfogadta a jó tanácsot. Lontaival szemben remekül megjátszotta a
               megközelíthetetlen liliomszálat, aki pompás pajtás, minden tréfára, mulatságra
               kapható, flörtöl, pezsgőzik, csókolódzik, de mindig egyedül megy haza. És minthogy
               Anni igen jól tudta, hogyan kell élesztgetni a férfivágyakat, lassankint egészen
               magába bolondította Lontait. A szerelmes, szenvedélyétől teljesen elvakult férfi
               végül is feleségül vette Annit. És ekkor derült ki - amit a színpadon sohasem árult
               el -, hogy Anni valóban remek színésznő. Tökéletesen alakította az előkelő
               uriasszonyt. A társaságokban ő volt a leghalkabb, legbájosabb, sőt a legtartózkodóbb
               is. A pletyka nem tudott hozzáférkőzni és Lontai meg volt győződve, hogy a ragyogó
               szépségű asszony halálosan szereti őt. Adrienne sohasem lelkesedett túlságosan
               Anniért. Irigyelte sikereiért, nem hitt az őszinteségében. De azért tartotta a
               barátságot. Lontai és a férje szoros üzleti összeköttetésben állottak és a
               társaságbeli feleségek többnyire férjeik üzleti érdekei szerint választják meg
               barátnőiket.</p>
            <p>- Biztosan megcsalja a férjét - gondolta Adrienne. - És a férje mégis mennyire
               becézi, imádja. Engem pedig, aki hű és tisztességes vagyok, elhanyagol az uram... Meg
               is fogom mondani neki: únom ezeket az éjszakai üzleti tárgyalásokat!...</p>
            <p>Bosszúsan és unatkozva járt végig a szobákon, a szobalánynak azt mondta, hogy nem
               éhes, nem vacsorázik. A szobalány erre megjegyezte, hogy: a méltóságos asszony
               bizonyára megint fogyasztó kúrát tart!</p>
            <p>Adriennenek nem volt kedve lefeküdni. Cseppet sem volt álmos. Elhatározta, hogy
               olvasni fog. Ekkor jutott eszébe, hogy nincsen könyve. A napokban vett néhány német
               és francia regényt, de azokat már kiolvasta. Nem is emlékezett, hogy mi volt bennük?
               Azok közé tartozott, akik számára a könyv csak addig jelent izgalmat és
               érdekességet, ameddig kezükben tartják. De azután - ha letették - abban a pillanatban
               kihull emlékezetükből minden és egyetlen káosszá szövődik össze valamennyi könyvvel,
               melyen végig rágták magukat De éppen az ilyen emberek olvasnak rengeteget. Úgy
               szedik, mint a brómot, vagy a morfiumot, idegcsillapítónak. Csak a pillanatnyi
               kábulatot keresik...</p>
            <p>Ez a felfedezés még jobban idegesítette. Mindenáron olvasni akart. Eszébe jutott,
               hogy a férje íróasztalán látott néhány nap előtt könyveket. Andor nem igen olvasott.
               De előfordult, hogy ügynökök ráerőszakoltak olcsó könyveket és ezeket haza hozta, az
               íróasztalára dobta és azok ott is hevertek felvágatlanul, míg valaki - sohasem
               lehetett megállapítani, hogy kicsoda - el nem hordta őket.</p>
            <p>Andor dolgozószobája sötét volt. Adrienne nem szerette ezt a szobát. Bútorai még
               férje legénykorából származtak. Fekete faragott, súlyos tölgyfaszekrény, éppen ilyen
               stílusban készült íróasztal, klubfotellek, egy széles kerevet perzsa-szőnyeggel
               borítva, dohányzókészletek rézből, bronzból és üvegből, a falon néhány modern mester
               műve, a sarokban páncélszekrény. Andor a valóságban sohasem dolgozott itt, hiszen a
               városban külön irodát tartott...</p>
            <p>Adrienne felgyujtotta a villanyt, a szeme végigszaladt az íróasztalon, felületesen
               végig turkálta az asztalra szórt régi ujságokat. De könyvet nem talált. Mérges lett.
               Ma minden ellene szövetkezett. De makacsul, csak azért is tovább szimatolt könyvek
               után. A könyvszekrény felé fordult, melynek kötetei már régen nem érdekelték. Amire
               kíváncsi volt, azokat még házassága első heteiben elolvasta. A különböző szakmunkák
               pedig semmi érdekessel nem bíztattak. De hátha közéjük sodródott néhány új könyv?</p>
            <p>A könyvszekrény zárva volt. Érthetetlen. Mindig a zárban szokott lenni a kulcsa és
               most hiányzik! Hol lehet? Miért lett Andor egyszerre ilyen rendes? A dolog tisztára
               úgy festett, mintha még ezzel is őt akarták volna bosszantani. Indulatosan nézett
               szét, mintha csodát remélne, hogy valahonnan mégis csak érkezik segítség. De mert
               semmisem történt, olyan haragosan fordult az ajtó felé, hogy fellökte az előtte álló
               széket, melynek karfáján Andor házikabátja lógott. Valami csörrent. Adrienne
               felemelte a kabátot és megrázta. A zsebéből kihullottak a kulcsok. Egy karikán három
               kulcs. A könyvszekrényé, az íróasztalé és a páncélszekrényé.</p>
            <p>Furcsa. Adriennenek még sohasem volt a kezében férje páncélszekrényének a kulcsa. Nem
               mintha Andor megtagadta volna, de ő sohasem kérte. Adrienne a lelke mélyén irtózott
               mindentől, aminek hivatalos színe és szaga volt. Akták, váltók, főkönyvek,
               szerződések... brr!... Az élet örömeinek sárga és alattomos ellenségei. De most
               egyszerre kíváncsi lett. Délután óta sok minden történt a lelkében. Valahogyan
               másképpen kezdte látni a férjét. Titokzatosabbnak, érthetetlenebbnek. Szeretett volna
               közelebb férkőzni hozzá. Mit őrizhet például a páncélszekrényben? Adrienne még
               sohasem gondolkozott azon, hogy valójában mennyi pénze is lehet az urának? Beérte
               azzal, hogy mindig, mindenre bőven telt. De gyakran hallotta, hogy más asszonyok
               milyen pontosan tudják, hogy hány részvényük van, micsoda értékeket őriz otthon az
               uruk és hogy halál esetére miféle végrendelkezési intézkedéseket tettek. Vajjon van-e
               Andornak is végrendelete? Egyáltalában, micsoda titkok lehetnek a páncélszekrényben?
               Talán szerelmes levelek? Bankjegykötegek?...</p>
            <p>Adrienne maga is csodálkozott, hogy milyen heves kíváncsiság fogta el. Bezárta a
               szobaajtót és a kulcsot megfordította a zárban. A szíve vadul dobogott. Tisztára az
               az érzése volt, hogy most betör, tilos dolgot cselekszik. De hiszen a felesége vagyok
               - bíztatta magát - jogom van mindenről tudni, ami a férjemre vonatkozik!</p>
            <p>A keze remegett, amikor a kulcsot a zárba próbálta illeszteni. Nem is ment mindjárt.
               Nem tudta, hogyan kell bánni a furcsa, fogazott szerszámmal. De végre mégis csak
               kifordult a vastag acélajtó.</p>
            <p>Iratok, skatulyák, apró csomagok hevertek egymásra szórt rendetlenségben. Adrienne
               kinyitott egy vörös, bőrutánzatú dobozt. Apró arany- és ezüsttárgyak zsúfolódtak
               benne. Amulettek, gombok, érmek, talizmánok, amilyeneket az évek során születésnapi
               ajándékul és kalandok, szerelmek emlékéül szokott kapni az ember. Aranypókok,
               korálból faragott apró malacok, zománcolt manzsettagombok, szívek, melyekbe dátum van
               vésve, négylevelű lóherék...</p>
            <p>Adrienne kissé gúnyos mosollyal tolta el a dobozt. Nem szerette az ilyen nyárspolgári
               érzelmeskedést. Egy másik után nyult, amely spárgával volt gondosan átkötve.
               Kíváncsian bogozta ki és felpattantotta a fedelét.</p>
            <p>Elképedve és szédülő aggyal bámult a fekete bársonypárnára, melynek árkában egy
               gyöngynyakék feküdt. Nagyon szép, kétsoros gyöngygyémántcsattal... Adrienne nem
               értette a dolgot. Néki sohasem szólt Andor a gyöngyökről. Vagy csak most vette?
               Meglepetésnek szánta? De hiszen nem régen volt a születésnapja és a házassági
               évfordulójuk csak ősszel lesz. Ilyen nagyértékű ajándékot nem igen szoktak titokban
               tartani a férjek...</p>
            <p>Most már lázas izgalommal kutatott tovább. Újabb ékszeres doboz akadt a kezébe. Ezt
               is felnyitotta. Remekbe készült, brilliánsokkal kirakott diadém...</p>
            <p>Adrienne hátán a hideg futott végig. Nem, ez nem lehet tévedés. Már az előbb, amikor
               a gyöngyfüzért nézte, átsuhant rajta valami homályos gyanú, amelynek nem mert nevet
               adni. De most már nem áltathatta magát tovább. Anni ékszerei feküdtek előtte. Az
               elrabolt gyöngyök, brilliánsok... Évek óta ismerte őket. És ha még kétségei maradtak
               volna, azokat is megsemmisítették a gyűrűk, brossok, melyek szép sorjában ott
               feküdtek a különböző csomagokban. Adrienne mindegyikre emlékezett.</p>
            <p>Percekig attól félt, hogy megőrül. Volt pillanat, mikor az ablakhoz lépett és a
               mélységbe akarta vetni magát. A borzalmas felfedezés valósággal az eszét vette.
               Hihetetlen, minden képzeletet felülmuló irtózat! A férje betörő! A becsületes,
               szorgalmas kereskedő, a mintaférj, a megbízhatóság mintaképe kettős életet él.
               Éjszaka betörő társaság tagja. Tehát ezért érdeklődött olyan behatóan Lontaiék
               lakása iránt? És ezért nem jön haza ma éjszaka sem. Új kalandra indul.</p>
            <p>Adrienne legjobban szeretett volna meghalni, megsemmisülni, nem gondolkozni. A fogai
               összekoccantak, a hideg rázta. Nem tudta, hogy mit tegyen?</p>
            <p>Hirtelen felugrott. Verejték verte ki a homlokát. Szent Isten, ha valaki bekopog és
               nem nyithat ajtót...? Még azt hiszik, hogy ő is bűntársa volt a férjének!</p>
            <p>Iszonyodva dobálta vissza az átkozott kincseket a szekrénybe. Azután becsukta a
               páncélszekrényt és a kulcsokat visszatette a kabát zsebébe...</p>
            <p>Kitámolygott a szobából. A hálószobájába menekült. De már késő volt! Amit látott, azt
               nem lehetett meg nem történtté varázsolni. És e pillanatban néma bűntársa lett
               férjének. Hiszen az lenne a kötelessége, hogy azonnal fogja az ékszereket és
               visszavigye Anninak. De mit mondjon neki? Hogyan jutott hozzá? Nem, ez képtelenség!
               Bármennyire szörnyű a kiábrándulás, amely érte, ezt nem teheti. Nem jelentheti fel a
               férjét. Nem kiálthatja a világba, hogy tolvaj, betörő!</p>
            <p>De az is bizonyos, hogy nem élhet vele tovább. Hiszen irtózattal kell rá néznie.
               Struccpolitikát sem folytathat, nem komédiázhatja, hogy semmiről nem tud. Minden
               szava, mozdulata elárulná az utálatot és a borzalmat. És ha tudná is... őrület lenne
               tovább együtt élni Andorral. Ki tudja, melyik pillanatban leplezik le? És akkor az ő
               neve is belekerül egy társadalmi botrány középpontjába, A rendőrségen faggatni
               fogják. Jobb idejekorán menekülni tőle... Egy percig sem marad. Még ma éjszaka
               visszaköltözik a szüleihez. Majd kitalál valami mesét. Hogy összevesztek... másba
               szerelmes... Andornak nem szól arról, hogy mindent tud... Oh, ez a förtelem nem lehet
               közöttük beszéd tárgya. De majd megérteti vele, hogy nem lehet, nem szabad többé
               közelednie... Közöttük mindennek és örökre vége!</p>
           
         </div>
         <div type="chapter">
            <head>
            IV.
            </head>
            <p>Senkisem tudta megértem, hogy mi történt Zalainéval? A halálra rémült szülők
               konziliumra hívták a legkiválóbb idegorvosokat, akik azonban csak annyit tudtak
               megállapítani, hogy a méltóságos asszonyt valami súlyos idegrázkódás érte, amelyet
               azonban egyelőre a beteg makacssága miatt nem lehet gyógyítani. Nem hajlandó az
               orvosok egyetlen kérdésére sem válaszolni, már pedig az ilyen lelki bajok egyetlen
               gyógyítása abban áll, hogy orvos és beteg őszintén és bizalmasan beszélget a „kényes”
               ügyről, amely a nagy idegösszeomlást okozta. Legfeljebb annyi állapítható meg, hogy a
               kulissza mögött lejátszódott események szoros összefüggésben állhatnak a férjjel.
               Erre vall, hogy a beteg a legenergikusabban tiltakozik a férjével való találkozás
               ellen, idegrohamokat kap, ha csak a nevét is említik...</p>
            <p>Rácz László báró, Adrienne édesatyja természetesen négyszem között felelősségre vonta
               vejét, de legnagyobb elképedésére Zalai kétségbeesetten esküdözött, hogy fogalma
               sincsen, mi történt feleségével? A cselédségre hivatkozott, hogy még csak hangos
               szóváltás sem esett közöttük, el sem tudja képzelni, mi borította fel az asszony
               lelki egyensúlyát? Délben a legjobb barátságban, csókkal búcsúztak el, este, mikor
               telefonon beszélt Adriennel, semmi különöset nem vett észre és mikor éjféltájban
               hazajött, már nem találta otthon feleségét. Egy szó magyarázat nélkül hagyta el, még
               csak védekezni sem tud, hiszen nem is sejti, hogy mivel vádolják?</p>
            <p>Néhány nappal utóbb Zárai levelet kapott feleségétől:</p>
            <p>Ha a becsületérzésnek még egy szikrája él magában, úgy arra kérem, hogy szüntessen be
               minden közeledési kísérletet. Irtózom magától. Kíméljen meg minden bővebb
               magyarázattól. Vannak dolgok, melyekről a hozzám hasonló emberek még csak nem is
               beszélhetnek. A mai napon megbíztam ügyvédemet, hogy indítsa meg Ön ellen a
               válópert. Valami közömbös, érdektelen okot említettünk a keresetben. Remélem és
               elvárom, hogy nem fog védekezni. Ennyit mindenesetre megérdemlek mindazért a jóért,
               mellyel a multban érdemetlenül elhalmoztam.</p>
            <p>báró Rácz Adrienne.</p>
            <p>A leánynevét írta alá, hogy ezzel is kifejezze megvetését és azt, hogy mennyire nem
               tart Záraival semmiféle közösséget.</p>
            <p>Zárai rettentő dühbe gurult. Tombolt. A földhöz vagdosta a keze ügyébe kerülő
               vázákat, felrugta a székeket. Lényének minden brutalitása felviharzott. Felkapta a
               telefonkagylót és letárcsázta Rácz báróék számát. A báró jelentkezett.</p>
            <p>- Mondja meg a lányának - üvöltötte Zárai -, hogy most már torkig vagyok ezzel a
               farsangi mókával. Hát mi vagyok én? Hülye? Báb? Fajankó? Majd megmutatom, hogy vélem
               nem lehet így bánni...</p>
            <p>E pillanatban azonban új meglepetés robbant rá. Nem a báró válaszolt, hanem Adrienne.
               Nyilván az atyja mellett állt és a másik kagylón hallgatta a beszélgetést.</p>
            <p>- Elég volt ebből a hangból! Eddig meg akartam kímélni, de ha kell, tudok én
               másképpen is beszélni magával. Holnap elutazom. Lesz néhány hete gondolkozni az
               eseményeken. Remélem, mire hazajövök, már belátja, hogy semmire sem mehet üres
               komédiával. Nagyon sajnálnám, ha ellenkező esetben oda kellene önt juttatnom, ahová
               már régen való... a börtönbe!</p>
            <p>A telefon kattogott. A hallgatót letették. Zárai sápadtan roskadt egy karosszékbe. Ez
               valóban borzalmas meglepetés volt. Erre nem számított.</p>
           
         </div>
         <div type="chapter">
            <head>
           V.
            </head>
            <p>Egyetlen ember volt, aki abban a hitben élt, hogy tudja Adrienne családi
               tragédiájának titkát és ez Tordai Tamás volt. Tamás értett a nőkhöz és okoskodása
               nagyon egyszerű volt: Adrienne szereti őt, de tisztességes asszony, aki nem csalja
               meg az urát. Viszont elérkezett ama kritikus lelki válsághoz, amikor nem tartható
               fenn a hazugságra épült házasság. Az Adriennehez hasonló nők nem tudnak színlelni,
               megalkudni. Adrienne őt szereti, a csók, amellyel néhány nap előtt megrohamozta,
               felszabadította elfojtott érzéseit és még aznap este elhagyta az urát. Mindegy, hogy
               ezt mivel indokolta meg. Elég, ha ő tudja az igazságot...</p>
            <p>Most csak az volt a fontos, hogy óvatosan és tapintatosan törjön célja felé. Nem
               szabad mohónak látszania. Ezt az aranyhalacskát kár lenne elszalasztani. Adrienne a
               város leggazdagabb partijának számít. Készpénzvagyona legalább félmillió pengő és két
               palota a város szívében...</p>
            <p>Nem is tett kísérletet arra, hogy Adriennel meglátogassa. De mindennap felküldött
               néhány válogatottan szép virágot. Orchideát, krizantémot és rózsát. Két hét mulva
               megtudta, hogy Adrienne elutazott. A család titkolta, hogy hová ment? Tordai
               megvesztegette Rácz báróék soffőrjét, aki a szobalánytól megtudta, hogy a fiatal
               méltóságos asszony Nizzába utazott. Hallotta, mikor erről beszéltek. És Nizzából is
               jött a szerencsés megérkezést jelentő sürgöny... </p>
            <p>Tordai még aznap autójára szállt és százkilóméteres sebességgel robogott Nizza felé.
               Inasának csak annyit mondott, hogy néhányhetes kirándulásra indul és majd kellő
               időben értesíti, hogy mikor jön haza.</p>
            <p>Egy órával Tordai elutazása után fiatal, feltűnően elegáns asszony csengetett be a
               legénylakásba. Az inas ismerősként üdvözölte a hölgyet és közölte vele, hogy Tordai
               elutazott. A nő elsápadt és sírni kezdett. Az inas, aki már sok előkelő garszon úrnál
               szolgált, megszokta az ilyen jeleneteket. Szakítás! Istenem! A legényember élete
               ezzel van kikövezve. Diszkréten állt a háttérben, várta, hogy majd csak vége szakad
               az oktalan sírásnak. De nem egészen így történt. A csendes sírás lassankint féktelen
               dühkitörésbe robbant. A fiatal hölgy valósággal őrjöngött.</p>
            <p>- Gazember! Nyomorult csábító! - sikoltozta magánkívül. - Beszéljen, mindent tudni
               akarok, kivel szökött meg?</p>
            <p>Az inas zavartan hebegett. Erre a nagy dühkitörésre nem volt elkészülve. A hölgyek
               általában diszkrétebben szokták tudomásul venni, hogy faképnél hagyták őket. Ez a nő
               azonban, úgy látszik, nem volt túlságosan érzékeny és szemérmes.</p>
            <p>- Bocsánat asszonyom... fogalmam sincsen semmiről. A nagyságos úr egyedül utazott és
               nem mondta meg azt sem, hogy hová?</p>
            <p>- Hazudsz! - kiáltotta hisztérikusan a nő - ide hallgass gazember! Száz pengőt adok,
               ha megmondod hová ment...</p>
            <p>- Nem tudom!...</p>
            <p>- Kétszázat kapsz!</p>
            <p>- Esküszöm asszonyom, nem tudom!</p>
            <p>- Te, én kikaparom a szemed, ha nem beszélsz! Mit komédiázol? Tudod jól, hogy miről
               van szó. Kivel csalt meg a gazdád? Ki járt ide?</p>
            <p>- Senki...</p>
            <p>- Aljas csirkefogó! Azt akarod elhitetni, hogy csak úgy kedvtelésből szökött meg
               búcsú nélkül? Rendben van... hát ne beszélj, fulladj meg... de majd megtudom én azt
               nélküled is! Pfuj!</p>
            <p>És széles mozdulattal lesodort a földre egy drága japán vázát, azután az öklével úgy
               belevágott egy olajfestménybe, hogy a vászon kiszakadt...</p>
            <p>Az inas ijedten kapott az őrjöngő keze után.</p>
            <p>- De asszonyom! - dadogta elképedve.</p>
            <p>- Mi közöd hozzá? - rikácsolta a felbőszült asszony, - hiszen tőlem kapta, az én
               ajándékaim!</p>
            <p>És szinte kéjes gyönyörűséggel zúzta, vagdosta a kristálypoharakat, vázákat,
               selyempárnákat.</p>
            <p>Amikor végre kivonult, a szoba bombázott csatatérhez hasonlított.</p>
            <p>Őnagysága pedig egyenesen egy magánnyomozó irodába hajtatott.</p>
            <p>- Ma elutazott a Bp. 123456. számu Minerva autón Tordai Tamás földbirtokos. Nyomozzák
               ki a legsürgősebben, hogy milyen határokat lépett át és merre ment az autó? Két napon
               belül választ kérek. A nyomozás nem lehet nehéz, hiszen a határokon átmenő autókat
               lajstromozzák!</p>
            <p>A detektív meghajolt:</p>
            <p>- Meglesz asszonyom!</p>
           
         </div>
         <div type="chapter">
            <head>
             VI.
            </head>
            <p>Mit csinál az asszony, akinek lelkében egy világ dőlt össze, Nizzában, a világ nagy
               mulatóhelyén? Nem annak való hely ez, aki gyászt, csalódást hord a szívében!</p>
            <p>De hát Adrienne éppen azért jött ide, mert dacos lázadással csak azért is mulatni
               akart. Belátta, hogy a legnagyobb ostobaság lenne átengedni magát a fájdalomnak.
               Kiért szomorkodjon? Andorért? Egy hitvány, kétszínű gonosz ember miatt? Ezért tegye
               tönkre az életét? Nem, mindazt, ami történt, el kell felejtenie. Letörli, mint
               spongyával a teleírt táblát. Védtelen és gyanútlan áldozata volt egy méltatlan
               embernek. De azért csak nem fog örökös gyászt hordani? Joga van az élethez. Szép,
               gazdag, fiatal. Majd itt a tengerparton, az örökös napsütésben, vidám emberek között
               megtanul újra mosolyogni. Kiheveri a nagy rázkódtatást és előlről kezdi az életet. A
               szerelmet is. Meg fogja találni a különb, hozzá méltó férfit, aki elfeledteti véle
               első házasságának rémregényét.</p>
            <p>Elegánsabban öltözködött, mint valaha. A legmondénebb helyekre járt vacsorázni és
               csakhamar felfigyelt rá Nizza előkelő társasága. Egyre többeket izgatott a kérdés,
               hogy ki az a feltünően szép hölgy, aki mindenütt látható, de mindig csak egyedül jár
               és olyan tartózkodó, diszkrét modora van, hogy minden ismerkedési kísérlet már előre
               reménytelennek látszott.</p>
            <p>Adrienne érezte, hogy az általános érdeklődés homlokterébe került, élvezte a kíváncsi
               és tolakodó pillantásokat, melyek új életkedvet delejeztek feléje. De még túlságosan
               friss volt a seb, még nem tudta rászánni magát, hogy belekapcsolódjon a zajos, léha
               mulatozásokba. Egy kicsit még halogatta az ismerkedéseket, új ürügyeket keresett
               önmaga előtt, hogy majd akadnak még érdekesebb emberek, akikhez érdemes lesz
               csatlakozni, valójában azonban, a lelke legtitkosabb mélyén, még nem tudott
               leszámolni a multtal, valami még mindig odakötötte Pesthez, az emlékeihez, az első
               illúzióhoz...</p>
            <p>Egy napon a tengerparton sétált és a naptól bágyadtan leült egy padra. Nézte a szinte
               valószínűtlenül kék tengert és a fehér vitorlákat, melyek mint a boldogság apró
               pillangói, keringtek, szökdécseltek a hullámok felett. Zengett, égett, ragyogott
               minden, fehér porcellánnadrágokban, ingujjban álltak a vitorlások árbocrudjai
               mellett a napbarnított férfiak, a nők pizsamanadrágokban, lobogó hajjal, kitárt
               karral szívták a friss levegőt és élvezték a rohanás gyönyörűségét. Mindenki fiatal
               volt és egészséges, a szerelemnek friss rózsaillata volt, a parton óriási autók
               várták a boldog naplopókat. És egyszerre az egyik pálmafa mögül fent a parton is
               kilebbent két fehér porcellánnadrágszár, fölötte a sötétkék tenniszkabát és kerek
               kéksapka...</p>
            <p>Adrienne fel sem pillantott, tekintete szórakozottan siklott el a strandcipők elegáns
               fehérségén... itt minden férfi egyforma, fehér cipő és nadrág, sötétkék kabát,
               jólborotvált barna arc és mindehhez kiegészítőül az autó, amely ott áll valahol a
               közelben. A fehér nadrág most cserkészni jár, kalandot keres... Adrienne ideges lett,
               az az érzése volt, hogy az ismeretlen vele akar megismerkedni. Önkéntelenül
               felpillantott és meglepetten kiáltott fel:</p>
            <p>- Tamás!</p>
            <p>A férfi mosolyogva hajolt meg:</p>
            <p>Adrienne még nem tért magához meglepetéséből.</p>
            <p>- De hát hogyan került ide?</p>
            <p>- Nem véletlenül. Maga után lopóztam. Napok óta figyelem már titokban...</p>
            <p>- Kémkedett?</p>
            <p>- Szenvedtem. Ezerszer akartam már megszólítani és nem mertem. Tudtam, hogy mindent
               kockára tehetek. És ezt nem volt szabad. Túlságosan szeretem és azt akartam, hogy ez
               a találkozásunk ne hozzon fájdalmat... Milyen boldog vagyok Adrienne, hogy újra
               láthatom.. Mennyire hiányzott nekem! Sohasem hittem, hogy nő ilyen sokat jelenthet
               életemben!</p>
            <p>Az asszony dermedt lelkére úgy hullottak a forró szavak, mint a tavaszi zápor,
               melynek nyomán új élet zsendül.</p>
            <p>Igen, most jókor jött, ez volt a pillanat, mikor lelke megérett az új szerelemre,
               mikor minden idegszálával kereste az új férfit, akihez életét csatolhatja.</p>
            <p>Meghatottan nyujtotta kezét:</p>
            <p>- Köszönöm Tamás, hogy ilyen jó hozzám!</p>
            <p>A férfi megcsókolta a felényujtott kezet és az asszony mellé ült.</p>
            <p>- Én nem kérdezem, hogy mi történt - mondotta halkan -, nem kutatom, hogy miért
               utazott el olyan hirtelen és búcsú nélkül Pestről...</p>
            <p>- Ezt nem is szabad sohasem kérdeznie, Tamás. Erre én már magamnak sem akarok
               válaszolni....</p>
            <p>- Engem csak az érdekel: elfogadja-e a barátságomat? Maga mellett akarok maradni. Azt
               akarom, hogy egészen meggyógyuljon. Jól ismerem a Rivierát. Autón jöttem. Majd együtt
               járjuk be a legszebb helyeket. Nem leszek a terhére. Amikor a magányt kívánja, el
               fogok tűnni. A szeszélyeihez, hangulataihoz alkalmazkodom. Nékem csak az a fontos,
               hogy a maga közelében lehessek. Rettenetes volt ez a két hét maga nélkül... De egyet
               tudnia kell... Hogy én állandóan, a nappal és éjszaka minden órájában várom a választ
               arra a kérdésre: akar-e a feleségem lenni?</p>
            <p>- Majd eljön ennek az ideje is Tamás, amikor válaszolni fogok. Ma még nem vagyok
               szabad. Hiszen tudja, a válóperemet csak most fogom megindítani... És éppen ezért
               bizonyos óvatosságra kell kérnem Tamás. Nem szabad, hogy gyakran lássanak együtt
               bennünket. Még azt pletykálnák, hogy együtt szöktünk meg, a szeretője vagyok és ezért
               hagytam el a férjemet. Szeretném, ha nem is lakna itt, hanem átköltözne Monte
               Carlóba. Hiszen a kocsiján percek alatt idejöhet. Majd közösen kirándulunk, ez nem
               feltünő...</p>
            <p>- Minden úgy lesz, ahogy maga akarja. Még ma átmegyek Monte Carlóba. Az Esplanadeban
               fogok lakni. Ott várom a telefonját.</p>
            <p>- Nagyon helyes! Lehet, hogy nem is hívom ide, hanem én is átmegyek Monte Carlóba és
               majd onnan indulunk. Tudja, itt már túlsokan figyelnek!</p>
           
         </div>
         <div type="chapter">
            <head>
            VII.
            </head>
            <p>Úgylátszik, hogy ez a nap a meglepetések sorozatát tartogatta Adrienne számára.</p>
            <p>Kellemes és egészen felfrissült hangulatban tért vissza a szállodába. Hetek óta
               először érzett egy kis örömet és egy névtelen remény bontogatta lelkében óvatosan a
               bimbóit, törékeny, mint egy tavaszi virágszál. Meghatotta Tamás kitartó ragaszkodása.
               Adrienne jól ismerte a társaságbeli férfiakat, jól tudta, hogy a romantikának divatja
               múlt, legtöbbje cinikus, fölényes és nem szerelmet, hanem csak kalandot keres. Szinte
               valószínűtlennek látszott, hogy még akadt olyan kivétel, mint Tamás, aki még ennyire
               tudott rajongani. Pedig Tamás tipusa volt az elkényeztetett férfiaknak, a szép hím
               volt, akire önkéntelenül felfigyeltek a nők és aki bizonyára rengeteg szerelmi
               sikert könyvelhetett már el. Adrienne önérzete megduzzadt, ha arra gondolt, hogy ez a
               nagyszerű férfipéldány éppen benne találja meg a nő ideálját.</p>
            <p>E pillanatban szinte hálát érzett Tamással szemben és már nem lehetett kétsége a
               jövőt illetőleg: ez a férfi a végzete! Hozzá fogja csatolni életét!</p>
            <p>Nincsen kellemesebb érzés, mint mikor a bizonytalanság gyötrelmeit egyszerre
               felváltja a megoldás és révbe érkezés. Most már volt célja, tudta, hogy milyen
               irányba ível az élete és megtelt boldog várakozással.</p>
            <p>A luxus szálloda halljában, mint a nappal s éjszaka minden órájában, most is
               százhangú hangszereléssel zsibongott a nemzetközi élet. Túlfűtött emberek élénk
               mozgása, taglejtése, kacagása, morajlása, egyre változó színek, programmok
               megbeszélése, találkozások, érkezések, utazások, autóköpenyek, rohanó boyok és
               pincérek... kábító egyveleg, amely lehet operett, francia vígjáték, vagy hiúság
               vásárának tragikomédiája, aszerint, hogy milyen szemszögből figyeljük a dolgokat.
               Mennyi dráma, bűnös szenvedély, csalás és aljasság húzódik meg a látszólagos
               gondatlanság mögött és milyen gyakran csattan el a revolver hajnal felé, a józanodás
               keserves perceiben a lebocsájtott függönyök mögött.</p>
            <p>És ebben a szinte afrikai színességben és barbárul bizarr forgatagban egyszerre két
               kar fonódott Adrienne nyaka köré és szenvedélyes csókok cuppantak orcájára.</p>
            <p>- Drágám... nohát ez a meglepetés!... Hát ez felér egy kis főnyereménnyel! </p>
            <p>Lontai Anni volt. A fiatal asszony, úgylátszik, már kiheverte az ékszerei
               elrablásával kapcsolatban szenvedett idegrázkódtatást. Friss volt, csupa élénkség és
               hála tökéletes kozmetikai művészetének, arca üde, piros.</p>
            <p>Adrienne nem örült túlságosan. Ellenkezőleg, éppen most volt legkevésbé szüksége egy
               harmadikra, még hozzá olyan valakire, aki pesti társaságából csöppent ide. Ismerte
               Annit, tudta, hogy hozzá fog tapadni, nem lehet lerázni, minden lépését figyelni
               fogja. Ez a gondolat valósággal szerencsétlenné tette Adriennet. De hát úrinő volt,
               dáma, akinek első kötelessége, hogy minden helyzetben tudjon mosolyogni és kedves
               szavakat mondani.</p>
            <p>- Annikám! - kiáltotta színlelt örömmel - mikor érkeztél? Hogy vagy?</p>
            <p>- Ah, tudod az a dolog nagyon az idegeimre ment! A férjem azt mondta, utazzam
               valahová szórakozni. Hát ide jöttem. Az este érkeztem. Mondd, mi ujság van itt?
               Találtál már valamirevaló fiúkat? Te mióta lógsz itt? Miért nem írtál? Tudod, hogy
               komisz vagy?... Na, de nem bántalak! A fő, hogy megtaláltalak. Kivel vagy itt?!</p>
            <p>- Megőrültél? Senkivel!</p>
            <p>- Akkor nem én őrültem meg, hanem te. Hogyan lehet egyedül mászkálni Nizzában? No,
               majd kezelés alá veszlek. Biztosítlak két napon belül lesz megfelelő
               társaságunk...</p>
            <p>- Ne haragudj, de egyáltalában nem vágyom emberek után.</p>
            <p>Anni összecsapta kezét.</p>
            <p>- Embergyülölő lettél? Mert valami bajod van a férjeddel? Hallom, hogy váltok. Nem
               akarok indiszkrét lenni, szívem, de végre egész Pest erről beszél. Nézd, én nem
               vagyok tapintatlan, nem kérdezem, hogy mi történt köztetek, csak egyet mondok:
               egyetlen férfi sem érdemli meg, hogy az ember hű legyen hozzá. A legnagyobb őrült,
               aki komolyan szerelmes egy férfiba. Mind csirkefogók. Egyiket sem szabad komolyan
               venni...</p>
            <p>Adrienne legyintett:</p>
            <p>- Szavak!... Nem lehet ezt ilyen hidegen fölényesen elintézni.</p>
            <p>Anni szeme megvillant, az arca mintha hirtelen megváltozott volna.</p>
            <p>- Igazad van. Te vagy a legokosabb valamennyiünk között. Mi csak beszélünk, a szánk
               jár, adjuk a blazirtat, a valóságban pedig, ha megtaláljuk azt a férfit, aki a
               zsánerünk, szerelmesebbek és butábbak leszünk, mint egy kis varrólány. Mondd, de
               egészen őszintén, nem voltál még szerelmes? Nem a férjedbe, az nem számít... valaki
               másba! Nem volt regényed?</p>
            <p>- Nem!</p>
            <p>- Látod, most hazudsz. Én ezt nem hiszem! Mert nem vagy őszinte hozzám? Nézd, mi most
               így egymásba akadtunk, két fiatal, elegáns, nagyvilági nő a világ közepén,
               Nizzában... Mért hazudjunk egymásnak? Ide csak akkor jön a nő, ha megszöktetik,
               szerelemre, kalandra vágyik.</p>
            <p>- Egyik sem illik rám!...</p>
            <p>- Nem bízol bennem Adrienne. Léhának tartasz. Mert nem ismersz igazán. Nem tudod,
               hogy én egészen más vagyok, mint akinek látszom... Akarod, hogy én kezdjem a gyónást?
               Hát én sem jöttem ide véletlenül... Lehet, hogy néhány napon belül egészen furcsa
               dolgok fognak történni velem, amelyek hallatára tágra fog nyílni a szemed. Akkor majd
               megváltozik a véleményed.</p>
            <p>Adrienne megdöbbent. Mintha egy egészen más nő beszélt volna hozzá, mint az imént.
               Meghökkenve nézett Annira, akinek hangjából fojtott szenvedély és fenyegetés
               parázslott.</p>
            <p>- Nem értlek Anni! Mit jelent ez?</p>
            <p>- Nem is érthetsz... Azt mondtad, sohasem volt regényed, nem voltál szerelmes. Akkori
               hiába magyaráznék neked... Mit tudod te, hogy abban a világban, ahonnan én jöttem,
               micsoda pokoli lángok lobognak. És hogy micsoda szenvedésekkel kell megfizetnünk ezt
               a lobogást! De hagyjuk ezt... ez az én magánügyem és majd el is intézem valahogyan.
               Csak éppen meg akartam neked egy kicsit mutatkozni. Nem is tudom, hogy miért tettem?
               Talán bosszantott, hogy bizonyos lenézést éreztem ki a hangodból. Most talán már más
               szemmel nézel rám és elhiszed, hogy meg tudom érteni komoly problémáidat is. Majd
               lassankint megismersz. Van időnk. Remélem, itt maradsz még néhány hétig? Beszéljünk
               másról. Láttál már ismerősöket?</p>
            <p>- Nem... senkit!</p>
            <p>Adrienne megint hazudott. De ez a hazugság, hogy Tamást letagadta, valami kellemes
               melegséggel töltötte el. Érezte, hogy szorosabbra fűzte közte és a férfi közötti
               kapcsolatot. A titok a szerelem egyik legizgalmasabb fűtőszere.</p>
            <p>- Furcsa! - válaszolta Adrienne és a hangja kissé kiábrándultan hangzott. - Hiszen a
               pesti társaság fele állandóan a Rivierán tartózkodik!</p>
            <p>- Kerültem az embereket. Többnyire egyedül sétáltam a tengerparton és este nem jártam
               a kaszinóba.</p>
            <p>- Hja úgy? Az persze más! No majd ezentúl másképpen lesz! Már ma este benézünk a
               játékterembe. Ha igaz a boldogtalan szerelemről szóló babona, akkor nekünk
               rengeteget kell nyernünk a kártyán. Mindenesetre megpróbáljuk.</p>
           
         </div>
         <div type="chapter">
            <head>
             VIII.
            </head>
            <p>- Menjünk Grasseba! - indítványozta Tamás, mikor másnap délelőtt Adrienne pontosan
               megjelent a montecarlói kaszinó parkjában.</p>
            <p>Adriennek nem volt kifogása. Neki igazán mindegy volt, hogy hol fogja eltölteni a
               napot. Egy kicsit gonoszul mosolygott befelé, hogy mekkorát fog nézni Anni, ha
               délelőtt keresni fogja a szállodában és a portás átadja a levelét, amelyben
               mentegetődzik, hogy váratlanul ismerősöket talált, akik szinte erőszakkal rávették,
               hogy tartson velük... egy napos kirándulásról van szó, estére feltétlenül visszatér,
               a viszontlátásra!</p>
            <p>Anni meglepetésszerű megjelenése Nizzában megzavarta Adrienne programját. Semmiesetre
               sem akarta Tamásnak bemutatni. Az ilyen barátnői bekapcsolások sohasem vezethetnek
               jóra, Adriennek nem volt érdeke, hogy Tamással való beszélgetése más vágányokra
               lendüljön, ami pedig elkerülhetetlenné vált volna, ha Anni is jelen van. A szerelem
               két ember legszemélyesebb ügye. Sok baj származott már abból, ha idő előtt pattant
               ki, hogy ki milyen érzésekkel viselkedik valaki iránt!</p>
            <p>De ez a mai szökése csak ideiglenes megoldást jelentett, melyet nem lehetett naponta
               megismételni. Adrienne komolyan foglalkozott azzal a gondolattal, hogy titokban
               elköltözik Nizzából s a Riviera egyik másik pontján száll meg. Mindenképpen le kell
               ráznia Annit, aki a lehető legrosszabb időben bukkant fel.</p>
            <p>Tamás elragadó volt. Gyengéd tapintattal egy szóval sem érintette szerelmüket.</p>
            <p>Már tisztában volt Adriennel. Tudta, hogy ama nők közé tartozik, akik általában
               irtóznak a bókokat mondó, ostromló szándékkal fellépő férfiaktól. Ebből a fajtából
               ugyanis éppen eléghez van szerencséjük. Hiszen minden férfi, akivel a társaságban
               összeakadnak, az első kedvező pillanatban udvarolni kezd. Olyan ez, mintha valakit
               arra kényszerítenének, hogy mindig csak édességeket egyen. Halálos csömört kapna. Az
               ilyen nők lelkük mélyén arról a másfajta férfiről álmodoznak, aki többet hozna
               nékik, mint az érzékiséget. Megbecsülést, önzetlen barátságot, aki foglalkozik
               velük, a lelki problémájukkal, szóval, akiről azt érzik, hogy számára nem csak a nemi
               lényt, hanem az embert is jelentik. De ilyen férfi nagyon kevés van és a legtöbb nő
               azért únja az egész férfinemet, ezért mondja kínzottan és unottan a meglepett
               gavallérnak éppen akkor, mikor az illető a legellenállhatatlanabbnak véli magát:
               maga is csak olyan, mint a többi!</p>
            <p>Adrienne hálás volt, amiért Tamás ennyire megkönnyítette a helyzetét. Ez a barátság
               komoly értéket jelentett mostani helyzetében.</p>
            <p>Olyan jó volt gondtalanul elnyújtódzni az autó párnázott, széles karosszékében. A
               rivierai autóút a világ legtündéribb helyei közé tartozik. Napsugárban fehérlő
               sziklába vágott széles úton siklik az autó az azurkék tenger felett, a mélyből
               pálmaerdők mosolyognak fel, a vizen yachtok siklanak és szüntelenül kacag, zeng a
               szerenád a bárkák felől, melyek lomha kényelemmel horgonyoznak a villák kertjei
               alatt. Valahonnan virágillat jön, szinte tűrhetetlenül erős, ájult illat, amelytől az
               ember szíve fájdul meg. Narancserdők ringatják nedvdús, mézédes gyümölcsüket, széles
               pálmalevelek felett óriási lepkék röpködnek...</p>
            <p>És Grasse! Mint egy fantasztikus keleti szőnyeg a Riviera legszebb pontján. A virágok
               városa. A francia parfőm boszorkányüstje. Vérvörös, kék, fehér, sárga virágok orgiázó
               végtelensége, örök virágzás az egész esztendőben, mint egy tropikus csoda.</p>
            <p>És ahogy megállt az autó egy kanyarulatnál, Adrienne szinte felsikoltott a
               gyönyörűségtől. A misztikus illatok amint megrohanták, ahogyan megtelt velük a
               levegő, mintha millió asszony szerelme muzsikált volna.</p>
            <p>Tamás azt indítványozta, hogy nézzék meg a híresebb illatszergyárakat.</p>
            <p>- Látja - mondotta mosolyogva - ezek az igazi költők, ezek az illatgyárosok. Ők
               tudják legfinomabban és leglégiesebben kifejezni a szerelem sokféle hangulatát.
               Ahány illat, annyi dala a szerelemnek és annyi árulója az emberi vágynak. Semmisem
               jellemzi annyira a nő egyéniségét és fantáziáját, mint az illat, melyet magának
               választott. Vannak dúsgazdag nők, akik vagyont fizetnek egy-egy illatért, melyet a
               gyár csak az ő számukra készít. Babonásan bíznak a varázsban, melyet parfőmjök áraszt
               és féltékenyen őrzik annak a titkát. Vajjon melyik üveget választaná most
               Adrienne?</p>
            <p>Hatalmas piramisokban álltak előttük az üvegek, mint óriási drágakövek a rubin,
               smaragd, topáz, zafir színeiben és a nevük buja és tikkadt volt, mint a rózsaszirmok
               hullása nyáréjszakán. Csókvarázs. Első szerelem. Égő száj...</p>
            <p>Ott állt a nő a szerelem nagy fegyvertárában. Keze egy mélyfekete üveg felé
               lendült.</p>
            <p>Indiai éjszaka! - állt az üvegen, amely komor és titokzatos volt, mint egy mágus
               palackja.</p>
            <p>- Ennek a titkát fakírok őrzik - mondotta a gyár vegyésze - mi Indiából hozattuk a
               keverőjét. Egy rongyos bennszülött, valami Benares melletti dzsungelben virágok
               gyüjtésével foglalkozott. Siva parfőmjének nevezik és illata állítólag megrészegíti
               a leghidegebb férfit is... A legdrágább készítményünk. A legkisebb palack ötezer
               frank.</p>
            <p>Tamás intett, hogy rendben van, az üveget be lehet csomagolni. Adrienne riadtan
               tiltakozni akart. De már nem lehetett. Tamás kifizette.</p>
            <p>- Micsoda esztelen tékozlás! - korholta később, mikor kint ültek egy szálloda
               terraszán.</p>
            <p>- Vannak percek, mikor az ember nem törődhetik a holnappal! - válaszolta Tamás. -
               Nékem a mai nap annyi gyönyörűséget jelent, annyi örömet hozott, mint még soha életem
               egyetlen napja sem! Talán mindig ezt a nagyszerű hangulatot vártam, amikor ilyen
               tökéletes szépségben és harmoniában kapom mindazt, ami forróvá teszi a szívünket és
               megmámorosítja lelkünket. Ma mindent oda adnék... oh, nem csak azt a pár ezer
               frankot, hanem az életemet is! Vélem ma csoda történt. Én ma tanultam szeretni.
               Látja, egy szót sem beszéltünk erről, de ebben a némaságban csupa muzsika volt... Ha
               majd a feleségem lesz, akkor egyszerre fogom magának adni a szavaimban, csókjaimban,
               az egész nagy felgyulladásomban azt a mámoros szépséget, amely most egész lényemet
               betölti. Szeretem Adrienne, most ki kellett mondanom, mert talán soha zengőbben,
               forróbban és teljesebben ezt nem érezhetem...</p>
            <p>Megragadta Adrienne kezét és érezte, hogy az remeg. A másik pillanatban megcsókolta
               az izgalomtól halvány, meglepett asszonyt.</p>
            <p>Amikor kibontakoztak, Adrienne szeme tele volt könnyel. A férfi ragyogott a
               boldogságtól.</p>
            <p>- Kedves... drága barátom! - rebegte alig hallhatóan Adrienne. - Milyen jó, hogy ez
               így történt, hogy mellettem van és szerethetem!</p>
            <p>A házasságukról kezdtek beszélni. Adrienne abban reménykedett, hogy legfeljebb három
               hónap múlva a bíróság kimondja a válást. Azután a vagyoni dolgokra tért rá, beszélt a
               hozományáról, amely még érintetlenül megvan, a két házáról...</p>
            <p>Tamás kérte, hogy ezt hagyják, ez őt egyáltalában nem érdekli.</p>
            <p>Később megbeszélték, hogy másnap mindketten ide költöznek, Grasseba.</p>
            <p>Montecarlóig együtt mentek az autón. Ott Adrienne szigorú kívánságára elbúcsúztak.
               Adrienne bérautón ment vissza Nizzába.</p>
           
         </div>
         <div type="chapter">
            <head>
             IX.
            </head>
            <p>Tamás fütyürészve, vídáman sietett a szállodája felé. A nagy tét meg volt nyerve.
               Adrienne a felesége lesz. De abban a pillanatban, mikor szobájába nyitott, a mosoly
               arcára fagyott. A lámpa égett és a karosszékben egy fiatal nő ült, aki talán szép
               lehetett, de mikor Tamást megpillantotta, arca valósággal eltorzult a dühtől,
               kárörömtől, gúnytól és bosszúvágytól.</p>
            <p>A férfi visszahökkent. Nem volt éppen gyáva, de ez a találkozás túlságosan váratlanul
               érte.</p>
            <p> A nő gúnyosan kacagott.</p>
            <p>- Csak lépj be... erre persze nem számítottál, hogy kinyomozlak és utánad jövök...
               Ezt merészelted? Megszöktél? Azok után, ami kettőnk között történt? Azt hitted, hogy
               velem is úgy bánhatsz, mint a többi szerencsétlennel, aki utadba akadt? Hát nem,
               barátom, ezuttal tévedtél. Most leszámolunk...</p>
            <p>- Ne kiabálj! - kérlelte a férfi és riadtan körülnézett.</p>
            <p>- Oh, lesz ebből még nagyobb botrány is. Nem tudom, miket hazudtál itt a szállodában,
               a kaszinóban, a társaságokban arról, hogy ki vagy és azt sem tudom, hogy e
               pillanatban ki az a nő, akit éppen szédítesz, de kár fáradnod. Mert én keresztülhúzom
               a számításaidat.</p>
            <p>- Őrült vagy! Mit akarsz tőlem?</p>
            <p>- Mért szöktél meg? Hogy merted ezt tenni?</p>
            <p>- Ostobaság. Egy-két hétre jöttem csak ide. És ez is miattad történt.</p>
            <p>- Miattam?</p>
            <p>- Igen. Pénzt akartam szerezni. A kaszinóban játszom.</p>
            <p>- És miért nem szóltál?</p>
            <p>- Ismerlek. Lebeszéltél volna.</p>
            <p>Az asszony nevetett.</p>
            <p>- Oh, mily gyöngéd és engedelmes lettél egyszerre! Te, a világ legsötétebb,
               leggonoszabb embere... Mit törődtél te valaha is azzal, hogy szenvedek-e vagy nem?
               Hidegvérüen gázoltál át rajtam. Tönkretettél, mindenemből kifosztottál, ez az
               igazság. És most megszöktél, mert már semmitsem remélhettél tőlem...</p>
            <p>- Hallgass!</p>
            <p>- Nem hallgatok! Eddig a hatalmadban tartottál. Mit tudom én, miféle ördögi erővel
               tetted ezt. Féltem tőled. De nekem már minden mindegy... Éveken át tűrtem minden
               aljasságodat, mert csak az volt fontos, hogy láttalak, csókolhattalak, mellettem
               voltál. De az, amit most tettél... ennek a förtelme mindent túlszárnyal! Hidegen,
               cinikusan megszöktél...</p>
            <p>- Legyen eszed, Anni! Beszéljünk nyugodtan, hidegvérűen...</p>
            <p>- Erről nem lehet hidegvérűen beszélni. És ne erőlködj. Nem fogsz megszédíteni...</p>
            <p>- De hát végre is mit akarsz?</p>
            <p>- Kárpótlást! Elégtételt mindazért, amit velem szemben elkövettél.</p>
            <p>- Erről is beszélhetünk. De csak, ha nem őrjöngsz. Nos, belátom, csakugyan adósod
               vagyok...</p>
            <p>- Bravó! Ezt hát mégis kegyes vagy belátni!</p>
            <p>- Igen, jó voltál hozzám Anni, ezt nem is felejtem el!</p>
            <p>Az asszonyban ismét felviharzott az indulat.</p>
            <p>- Micsoda bárgyú szavak ezek? Hála? Felejtés? A mi kettőnk számláját nem lehet így
               elintézni! Hát hol lennél te, ha én nem állok melletted? Ki fizetett helyetted
               Párisban, mikor az első gaztetted elkövetted és tízezer frankot sikkasztottál?
               Emlékszel? Én akkor az Ambassadeur táncosnője voltam. Zálogba csaptam ékszereimet és
               megmentettelek. És azóta hányszor segítettem rajtad...</p>
            <p>- Mindent feljegyeztem...</p>
            <p>- Valóban? Ennyire pontos, rendes ember vagy? És azt is feljegyezted, amit nem önként
               adtam neked, hanem amit kizsaroltál tőlem? Igen... ezt tetted, átkozott legyen a
               perc, amelyben találkoztunk!... Amikor férjhez mentem s megtudtad, hogy dúsgazdag
               férjem van, egyszerre ismét megjelentél. És megfenyegettél, hogy mindent elárulsz az
               uramnak, a multunkat, mindazt, ami kettőnk között történt, ha nem segítlek ki
               bizonyos összegekkel... Ezeket a pénzeket is feljegyezted?</p>
            <p>- Az utolsó fillérig mindent visszakapsz... Nem értem dühöngésedet, Anni. Hiszen te
               voltál az, aki ezerszer kértél, hogy tünjek el életedből...</p>
            <p>- Igen, de nem így! Engem tönkretettél. Idegroncs vagyok. Megszoktam az évek során,
               hogy úgy rendelkezel velem, mint egy tehetetlen, kényre-kedvre kiszolgáltatott
               rabszolgával... De végre is... valami önérzet mégis csak van bennem. Nem dobhatsz
               el... nem vethetsz meg annyira, hogy még búcsúra sem tartottál érdemesnek... </p>
            <p>Tamás idegesen cigarettázott, várta, hogy elcsittuljon kissé a magánkívül tomboló nő
               nagy viharzása. Tudta, hogy a legnagyobb ügyességre van szüksége és minden áron le
               kell szerelnie Annit. Ha Adrienne a legkisebbet is megsejti abból, ami most itt
               történik, örökre elveszíti.</p>
            <p>- Sajnálom, Anni, hogy ennyire félreértesz - mondotta nyugodtságot színlelve. -
               Ismétlem, eszemben sem volt megszökni, hiszen fel sem adtam pesti lakásomat. Játszani
               jöttem Montecarlóba. Ismersz, tudod, hogy enélkül nem élhetek. Nekem pénz kell...
               Nagyon sok pénz. Nem csak azért, mert csakugyan el akarok veled számolni. Nekem
               messzebbmenő terveim vannak. Szeretnélek feleségül venni, Anni...</p>
            <p>- Te? Engem?...</p>
            <p>- Igen. Nagyon jól tudod, hogy szeretlek, hogy a mi életünk ezer szállal van
               egymáshoz fűzve...</p>
            <p>- Oh nem... Erről ne beszélj! Gyűlöllek!</p>
            <p>- Nem igaz, Anni! Szeretsz! Nem sértett önérzetből, vagy a pénzed miatt jöttél
               utánam, hanem azért, mert szeretsz...</p>
            <p>Az asszony felzokogott.</p>
            <p>- Oh, én nyomorult... szerencsétlen teremtés!...</p>
            <p>Tamás szeliden simogatta Anni haját. Tudta, hogy most már nyert játszmája van. A
               sírás felolvasztja a düh acélját és meglágyítja a szívet.</p>
            <p>- Legyen eszed, kicsikém. Belátom, rossz voltam hozzád, de ezentúl minden másképpen
               lesz. Bíznod kell bennem. Hallgass rám, mindent őszintén megmondok. Megismerkedtem
               egy nagyon gazdag amerikai gyárossal, akinek megtetszettem és aki, úgy látszik, rám
               akarja bízni európai üzleteinek vezetését. Ez óriási jövedelmet jelent... Egész
               életemre kint lennék minden anyagi bajból és jóvátehetném a multat... Az amerikai,
               úgy látszik, arra spekulál, hogy feleségül veszem unokahugát, aki szintén itt van
               Monte Carlóban. Nékem persze eszemben sincsen őnagyságát elvenni. De hát hadd legyen
               ebben a hitben, az a fő, hogy megkapjam a szerződést... Néked azonban semmiesetre sem
               szabad mutatkoznod. Végy itt szobát az Esplanadeban és majd módját ejtem, hogy minél
               többet lássalak. Csak néhány napi türelmet kérek, kedvesem és egy életre váltjuk meg
               vele boldogságunkat!</p>
            <p>Anni nem tudott válaszolni. Keservesen sírt, a könnyei patakokban folytak végig az
               arcán.</p>
           
         </div>
         <div type="chapter">
            <head>
               X.
            </head>
            <p>Mikor Adrienne nizzai szállodájába érkezett, sokkal jobban fel volt zaklatva, semhogy
               lefekvésre gondolt volna. Még benne égett az elmult nap nagyszerű izgalma, a rózsás
               optimizmus, amely megtöltötte, egyre új édes képeket varázsolt eléje. Jól esett a
               jövőre gondolni, új célt, szerelmet látott délibábosan keringeni a távolban,
               valahogyan megpihent az elmult hetek nagy háborgása után.</p>
            <p>Leült a terraszon, a jazz érzelgős francia keringőt játszott és apró piros lámpák
               keretezték a diszkrét lugasokat, melyekben estélyi ruhás hölgyek és urak ürítgették a
               pezsgős poharakat.</p>
            <p>A boy udvariasan megállt előtte.</p>
            <p>- Madame, - mondotta, - úgyebár magyar? Nem parancsolja a magyar lapokat? Azokat is
               tartjuk!</p>
            <p>Idegenben nincs szívesebben látott vendég a magyar lapnál. Adrienne örömmel fogadta
               az ajánlatot.</p>
            <p>Kíváncsian futotta át a színházi híreket. Az ujságban mindig ezeket nézte meg
               legelőször, Tudomást vett a legújabb premierekről, az apró kis pletykákról, az ujság
               egyéb hírei már sokkal kevésbé érdekelték. Még csak a képeket futotta át és a
               kéthasábos kövér címeket olvasta el.</p>
            <p>Egyszerre azonban megrezzent. Ideges kíváncsisággal és rémülettel tapadt a szeme egy
               feltünően szedett címre:</p>
            <p>Váratlan fordulat a Lontai-féle ékszerrablás ügyében.</p>
            <p>A rendőri sajtóiroda jelenti: A néhány hét előtt nagy feltünést keltett Lontai-féle
               ékszerrablás ügyében a rendőrség egészen új, meglepő nyomokat talált, melyek, ugy
               látszik, hogy végre a valódi tetteshez vezetnek. A rendőrség egyelőre a legnagyobb
               titokban folytatja a nyomozást, annyi azonban mégis kiszivárgott, hogy a betörés
               központjában a fővárosi társaságnak egy általánosan ismert, előkelő tagja áll, akiről
               senkisem sejtette volna, hogy ilyen súlyos bűntettet követhet el. A gyanusított
               kétségbeesetten tagad, de minden körülmény ellene vall.</p>
            <p>Adrienne fehér lett, mint a fal. Minden lelki erejére szükség volt, hogy el ne
               ájuljon. Amitől rettegett, bekövetkezett. Férjét letartóztatták. Nem kétséges, hogy a
               nevét is hamarosan kiszolgáltatják a nyilvánosságnak és akkor az ő jó hire is
               elveszett. Kerülni fogják, gyanakodva néznek rá: a betörő felesége. Hasztalan
               hangoztatja ártatlanságát, az emberek rosszhiszeműek, gúnyosan fogják vállukat
               vonogatni...</p>
            <p>És mit fog ehhez Tamás szólni? Vajjon ezek után is feleségül veszi?</p>
            <p>Adrienne határtalanul kétségbe volt esve. Már szinte látta, hogyan fog Tamás valami
               udvarias mentséget dadogni, szépen felépíti a visszavonulás útját, legjobb esetben
               azt mondja: ... várjuk meg, amíg a botrány hullámai elsímulnak, aztán majd
               meglátjuk!... Talán, ha már az emberek napirendre tértek a dolog felett, szépen,
               titokban egybekelhetünk...</p>
            <p>Igen, ezt fogja mondani, azután tovább áll, sohasem fog hozzá visszatérni.</p>
            <p>Adrienne alig tudta visszafojtani könnyeit. Nagyon szerencsétlennek érezte magát.
               Bármennyire is igyekezett magát ámítani, még egyáltalában nem heverte ki a szörnyű
               csalódást és tehetetlenül, lelke mélyéig megrendülve állt a nagy rejtéllyel szemben,
               hogy a férfi, akivel tíz esztendeig élt, ennyire félrevezethette igazi lénye
               felől...</p>
            <p>Adrienne nem mert ezen gondolkozni. Félt, hogy egyszerre feltámad benne a kétség:
               hátha Tamás is éppen olyan alakoskodó, kétszínű, mint Andor volt? Nem, erre nem
               szabad gondolni, elhesegeti a kétségeit. Hiszen, ha ez lehetséges volna, nem lehetne
               tovább élni, megrendülne a hite az egész világban...</p>
            <p>Megint az ujságra nézett. A két nap előtti kelettel volt ellátva. Azóta Andort már
               bizonyára letartóztatták! A börtönben ül, mialatt ő itt új szerelem aranyszálait
               bogozza. A boldogtalan ember, senkisem áll mellette élete utolsó súlyos
               perceiben!</p>
            <p>Csak semmi érzékenység! - kapta fel dacosan fejét Adrienne. - Hová vezet ez? Mindenki
               maga építi végzetét. Nem áldozhatja fel részvétből, álmartiromságból egész
               fiatalságát, társadalmi rangját, boldogulását? Andor súlyosan vétkezett, nemcsak
               betörő volt, de hidegvérűen önkéntelen bűntársává tette a feleségét is. Ha a
               rendőrség véletlenül kinyomozza, hogy az elrabolt ékszereket ő is látta férje
               páncélszekrényében, hogy tudott a betörésről, akkor még neki is kínos
               kellemetlenségei támadhatnak! Ah, így is egészen bizonyosan meg fogják idézni a
               rendőrségre, faggatni fogják férje életéről, a lapok hasábos tudósításokat fognak
               közölni, az ismerősök szenteskedő arccal fogják részvétüket nyilvánítani!</p>
            <p>Micsoda undok komédia! Milyen jó lenne elmenekülni a világ másik végére! Igen, ezt
               fogja tenni. Megszökik. Elutazik Olaszország valamelyik kis elhagyott pontjára. Tamás
               bizonyára örömmel fogja követni. Nem kell sokat magyarázkodnia. Két-három hónapig
               távol maradnak... Addigra elsímulnak a szenzáció hullámai!</p>
            <p>Hirtelen vérhullám öntötte el arcát.</p>
            <p>A terrasz feljárója felől Tamás közelgett. Autóköpenyben volt, idegesen nézett körül.
               Az arca boldog mosolyra húzódott, mikor Adriennet megpillantotta.</p>
            <p>- Milyen nagyszerű, hogy még itt van és nem feküdt le... Ne haragudjon, hogy most
               ilyen késő éjszaka maga után jöttem. Képtelen voltam elaludni. Még látni akartam...
               Itt kívántam lenni a közelében...</p>
            <p>- Micsoda elővigyázatlanság! - korholta Adrienne és arra gondolt, hogy milyen botrány
               keletkezhetne ebből, ha Anni véletlenül szintén ide jönne a terraszra. Most jutott
               eszébe, hogy nem is kérdezte meg a portástól, itthon van-e a barátnője? Talán
               valamelyik barban mulat, vagy a kaszinóban és minden pillanatban felbukkanhat.</p>
            <p>- Mit bánom én, hogy mi történik! - kiáltotta szenvedélyesen Tamás. - Senkinek a
               véleménye nem érdekelhet. Szeretem, a feleségem lesz és elvesztettnek tekintem életem
               minden percét, melyet nem maga mellett töltök...</p>
            <p>De bármennyire őszintéknek hangzottak is ezek a szavak, Tamás e pillanatban egészen
               másra gondolt, mint a szerelemre. A legnagyobb titokban szökött meg Monte Carlóból,
               ahol már égett a talaj a lába alatt. Megvárta, amíg Anni visszavonult a szobájába és
               lélekzetvisszafojtva leste, mikor sötétül el az ablaka? Körülbelül két órát
               tölthetett ideges és feszült várakozásban, közben bőröndjébe dobálta ruháit és
               levitette autójába.</p>
            <p>Most végre Nizzában volt. Anni szerencsére semmitsem vett észre. Viszont kétségtelen,
               hogy ha reggel felébred, első dolga lesz, hogy felhívja a házitelefonon és ha
               kiderül, hogy az éjszaka megszökött, Anni feltétlenül üldözni fogja.</p>
            <p>- Arra gondoltam, - mondotta Adriennek, - hogy a kora reggeli órákban hagyjuk el
               Nizzát. Hiszen tudja, hogy már tíz óra felé milyen égetően süt a nap. Csak a hajnali
               órák kellemesek. Legszínesebben már most útnak indulnék...</p>
            <p>Adrienne nevetett.</p>
            <p>- Nem, ez mégis csak különös lenne, hogy mi ketten most, az éjszakai órákban közös
               autótúrára menjünk...</p>
            <p>- Jó. Akkor hát reggel fél ötkor. Addig átszivarozom az éjszakát. Vagy felnézek a
               kaszinóba. Szó sem lehet alvásról... Persze a legboldogabb akkor lennék, ha még
               beszélgethetnék magával...</p>
            <p>- Itt teljesen lehetetlen!... És természetesen a szobámba sem jöhet fel. Ellenben
               bemehetünk az olvasóterembe. Ott most egy lélek sincsen. Megiszunk egy pohár jeges
               oranzsádot és eldiskurálunk. Az igazat megvallva, nekem sincsen kedvem
               lefeküdni...</p>
            <p>Az olvasóterem széles nyitott ablakai a tengerre néztek. Nizza ezeregyéjszakai
               ragyogása minden szépségét eléjük káprázta. Apró színes lámpák égtek a hajók és
               yachtok oldalain, mint a drágakövek vagy szentjános bogarak és a csillagok szinte
               muzsikáltak fent a szférákban.</p>
            <p>Adrienne csak az egyik asztali lámpát gyujtotta meg. Olyan jó volt ez a nagy csönd,
               amelyben időnkint felszikrázott a cigaretták parazsa. Csak keveset beszéltek, hiszen
               annyi szépséget dalolt a tenger, annyi édes illatot küldtek az esti harmattól
               felfrissült virágok. Hagyták, hadd töltődjön meg a lelkük, mint villannyal az
               akkumulátor. Hetekig, hónapokig fog sugározni belőlük az elragadtatás, szerelem és
               költészet, melyet most szívükbe fogadtak...</p>
            <p>Azután hirtelen, brutálisan és kegyetlenül felgyulladt az éles mennyezetvilágítás. Az
               ajtó hevesen vágódott fel és a küszöbön ott állt Anni. A boldogtalan nő olyan volt,
               mintha megőrült volna. Őrjöngő düh lángolt a tekintetéből. Adrienne és Tamás
               egyszerre ugrottak fel, elképedve és megdermedve a rémülettől.</p>
            <p>- Hát itt vagy! - rikácsolta Anni. - Megint meg akartál szökni! Oh, számítottam erre.
               Ismerlek már, micsoda ember vagy. De hogy éppen ide jöttél... hogy Adrienne van a
               játékban, erre csakugyan nem gondoltam...</p>
            <p>- Kérlek... - próbált közbeszólni Adrienne, de Anni hisztériás dühvel szakította
               félbe.</p>
            <p>- Ne beszélj! - kiáltotta. - Nem érdekelnek a hazugságaid. Hát ez kellett neked? Ez
               az ember? Őt titkoltad előttem? Hahaha! Légy büszke rá! A világ legaljasabb
               makrójára! No lám, ki gondolta volna? A szent, büszke nő! A tisztesség mintaképe...
               Oh, micsoda aljasság...</p>
            <p>- Hallgass! - kiáltotta az indulattól remegve Tamás. - Kérem, Adrienne, ne hallgasson
               rá. Ez a nő őrült...</p>
            <p>- Igen, az vagyok, őrült, de te tettél azzá, te hitvány... De most végzünk...</p>
            <p>Féktelen indulattal feltépte kis aranytáskáját és egy apró revolvert rántott ki.</p>
            <p>- Segítség! - sikoltotta Adrienne.</p>
            <p>Tamás felkapott egy párnát és Anni felé vágta. A párna egy vázát talált, amely
               csörömpölve hullt a földre. Ugyanakkor eldördült a lövés.</p>
            <p>Az ajtó kivágódott, három férfi rohant be, mögöttük kíváncsi, ijedt arcok jelentek
               meg a küszöbön.</p>
            <p>- Fel a kezekkel! - harsogták és az egyik megragadta a magánkívül sikoltozó Anni
               karját.</p>
            <p>Adrienne úgy érezte, hogy a vér kiszökik ereiből. A nyelve elzsibbadt az iszonyattól.
               Mintha agyrém játszadozott volna vele. Előtte, alig két lépésnyire a férje állt.
               Visszahökkent, mintha kísértetet látott volna.</p>
            <p>- Adrienne! - kiáltotta Zárai.</p>
            <p>Adrienne villámsujtottan állt. Nem tudta megérteni, hogy mi történt.</p>
            <p>De nem is lehetett gondolkozni. Az események villámgyorsan peregtek.</p>
            <p>Az egyik ismeretlen férfi Tamás elé lépett.</p>
            <p>- Igazolja magát! Ön Tordai Tamás?</p>
            <p>- Igen... az vagyok, mit akarnak tőlem az urak?</p>
            <p>- Hogy mit akarnak? - kiáltotta élesen Zárai Andor, - oh, semmi különöset! Csak éppen
               annyit, hogy az úr miatt engem akartak börtönbe hurcolni... Nálam találták meg a
               Lontai-féle elrabolt ékszereket. Minden áron rám akarták fogni, hogy én vagyok a
               betörő. Hát én most megmutatom, hogy ki a bűnös. Ne bámuljon, kedves Tordai. Most
               vége a hazugságoknak és a komédiának. Ez a két úr detektív. Az egyik Budapestről jött
               velem, a másik a francia rendőrség tagja... Nos, beszéljen... meri-e tagadni, hogy a
               Lontai-féle ékszereket maga adta át nekem, azokra harmincezer pengő kölcsönt vett fel
               és azt állította, hogy az ékszerek, melyeket fedezetül nyujtott át nekem, a
               magáé?</p>
            <p>Tordai halvány volt, még az ajka is elfehéredett. A szép szál ember pillanatok alatt
               összetört, megöregedett...</p>
            <p>- Igen, - mondotta rekedten, - csakugyan én adtam át az ékszereket!</p>
            <p>Őrült, hátborzongató nevetés hallatszott.</p>
            <p>Anni nevetett. Szörnyű, idegtépő, irtózatos kacaj volt ez.</p>
            <p>- Hát erre kellett a pénz! Az én pénzem, hogy egy másik asszonnyal szökjön meg...</p>
            <p>- Tagadom, nem törtem be! - kiáltotta vadul Tordai. - Lontainé maga adta nekem az
               ékszereket kölcsön...</p>
            <p>- De hiszen őnagysága feljelentést tett, hogy betörtek nála!</p>
            <p>- Igazolni kellett férje előtt, hogy hová tüntek el az ékszerek! Nem mondhatta, hogy
               nekem kölcsönözte!</p>
            <p>- Kizsarolta! Azt mondta, hogy feleségül vesz! - rikácsolta Anni. - Vigyék börtönbe!
               Nyomorult... Zsaroló... briganti!</p>
            <p>Elvesztette eszméletét és a padlóra zuhant.</p>
            <p>Az egyik detektív Tordaihoz lépett és vállára tette kezét.</p>
            <p>- A törvény nevében letartóztatom!</p>
            <p>Adrienne tágranyilt szemmel, dermedten nézte az előtte lejátszódó rémségeket.</p>
            <p>Csak lassan kezdett megvilágosodni előtte a szörnyű tragédia, a végzetes és
               jóvátehetetlen igazságtalanság, melyet férjével szemben elkövetett.</p>
            <p>- Valamit tenni kellene! - gondolta zsibbadó aggyal, - térdre hullani, bocsánatot
               kérni!</p>
            <p>De képtelen volt megmozdulni. Halálosan szégyelte magát, irtózott magától.</p>
            <p>- Szörnyeteg vagyok! - borzadt meg önmagától.</p>
            <p>Zárai izgatottan közeledett feléje.</p>
            <p>- Bocsáss meg szívem... ezek a rémségek egészen megzavartak... De hogyan kerültél
               ide... közéjük? Hogyan hagyhattál el? Miért nem válaszoltál leveleimre?... Miféle
               titkok suhantak közénk? Nézz a szemembe, Adrienne! Ugy-e te is azt hitted, hogy
               én...</p>
            <p>Nem fejezte be a mondatot. Látta, hogyan hanyatlik le felesége feje, milyen
               megsemmisülten áll előtte. Zárai elszörnyedt.</p>
            <p>- Te tudtál erről? Tudtad, hogy az ékszerek nálam vannak?</p>
            <p>- Igen! Egy este... otthon felejtetted a kasszakulcsokat és én kíváncsiságból
               kinyitottam a pénzszekrényt. És akkor megtaláltam Anni ékszereit... A látszat
               annyira ellened szólt... Elvesztettem a józanságomat. Megőrültem. Nem mertem
               senkinek sem szólni a szörnyű felfedezésről. Meg akartam halni... Menekültem az
               emberek elől. Megszöktem Pestről... Én most a legszívesebben meghalnék. Irtózom
               magamtól. Nem merek bocsánatot sem kérni tőled. Rettentően vétkeztem ellened.</p>
            <p>Zárai megindultan nézte a kétségbeesett asszonyt.</p>
            <p>- Fel a fejjel, Adrienne! - mondotta meghatottan. - Nehéz volt a megpróbáltatás,
               melyen mindketten keresztül mentünk, de talán azért kellett annyit szenvednünk, hogy
               ujra megtaláljuk egymást.</p>
            <p>Adrienne szeme tele volt könnyel.</p>
            <p>- Meg tudnál bocsájtani?... A legjobb, legalázatosabb feleség leszek. Egész életemet
               arra szánom, hogy levezekeljem, amit ellened vétettem!</p>
            <p>Zárai gyengéden karjába szorította Adriennet.</p>
            <p>- Nem a vezeklésedet akarom, hanem a szerelmedet! A mi feltámadásunkat a sötétségből,
               melyben eddig éltünk!</p>
            <p>Lassan felesége fölé hajolt és mélyen meghatva csókolta meg a lázas, didergő
               asszonyt.</p>
          
            <p>Hetek multak...</p>
            <p>Lontainé egy idegszanatórium szomorú lakója lett. A rettentő éjszaka rázkódtatását
               nem tudta kiheverni többé soha.</p>
            <p>Tordait, akiről nyilvánvaló lett, hogy Lontainét zsarolással és fenyegetésekkel
               kényszerítette ékszerei átadására, kétesztendei börtönre ítélték.</p>
            <p>Zárai feleségével hosszabb külföldi útra indult. Három hónapig bolyongtak
               szerelmesen: és kettesben mint két újra egymásra talált boldog ember, akik többé nem
               csalódhatnak egymásban sohasem.</p>
            <p> VÉGE.</p>
           
         </div>
      </body>
	</text>
</TEI>