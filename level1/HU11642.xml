<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU11642" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
			   <title>Hűséges mind a sírig</title>
				<author>
					<persName>
						<surname>Gaál</surname>
						<forename>Mózes</forename>
					</persName>
				   <date from="1863" to="1936">1863-1936</date>
				   <idno type="VIAF">65665747</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">36422</measure>
				<measure unit="pages">84</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
				   <title>Hűséges mind a sírig</title>
				   <date>2013-05-30</date>
					<publisher>Magyar Elektronikus Könyvtárért Egyesület</publisher>
				   <ref target="https://mek.oszk.hu/11600/11642/"/>
					<respStmt>
						<resp>Original Electronic Edition</resp>
					   <name>Szever Pál</name>
					   <name>Erdélyi Zsolt</name>
					   <name>Uri-Kovács József</name>
					</respStmt>
					<bibl type="printSource">
					   <title>Hűséges mind a sírig</title>
						<author>Gaál Mózes</author>
						<pubPlace>Budapest</pubPlace>
					   <publisher>Franklin Társulat</publisher>
					   <date>1902</date>
					   <ref target="https://mek.oszk.hu/11600/11642/"/>
					</bibl>
				</bibl>
				<bibl type="firstEdition">
				   <title>Az utolsó lantos</title>
				   <author>Gaál Mózes</author>
					<date>1902</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="high"/>
				<ns1:timeSlot key="T4"/>
			</ns1:eltec>
		</xenoData>
		<revisionDesc>
			<change when="2024-12-14"/>
		</revisionDesc>
	</teiHeader>
	<text>
		<body> 
         <div type="chapter">
            <head>
               I. FEJEZET.
            </head>
            <head>Első emlékeimet mondom el úgy, a mint édes anyámtól,
               mint zsenge gyermek hallottam.</head>
               <p>A szomorú bujdosás napjai meggyülekezének, szivemtől elidegenedik a reménység, ha
                  szinte belé is kapaszkodom. Az egyedülvalóság elűz minden hivságos gondolatot az
                  elmémből s bizodalom Isten jóságában az én egyetlen örömem ebben a földi
                  zarándoklásban.</p>
               <p>Mily gyakran szálltak gondolataim szép tündér hazámba, mióta itt ülök a tengernek
                  partján s úgy hivém, hogy látom a brassói hegyek hókoronáját és látom zsindelyes
                  tetejét annak az udvarháznak, kiben gyermekségem szomorkás-víg napjai hamar
                  elmulának. Mert mulandó minden ezen a világon, s a mi kezdődik vakító
                  fényességgel, az kimúlik szürke sötétséggel. Lám, az én jó uram, a nagyszívű
                  fejedelem, kinél sem jobbat, sem igazabbat véges emberi elmével elgondolni nem
                  lehetett, királyi pompáját fölcserélte az alázatosság szomorú köntösével s idegen
                  földön tért meg az ő Teremtő Urához, kinek áldassék a neve.</p>
               <p>Megírom az életem folyását jobbára azért, hogy az unodalmat elűzzem, mert ki
                  tudhatná, vajjon jut-e ez az irás maradékaink kezébe; olvassák-e azok a boldogok,
                  a kik a számüzetés fekete kenyerét sohasem kóstolták meg és vajha ne is kóstolnák
                  meg. Ha behúnyom szememet az örök nyugodalomra, faragnak festetlen koporsót, abba
                  szépen belefektetnek s a vánkosom alá teszik ezt az írást, hadd váljék porrá és
                  hamúvá az is, mint minden a világon.</p>
               <p>Ha pedig valaki megszánja ezt az írást s elviszi az én tündér hazámba, hadd tegyen
                  tanúságot arról, hogy zágoni Mikes Kelemen, mely gyakor sóhajtásokkal gondolt
                  vissza utolsó lehelletéig az ő szép hazájára, Erdélyországra s minémű hűséggel és
                  szeretettel tartott ki bujdosó ura, nagyságos Rákóczy Ferencz fejedelem mellett,
                  ki immáron pihen az Úrnak kebelén, a galatai lázáristák kisded kápolnájában.</p>
               <p>Békesség mindenkinek e földön és idvesség odafenn a boldogok országában. Amen.</p>
               
               <p>Az Úrnak 1698-ik esztendejében, mikor épen a hetedik esztendőt betöltöttem vala,
                  édes anyám, Torma Éva asszony leültetett a vaspántos ládára, a melynek kettős
                  závára és lakatja volt s így szólt hozzám:</p>
               <p>- Lelkem fiacskám, Kelemen, ki miatt naponta sok búbánatom vagyon, hadd beszéljek
                  neked az édes apádról. Mindég unszoltál gyermek elmével, de eddig nem szóltam,
                  mert a kisgyermeknek ne mondjatok szomorú mesét, hogy meg ne szomorítsátok.</p>
               <p>Ezt mondotta édes anyám, Torma Éva, Isten nyugosztalja meg ő kegyelmét, mert immár
                  neki is vége vagyon s én nagy figyelemmel hallgattam szavaira. Kevés zokszót
                  hallottam tőle, de annál több könyjét láttam és annál több sóhajtását hallottam.
                  Istenfélő és kegyes asszony volt s ha az nem lett volna is, én olyannak mondanám,
                  mert a gyermekek ne hozzanak itéletet szülő anyjukról, ha nem szép és ha nem jó az
                  az itélet.</p>
               <p>- Nagy, erős ember volt a te édes apád urad, fiam. Ha kit szeretett, erősen
                  szerette, ha kire haragudott, igen erősen tudott haragudni. Mikor pedig te
                  születtél, akkor háborús idők jártak Erdélyországban. Apaffi Mihály fejedelem
                  meghalt vala nyomorúságosan Fogaras várában, nem is volt már egyébként fejedelem
                  az utolsó esztendőkben, hanem csakhogy a neve volt meg.</p>
               <p>A várakban német katonák pöffeszkedtek s a te apád nagy keserűséggel húzódott meg
                  Zágonban.</p>
               <p>A szivem alatt hordottalak téged, mikor hire kerekedett, hogy Thököli Imre uram
                  feles számú sereggel jön Törökországból, hogy a németet Erdélyből kikergesse és
                  újra beléüljön a fejedelmi székbe.</p>
               <p>No bezzeg, hogy ezt meghallotta, nem volt maradása apád uradnak. Még megvárta,
                  hogy te a világra jőjj, az ölébe vett és nagy örömmel mondotta: «Erős ficzkó,
                  legyen belőle a gyenge időkben jóravaló székely» - avval letett a bölcsőbe, felült
                  a lovára és elvágtatott Brassó felé. Tizenkét lovas katona kisérte.</p>
               <p>Én pedig egyedül maradtam veled, gyenge kis madaram. No de mégsem maradtunk
                  egyedül, mert velem volt az Úrnak kegyelme és velem volt a mondhatatlan sok
                  aggodalom és ott volt a háznál Pergát Ferkó, a zágoni udvar vidám legénye, kire te
                  mindig mosolyogtál s a ki veled ezer mókát művelt, hogy megkaczagtasson. Oh,
                  bizony derék legény ez a Pergát Ferkó; a csupasz öklével ütött agyon egy farkast,
                  mely a hegyekről télen lejött s az udvarban bódorgott. Pergát Ferkó csinált neked
                  fából kardot, fűzfából sípot, faragott ekét és azt mondotta, hogy az inasod s te
                  nem akartál elaludni, ha Ferkó nem volt az ágyad mellett és nem furulyált neked.
                  Emlékezel reá, kis Kelemen?</p>
               <p>- Emlékezem... És Ferkónak hosszú-hosszú bajúsza volt, a vége sárgás, én pedig
                  meg-meghúzogattam s ő kidugta a nyelvét s az furcsa volt... Ferkó tudott
                  madárnyelven beszélni s a szolgák azt mondták, hogy németül beszél, mert egyszer
                  Brassóban járt a szászoknál... de az édes apámról meséljen édes anyámasszony, mert
                  én őt soha sem láttam... soha... soha!...</p>
               <p>- Én is csak egyszer. Te alig harmadfél hónapos voltál, mikor egy uzoni ember azt
                  a hirt hozta, hogy apád urad jön Zágonba. Thököli Imre küldi egy sereggel.
                  Megrebbent a szivem, hogy ebből rossz dolog lesz, mert apád urad erős, haragos
                  indulatú ember. A zágoniak is megijedtek, csak te nem féltél; a bölcsőben lakó nem
                  ismer félelmet. Apád urad felemelt a bölcsőből s reá fektetett az asztalra.</p>
               <p>- No gyerek, te csak kaczagj, mert elég korán megismered a sirást.</p>
               <p>Vajmi igazad volt, apám uram! Nagy és különös jósága Istennek, ha megadja az
                  embernek, hogy kaczagjon, de belőlünk egyszer kifogy a jókedv és harmatozik a
                  szem, mint az eszterhéjról csepeg az eső, ha megnyilnak az égnek csatornái.</p>
               <p>- Apád uradat azután többé nem láttam. Jött a német, kiszorította Thököli Imre
                  uramat. Oda volt a rövid fejedelemség. Apád uradat elfogatta a német és bezáratta
                  Fogaras várába. Nagy haragja volt reá a németnek. Nem hallgatott semmi
                  instáncziára, pedig sok úri atyánkfia járta a német urakat, de a fogarasi vár
                  vastag falai elzárták őt a világtól.</p>
               <p>- Tömlöczbe zárták, úgy-e és a tömlöczben békák, kigyók voltak és örök éjszakai
                  sötétség volt...</p>
               <p>- Bezárták egy szűk kamarába, vasat tettek a kezére és lábára; nem eresztették be
                  hozzá a napnak világosságát. És...</p>
               <p>- Miért sír édes anyám?... Hiszen Pergát Ferkó azt mondta volt, hogy a nagyuram
                  haza jön nagy dicsőségben, lesz a csizmáján ezüst sarkantyú, hoz magával egy
                  ládát, tele ezüst-arany marhával...</p>
               <p>- Nem jön haza többé soha, kis fiam, mert gonosz szívvel és pogány kézzel
                  megölték. Isten ne bocsássa meg soha hóhérainak nagy kegyetlenségét!</p>
               <p>- Megölték?!</p>
               <p>- Te pediglen, édes fiacskám, árva lettél és nem fogod soha látni apád uradat.</p>
               <p>- De meg van az apám uram kardja és meg van a kopjája és én megölöm azokat, a kik
                  őt bántották gonosz szívvel és pogány kézzel.</p>
               <p>Ezt mondottam és sírtam erősen, pedig a gyermek-ész nem tudja felfogni, nem tudja
                  megösmérni az árvaságnak állapotját. A gyermek bekötött szemmel jár a világon,
                  avval játszik, a mi kezébe akad, azt veszi el, a mit kezébe adnak.</p>
               <p>Egynémely nap gondoltam még az apám uram szomorú történetére, de mikor a
                  kertünkben megért a körte, felmásztam a fára és teleszedtem a kebelemet s vége
                  volt minden szomorúságnak. A zágoni papnak a fiával elmentünk az erdőbe
                  varjúfészket keresni s egy nagy öregbetűs könyvből rajzolgattuk ki varjutollból
                  készült pennával a betűket s mikor új csizmát kaptam, sarkantyút vertek reá s
                  végig pengettem az udvaron. A vén udvarbiró nagyot kaczagott, mikor orra
                  buktam:</p>
               <p>- No, no! Kelemen úrfi, korán van még az a sarkantyú!</p>
               <p>Esténkint pedig, ha meggyújtották a mécsest, mely keservesen serczegett és gyér
                  világosságot terjesztett, künn pedig a kutyák ugattak - én álmodoztam a fogarasi
                  vár vastag falairól, melyet egy csákánynyal betörök s arról a sötét kamaráról,
                  melyben a lánczokat csörgeti apám uram, a kit én még szeretnék látni, hiszen úgy
                  sem láttam még soha, soha...</p>
               <p>Nyáronként pedig a brassói havasok nagy fejér kalapjukkal meredeztek fel az ég
                  felé, a hegy oldalában legelésztek a kecskék s a nagy kucsmás pakulárok
                  furulyáztak - s én azon gondolkoztam, hogy Fogarason túl is, jóval túl laknak még
                  emberek s azok épen olyan keveset tudnak rólunk, mint mi róluk. Ha nekem szárnyam
                  volna, egyebet sem tennék, mint reggeltől estig repülnék, hogy lássam az egész
                  világot; de minden este, ha a vacsora-csillag feltünnék, haza jönnék Zágonba, mert
                  Zágon a legszebb a világon.</p>
               <p>Egyszer aztán gonosz nyavalyába estem. Édes anyám egy csomó szines kavicsot tett
                  egy ezüst serlegbe s azt mondta, hogy játszodjam. Még most is hallom, a mint
                  sorjában koppantak és én számítgattam egytől tizenháromig. Az édes anyám hallotta
                  a másik szobából, hol a kulcsárnéval a sajtot mérette, beszaladt s egy szines
                  kavicsot nagy ijedten kikapott a serlegből.</p>
               <p>A tizenhármas számtól ijedt meg olyan rémségesen. Pedig a tizenhármas szám épen
                  olyan ártatlan, mint a pakulárok furulyája.</p>
               <p>Engem a tavasz ismét ott talált a dombon, az erdőben s a tél a falusi iskolában, a
                  hol sokat lármáztunk és nagyon keveset tanultunk, de annál többet verekedtünk.
                  Engem nem mert senki a földhöz vágni, mert úrfi voltam. A tanító az első padba
                  ültetett s mindig simogatta a fejemet:</p>
               <p>- No Kelemen úrfi! Úgy-e hogy egy nyúlláb meg két nyúlláb, az három nyúlláb...
                  Úgy-e három, Kelemen úrfi?</p>
               <p> Ez a három nyúlláb volt minden tudományom, pedig a zágoni nyúlaknak még az én
                  gyermek koromban is négy lábuk volt. Ma is annyi van.</p>
               
         </div>
        <div type="chapter">
            <head>
               II. FEJEZET.
            </head>
               <head>
              Egy lakodalom, melyen mindenki örvend, csak én nem.
               </head>
               <p>Gazda nélkül nehéz volt az élet Zágonban. Torma Éva asszony, az én édes
                  anyámasszony sokat búcsálódott, de én azt gyermekészszel nem tudtam megérteni.
                  Engem elvittek Zabolára Mikes Mihály urambátyám udvarába, hol az istáló tele volt
                  tüzes csikóval; Ferencznek, a Mikes úrfinak, a ki nékem közeli atyámfia vala
                  mindent megengedtek a kocsisok és peczérek. Nyaggatta a vizsla és kopó-kölykeket,
                  felült a szürke hátára, leszedte az éretlen körtét, s a jobbágyfiúkat rúgdosta a
                  lábával, azok pedig aszalt szilvát kaptak tőle, s eltürték, hogy Ferencz úrfi
                  rugdossa. Ennem is, innom is adtak nekem a bátyám uraméknál, de azért sok
                  atyafiságos szeretet nem jutott ki nekem, mert Ferencz rosszindulatú volt. Való,
                  hogy én sem voltam ártatlan bárány, de azt nem nézhettem, hogy uraskodjék az
                  udvarbéli apró népségen.</p>
               <p>Egyszer eltörte az anyja legszebbik porczellán kancsóját, a kire az anyja mindig
                  fölöttébb büszke volt, s a vendégeinek mutogatta.</p>
               <p>A dolog úgy történt, hogy az almáriom tetején állott a kancsó, a mellett volt egy
                  rozsdás török pisztoly, a kit Mikes Benedek uram vett volt el valamelyik török
                  úrtól a csatában. Evvel akart Ferencz úrfi, az én vérbeli atyámfia játszani. Nohát
                  megbillenti a kancsót, a kancsó leesik a négyszegű koczkakövekre, s úgy
                  összetörik, hogy abból épet még a brassói felcser minden praktikája sem tudott
                  volna csinálni.</p>
               <p>Ferencz megijed, odajön hozzám, s azt mondja:</p>
               <p>- Te Kelemen, aztán úgy tudd meg, hogy ezt a kancsót nem én törtem el, hanem -
                  hanem -</p>
               <p>Hazudni akart, de hát a hazugság sem könnyű dolog, hamarost nem is jutott eszébe,
                  hanem hogy a nagy fekete macska éppen akkor sompolygott be a konyhából, ő is
                  feltalálja magát, s azt mondja:</p>
               <p>- A fekete macska felmászott az almáriom tetejére, ledöntötte a kancsót, úgy tört
                  el... Ezt mondod, Kelemen.</p>
               <p>Alighogy elvégezte, belép az anyja, erős szigorú és kordás asszony:</p>
               <p>- Ihol ni, ki töré el ezt a drága porczellán kancsót? - kérdi nagy-veres
                  képpel.</p>
               <p>- A fekete macska ugrék fel, az töré el - mondja Ferencz képeváltozottan, de
                  bizony meglátszott az ábrázolatán, hogy nem mond igazat.</p>
               <p>- Hé, Kelemen, a fekete macska töré-e el, te mondd meg nekem az igazságot!</p>
               <p>Én osztán megmondottam, hogy bizony nem a fekete macska volt, hanem Ferencz
                  volt.</p>
               <p>Ez az én igaz-mondásom még most is fáj nékem s ha tudtam volna, minémű szomorú
                  következményei lesznek, meg nem mondom, pedig Isten előtt nagy vétek a hazugság.
                  Bizony sok keserves órát szerzett nékem életemben az igazmondás, ha a fejemet nem
                  is törték be miatta, de sok szív elfordula tőlem e hamissággal teljes életben.</p>
               <p>Ferenczet az apja a kutya-korbácscsal erősen megverte. Eleget rimánkodtam érette,
                  nem használt az.</p>
               <p>Régen történt, nagyon régen, de sem Ferencz sem én nem felejtettük el, csak a
                  fekete macska felejtette el, aki igazán ártatlan volt a dologban.</p>
               <p>Való igaz, ha csak rajta mult volna, talán ő is éppen úgy eltörte volna.</p>
               <p>De nem jó a fekete macskáról beszélni, mert szomorúságot jelent az!</p>
               <p>Eszembe jut a fekete lakodalom, a kit Zágonban tartottak piros pünkösd napján,
                  mikor én a kilenczedik vagy tizedik évemben jártam. Feladták reám az ünnepi
                  zsinoros dolmányt, felhúztam a karmazsin-csizmákat, bokrétát tettek a kucsmámba s
                  azt mondták, hogy nagyon jó kedvem legyen, mert Zágonban lakodalom van; az én édes
                  anyám megy férjhez kövesdi Boer Ferencz uramhoz, a ki úrirenden levő jámbor és
                  becsületes ember.</p>
               <p>Lovas legények állottak az udvarház előtt, csupa farkas és rókatorkos mentékben és
                  a csizmájuk szárába csontnyelű pisztoly volt, a lovak füle mellett bokréta, s a
                  lovak jókedvűen tánczoltak. Az udvarbiró a magtár előtt felállította vala a
                  mozsárágyukat, nem is egyet, hanem hármat, a béres-gyermekek ott kuczorogtak a
                  disznópajta mellett, s várták, hogy milyen nagyokat fognak a mozsárágyúk
                  puffogni. A nagyobb fiúk felmásztak a törökbúza kas zsindelyes tetejére, s onnan
                  nézték, a mint jöttek Uzonból, Zaboláról, Lisznyóról, Hidvégről,
                  Sepsiszentgyörgyről az úri vendégek.</p>
               <p>A konyha előtt egész sokadalom volt. Tíz asszony is sürgölődött ott, mellesztették
                  a libákat, pulykákat, forrázták a malaczokat, deberkékben hozták ki a kamarából a
                  zsirt. Sok a vendég, sok étel kell. A bort füles agyag kancsókban előkészítették,
                  de azok a kancsók nagyok voltak, s a jégverem ajtaja nyitva állott. A hűvös ital
                  kell az uraknak.</p>
               <p>Boer Ferencz uram reá veregetett a vállamra, s azt mondta, hogy szeressem őt, mert
                  ő nekem jóakaró apám lesz és nem fogja velem éreztetni az árvaságot.</p>
               <p>Nekem pedig, a milyen oktalan gyermek akkor voltam, megeredett szememből a könny
                  és letörültem a dolmányom ujjával.</p>
               <p>Miért is sírtam?</p>
               <p>Való igaz, hogy nekem senki bántódásomra nem volt, szomorúságot sem okozott, mert
                  mindenki kedvemet kereste. Boer Ferencz uram egy apró termetű, nagy sörényű
                  szürke lovacskát ajándékozott, a melyik olyan jámbor volt, mint valami kezes
                  bárány. Arra engem mindjárt reá ültettek - s lett volna okom, hogy vigadjak a
                  zágoni lakodalomban.</p>
               <p>Hanem a gyermek, gyermek; ki a micsodás természetű. Én soha sem nagyon örvendeni,
                  sem nagyon búsulni nem tudtam. Azt tartom, hogy vajból van a szívem, olvadoz...
                  olvadoz - aztán csodálatos módon újra megkeményedik.</p>
               <p>Mit kerestem én a kert szögletében a komló között, mikor az udvaron a mozsarak
                  durrogtak, mikor a leveles színben a czigányok muzsikáltak, s a középső szálában
                  mindenki tánczolt? Miért feküdtem le a fűbe és miért jutott eszembe: hogy van egy
                  szomorú kővár Fogarasban, annak a szomorú kővárnak van egy szűk kamarája, s ebben
                  a szűk kamarában ül talpig vasban egy szomorú ember, a ki sohasem fogja meglátni
                  az ő kicsi fiát, az ő régi nemesi hajlékát?...</p>
               <p>Miért, miért nem, de jól tudom, hogy ez jutott az eszembe és hév könnyeket
                  hullattam, míg a mozsarak durrogtak, míg a czigányok szárazfája sírt és
                  kaczagott...</p>
               <p>Ó Zágon, Zágon, gyermekkorom édes szép tanyája, be fáj éretted öreg mellemben a
                  szív még most is! Ha még egyszer lehajthatnám a fejemet a mi kertünk selyemfüvére,
                  ha még egyszer hallgathatnám a fán ülő rigó füttyét, ha még egyszer hallhatnám a
                  békák kuruttyolását a tóban, s a kakas kukorékolását a kisebbik udvarban: akkor
                  hadd szállna szememre az örök álom és temetnének azok közé, a kik velem egy vér,
                  egy test voltak. - Zágon, Zágon, gyermekkorom édes szép tanyája, az az oktalan
                  siró gyermek ott a te kertedben a komlók között nem tudta még, hogy e földi
                  életben még a könny is édes, ha otthon hullatjuk, s nem a messze idegenben...</p>
               
         </div>
        <div type="chapter">
            <head>
              III. FEJEZET.
            </head>
     
               <head>
               Kevés tudomány, sok prédikáczió, de az sem
                     haszontalan.
               </head>
               <p>Mikes Mihály bátyámuram felpakolta Ferkót, a maga fiát, s engemet az árva rokont,
                  s elvive Kolosvárra, a hol híres iskolája volt a jezsuita atyáknak. A minémű kicsi
                  tudománynyal beérték akkoron az erdélyi nemes urak, bizvást híresnek
                  mondhatjuk.</p>
               <p>Mert elsőbben is, minden világi tudomány hivságos és nagy mértékben hiányos. Isten
                  előtt pedig a kevés tudományú és nagy buzgóságú emberek a kedvesek.</p>
               <p>A jezsuita páterek nagy nyájassággal fogadtak minket, mert Mikes Mihály uramnak
                  igen nagy tekintélye vala, mióta a római katholika valláshoz álla, mert tudnivaló
                  dolog, hogy a jezsuita páterek úgy Erdélyországban valamint Magyarországban is
                  azon fáradoztak, hogy a megtévedt juhokat megtérítsék.</p>
               <p>Jámbor ő életük és kiváló ékes szólásuk hathatós példaadásul szolgált arra, hogy
                  megszaporodjék a római katholika híveknek a száma.</p>
               <p>Való igaz, hogy ki a micsodás hitet vall, a szerint boldogul, de ők a pogányok
                  hitén levők sem kárhoztatandók, mivelhogy a setétségben bujdokolnak és
                  tévelyegnek. Isten az ő nagy irgalmasságát megmutatja mindenkinek, a miképpen
                  megmutatta nekem is a kolosvári jezsuita iskolában, mikor a tégla-köveken
                  térdepelve buzgón imádkoztam hozzá.</p>
               <p>Vala pedig egy hosszú, setét tornácz, mely felül boltozatosan meghajlott, s itt
                  jobbra-balra szentképek a falon. A Sanctus Alojsius a virág szállal a kezében, az
                  oltár előtt térdepelő Ignatius Loyola és Sanctus Antonius a kisded Jézussal a
                  karján, és örök tüzek égtek az apró oltárok előtt, a kert felől pedig kerek
                  ablakok, melyeken szines ablaküvegek, itt szürődött be a világosság.</p>
               <p>Mikor ezen a tornáczon végigmentem, mindig összeszorult a szívem, s mindig észbe
                  vettem, hogy a mi urunk Idvezítünk járván az életnek tövises útjain, hányszor
                  megszomorodék az ő szívében, s mennyit kellett neki az irástudók és főpapok
                  gonoszsága miatt szenvednie.</p>
               <p>Mit tudott akkor a gyermek a földi Golgotháról, mely reánk vár e
                  zarándoklásban?</p>
               <p>Hanem az Úrnak, Jézus Krisztusnak örökpéldája fennragyogott és biztatott és
                  megvigasztalt.</p>
               <p>Mi pedig konviktorok ott tanultunk a kőházban, hol alacsony iskola-termek voltak,
                  az ablakokon vasrács, a kertben pedig az almafákon énekeltek a madarak, s benn az
                  iskolaszobában diákszó hirdette, hogy minémű czifra verseket írtak a pogány
                  poéták, kiket értettünk is, nem is, de azért megtanultuk emberséggel, s ha a
                  reverendissime pater felszólított, elmondottuk kétségbeejtő szaporasággal, s
                  minden szombaton vetélkedtünk egymással: ki tud többet, s kinek kell az első padba
                  ülnie.</p>
               <p>Disputáltunk is nagy tűzzel, s ropogtattuk a diák-szót, mint a mogyorót, hanem a
                  fejünkbe az igazi tudásból nem sok repült be, az a kevés is, a mi megragadt,
                  útravaló pogácsának sem volt elég.</p>
               <p>Ott voltak a Bethlen-fiúk is, két Ugron és két Apor, a kik nem igen jeleskedtek a
                  disputácziókban, de annál inkább kitüntek a labdajátékban. A labdákat pedig
                  tehén-szőrből csinálták és fölöttébb kemények és sulyosak valának, a kit avval
                  tarkón csaptak, annak púp nőtt a fején, de azért a régi kedvvel tovább
                  játszott.</p>
               <p>A tisztelendő páterek is közénk állottak, s ők is megkapták a magukét.</p>
               <p>Az ételben, italban nem nagyon válogattunk, mert azt ettük meg, a mit a konviktus
                  konyhája feltálalt. Igaz, hogy nem volt inyeskedő gyomornak való, de az is igaz,
                  hogy kevés volt. A konviktorok győzték etyepetyével, s a konviktus kertjében jóizű
                  murok nőtt még pedig fölös számmal, oda is lelopakodtak - igazában szólva
                  lelopakodtunk, s a murok nyersen is megehető, csak jó fog kell hozzá.</p>
               <p>Ha az étel kevés volt, annál bővebben kijutott a penitencziából és prédikáczióból.
                  A kollégiumnak külön temploma volt, oda jártunk mindennap kétszer. Reggel a
                  reggeli misére, délután a vecsernyére vagy csendes ájtatosságra. A gyakortébb való
                  hosszas térdepelés miatt a térdem megfájult, de a lauretomi litániát nagy lélekkel
                  énekeltem, s a ministrálásból is kijutott a részem. Ez már mind diákul volt, s még
                  a kisebb gyermekek is értették, mert magyar szót sem a templomban, sem az
                  iskolában nem hallottunk.</p>
               <p>Pater Ignáczius, a sovány, kékszemű, ékes beszédű beszélt néha sátoros ünnepeken
                  magyarul, s ez nekünk valóságos ünnepnap volt, de mégsem nagyobb ünnep, mint a
                  mikor Mikes Mihály uram egy szép napon beállított, s azt mondta:</p>
               <p>- No fiúk, ma velem fogtok ebédelni és vacsorálni! - Minket belebujtattak az
                  ünnepi köntösbe, s kieresztettek a konviktusból. A kolosvári piaczon volt egy
                  vendégfogadó, hova az idegen urak szoktak megszállani, ha a guberniumban valami
                  dolguk volt. Bizony elég füstös, gerendás szoba volt a szála, láttam én annál
                  Danczkában és Párisban sokkal czifrább vendégfogadókat is, de annál a tejfeles
                  töltött káposztánál, a kit ott ettünk, soha jobbat nem tálaltak fel a fényes Páris
                  városában sem.</p>
               <p>Mikes Mihály urambátyám nagy jóakarattal nézte, hogy milyen éktelen pusztítást
                  viszünk véghez a káposztában, bort is adott, s meghallgatta, hogy nótázunk, de
                  examenre nem fogott minket, mert a maga példájából tudhatta, hogy plenus venter
                  non studet libenter.</p>
               <p>Az a tejfeles káposzta jobban megmaradt az emlékezetemben, mint a disputácziók
                  thesisei, pedig azok is szépek voltak, s a ki elsőnek került ki, az a papok
                  asztalánál evett egy hétig, s meghizva jött vissza a mi sovány asztalunkhoz.</p>
               <p>Kit előbb, kit később vittek haza a konviktusból. Volt olyan is, a ki csak az
                  orrát dugta be, hogy otthon ne nézzék egészen tudatlannak. A nevét megtanulta
                  lekanyarítani, s az neki egész életére elég volt a tudományból, mert azért akad
                  irástudó szegény ember, hogy a jobbrenden levőnek a pennája legyen. Minden
                  jóravaló faluban van pap és iskolamester, papirra veti, ha mi üzenete van az
                  úrnak.</p>
               <p>Kiből azután papot akartak nevelni, azt elküldötték Kolosvárról az erdélyi
                  püspökhöz Gyulafehérvárra, a hol különféle tudományokban kiművelték, s akiből még
                  több nézett ki, azt Bécsbe is elvitték a Pazman kardinális által alapított papi
                  iskolába. De ez már a nagy ritkaságok közé tartozott.</p>
               <p>Belőlem sem papot, sem tudóst nem akartak nevelni. Jó magam sem tudtam, hogy mire
                  való volnék, mert az elmémben nem forgott semmiféle különös kivánság, ha az nem,
                  hogy igen sokat szerettem volna tanulni, de nem igen volt kitől.</p>
               <p>Egyszer beeresztettek a papok bibliothekájába, s ott a kezembe akadt egy könyv. A
                  porból kapartam ki; arra ugyan nem vetett senki ügyet. Nem is volt tudós könyv,
                  hanem verses história a «Murányi Venusról». Nem tartották istenes könyvnek, de
                  mert könyv volt, oda került az is a bibliothekába. Hogy került, mint került, arról
                  ki tudna számot adni. A szélét már az egerek is kikezdették, pedig a papiros
                  ugyancsak sovány eledel.</p>
               <p>Fölöttébb nagy örömmel olvastam el, s én nem tudom miért, de úgy megvidámodott
                  tőle a lelkem. Micsodás szép nyelv ez a miénk, be nagy kár, hogy az iskolákban nem
                  magyarul tanítják a külön-különféle tudományokat. A ki tudós, az nem ír magyarul,
                  nem is beszél magyarul, hanem a cselédekkel és asszonyokkal, ámbátor az asszonyok
                  között is vannak elegen, a kik tudnak diákul.</p>
               <p>Hanem erről már elég. A késő maradék megéri azt, a mit én nem érhettem meg, ha
                  ugyan a világ ki nem fordul a sarkaiból, a mi nehéz dolog volna.</p>
               <p>A kolosvári papok iskolájában töltött idő jó hosszura nyult. Kétszer volt csak
                  alkalmatosság arra, hogy hazamenjek Zágonba, de hirt sokszor hallottam hazulról,
                  mert zágoni, zabolai vagy más háromszéki urak elég gyakran látogatták Kolosvárt, s
                  én nem mulasztottam el egy alkalmat se, hogy föl ne keressem és ne tudakozódjam az
                  édes anyám felől.</p>
               <p>Pedig valóképpen olyan voltam, mint a fészkéről kirepült madár, a kinek örök
                  vándorlás a sorsa. Mit tudtam én, hogy mi vár reám. Mikor először kerültem haza,
                  anyámasszony eldicsekedett velem, hogy milyen szép haladást tettem a diák
                  tudományokban; az anyai szív minden szépet és jót reá lát a gyermekére. Bennem is
                  már hires tanács urat látott az édes anyám, a kit idegen királyokhoz, császárokhoz
                  küldenek.</p>
               <p>Való, igaz, sok nagy úrhoz jártam, de tanács úr sohasem lett belőlem. Idegen
                  országban is eleget bujdokoltam, de kevesebb tisztesség várt reám, mint a mire
                  talán reá szolgáltam. Haszontalan minden panaszolkodás.</p>
               <p>Elég az ahhoz, hogy utolsó látogatásom esett Zágonban, mikor már a bajuszom is
                  serkedett, de a kollégiumot nem végeztem el.</p>
               <p>Több rendbéli nagy változások voltak Zágonban, megint háborus hirek
                  Erdélyországban és Magyarországban. A szászok behúzódtak a kő-falas városaikba, s
                  még egy lakatot akasztottak a kincses ládájukra, hanem a magyarországi nagy
                  változásokkal kevesebbet törődtek, mint a musttal, mely ebben az esztendőben
                  nagyon olcsó volt. Annál jobban mozgolódtak a székelyek; az én mostoha apám is
                  híve volt Rákóczy Ferencznek, kit odaát Magyarországon a legnagyobb és
                  leglelkesebb magyarnak tartottak; de még inkább híve volt az én urambátyám Mikes
                  Mihály, a zabolai gróf. A báróságot és grófságot a németek Erdélyországban
                  szaporán osztogatták, voltak báró és gróf Bánffyak, gróf Pekryek, báró Aporok,
                  gróf Csákyak, gr. Telekyek. Kaphatott minden jóra való erdélyi nemes familia, ha
                  utána járt. Ez már így volt, de erről én most többet nem beszélek.</p>
               <p>Utoljára voltam Zágonban - a mint említettem - sokat búcsálódott az édes anyám a
                  háborus világ miatt, de legkivált azért, hogy az én sorsom is nagyon bizonytalan
                  volt. Kardot még nem köthettem az oldalamra, hogy nyakamba vegyem a két országot s
                  elmenjek szerencsét próbálni. Eszében járt az eszem. A ki az iskolából kikerül, s
                  még nem tanult meg jól inni, s a vadászatban sem keresi egyetlen főbb
                  gyönyörűségét, a bizony gyámoltalan ember.</p>
               <p>Ott ültem a kertünk nagy almafája alatt egy őszi nap délutánján. Még egy árva
                  levélke sem mozgott a fán, s a nap sugarainak sem volt már nagy ereje. A fejem
                  felett vándormadarak szállottak; a fecskék kerengtek, búcsúztak - s nekem úgy
                  tetszett, hogy a fecskék boldogságát, együgyű mivoltukat irigylem. Nekik két
                  hazájuk van, s a levegőég nagy tengerében szálldogálnak... Elmennék én is velök,
                  de hova, de miért? Hol van a második Zágon a világon?</p>
               <p>Még a köny is ott rezgett a szememben, mikor lódobogás riasztott fel. A kanyargó
                  országúton, mely a kertünk lábja mellett szaladt végig, tizenkét lovas vágtatott,
                  mikor a jegenyesorba értek, meglassították a lovaikat - s én reá ismertem az első
                  lovasban az én urambátyám, Mikes Mihályra.</p>
               <p>Egyedül ő volt, a ki reám igazi rokon-érezéssel gondolt. Örvendettem is neki,
                  elejébe szaladtam az udvarra.</p>
               <p>- Készülj öcsém, mert viszlek Marosvásárhelyre!</p>
               <p>Ennyit mondott, a többit aztán elbeszélte a vacsoránál anyámasszonynak.</p>
               <p>- Inasnak viszem Kelement Rákóczy Ferencz fejedelem udvarába, a kit jövő héten
                  ültetünk bele a fejedelmi székbe mi erdélyiek közös akarattal. Ángyom te ingyen se
                  szomorkodjál, mert sehol olyan jó dolga nem lesz a te fiadnak, mint a Rákóczy uram
                  udvarában. Iskolába megy oda, nem hadakozni, mert reá fér még a tanulás.</p>
               <p>Édes anyám sirdogált és fájdalmas szívvel nézett reám. Marasztalt volna, de Isten
                  tudja miért, engem elfogott nagy-erős vágyakozás. Melyik gyermek nem gondolkozik
                  így? Tündérmesék töltik meg a gyermek-elmét, csupa királyfiú mindenki, és
                  szin-arany vonja be még az ablakot is, márványnyal van kibélelve még az istáló
                  vályúja is.</p>
               <p>Valahogy úgy jött nekem, mintha Rákóczy Ferencz fejedelem aranyos trónusa mellett
                  bársonyszék várna reám, s azon a bársonyszéken olyan puha ülés esnék.</p>
               <p>Ó Zágon, édes szép szülőfalum bocsáss meg nekem, hogy olyan könnyű szívvel váltam
                  meg tőled - hanem az édes anyám búcsú csókját még most is érezem.</p>
               <p>Az pedig az utolsó-csók volt, s mikor letértünk a zágoni útról,
                  vissza-visszafordultam, hogy lássam a zsindelyes tornyot, lássam a magas
                  jegenyéket.</p>
               <p>Akkor pedig a szél rázta a fákat, s a fák lombjai integettek, hivogattak:</p>
               <p>- Ne menj el Kelemen úrfi, ne menj el! Nagy a világ, de Zágon a legszebb; sok
                  helyütt lehetsz boldog, de sehol olyan boldog, mint Zágonban...</p>
               <p>- Ne menj el Kelemen úrfi!</p>
               
         </div>
        <div type="chapter">
            <head>
             IV. FEJEZET.
            </head>
           
               <head>
              Nemes inas-évek. Tündér-álom tele fényességgel.
               </head>
               <p>Rákóczy fejedelem ő nagyságának az udvarába kerültem, még pedig Mikes Mihály
                  urambátyámnak rokoni nagy-jóakarata útján, mert feles számmal voltak nemes
                  úrfiak, a kik különös grácziának tekintették volna, ha a fejedelem udvarába
                  kerülhetnek vala.</p>
               <p>Igaz no, Teleky Mihály uram, a híres kanczellárius és Apor István uram, a gazdag
                  erdélyi báró is tartott magánál nemes úrfiakat, de hogy azoknak milyen keserves
                  életük volt, azt a késő maradék talán meg sem tudja soha. A históriában olvastam,
                  hogy Robertus Carolus magyar király vala az első, kinek visegrádi palotájában a
                  királyfiakkal egyivású nemes úrfiak nevelkedének; Sigismundusról is azt tartja a
                  hír, hogy hasonlatosképpen tartott nemes úrfiakat az udvaránál, híres nevezetes
                  Mátyás király sem zárta el az udvarát a tanulni vágyó nemes úrfiak elől, de már a
                  többi uralkodók nem sok ügyet vetettek az ifjukra. Arról pedig kár is volna sokat
                  beszélni, hogy mily nagy hasznokra van az ifjaknak a nagy emberek társaságában
                  való tartózkodás, ha egyébért nem is, de azért, hogy színről-színre láthassák.
                  Robertus Carolus király nem hálatta a nemes úrfiakat a kopóival a kopasz földön,
                  nem is tisztíttatott velök csizmát, mint az erdélyi urakról tartja a fáma, habár
                  ez sem ártott és árt ma sem az úri gyermekeknek - node erről elég ennyit.</p>
               <p>Belső inassá lettem a Rákóczy Ferencz udvarában, kihez engem atyafiságos kötelék
                  csatolt, ha távolról is megadatott nékem, hogy színről-színre lássam ő nagyságát.
                  Ne csak akkor lássam, mikor szemet kápráztató nagy fényességgel és ritka
                  fejedelmi czeremóniával jelent meg, hanem a napnak több órájában.</p>
               <p>Vala pedig akkor, mikor én először láttam őt, harmincz és egynehány esztendős,
                  virágjában és egész szépségében. Néhai való nemes anyja, Zrinyi Ilona
                  fejedelemasszonyról azt mesélik az öregek, hogy ritka szépségű asszonyszemély
                  volt, irott kép sem lehetett szebb; s az a képmása, kit a sárospataki vár
                  aszszonyházának a falára függesztve láttam ritkaszépségűnek mutatta. A mi
                  fejedelmünk is hasonlított az édes anyjához külső másában. Mert csodálatos lelkes
                  arcza volt. A szemében volt a lélek, soha én szebb, igazabb szemeket nem láttam.
                  Ha ő reám nézett, nekem úgy tetszett, mintha a szívem-lelkem olvadoznék. Apai szem
                  melegét, jóságát nem éreztem soha, ettől is megfosztott a sors, mint sok egyébtől,
                  de a fejedelem tekintetében volt valami az apából. Éjszakai álmomban is láttam az
                  ő tekintetét; nagy fényesség áradott felém, a mely belevilágított a lelkembe, s a
                  meleg, mely abból kiáradt, beleköltözött a szívembe.</p>
               <p>Mikor még a kolosvári papok iskolájában voltam, egy oltárképre emlékszem, azt sem
                  tudom, ki pingálta, de a kép erősen megkapott. A Jézus Krisztust ábrázolta,
                  mikoron nyájas arczczal hívta magához a kisdedeket. Nohát a Megváltónak a
                  tekintete volt ilyen, én pedig kicsi gyermek voltam.</p>
               <p>Vén fejjel bőséges tapasztalatok után írom ezt, s öreg szememből a fakó papírra
                  húll a könnyem, mert most is látom az én jó fejedelmemnek az arczát, pedig most
                  odafenn van a csillagok felett, s onnan néz reám.</p>
               <p>Sokan voltunk a fejedelmi udvarban. Csáky László fia, két Eszterházy, egy Forgách,
                  egy Zichy, de a sok közül, hogy melyiknek a fia, azt ugyan nem tudnám megmondani.
                  Tömérdek udvari népség vette körül a fejedelmet, voltak czifra ruhás szolgálattevő
                  inasok, a kik bért kaptak és különféle szolgálatokat végeztek. Sokat kaczagtunk a
                  térdig érő bugyogójukon, a fodrozott hajukon, a csattos czipellőjükön. Ezek
                  francziául beszéltek, s fölöttébb kényesek voltak. Németek is voltak a
                  fejedelemaszszony kedviért, a ki német herczegnő volt, s igen sokat adott a
                  nagyúri származására. Czeremóniás is volt minden szava, s én nem hiszem ma sem,
                  hogy egészen méltó lett volna a mi urunk nagy szeretetére.</p>
               <p>Voltak aztán étekfogók, lovászok, peczérek; a konyhán való lábatlankodó vászon- és
                  férficselédeknek a számát még az udvarmester sem tudta, s Marosvásárhelyt nem is
                  volt akkora ház, hova az udvart be lehetett volna kvártélyozni.</p>
               <p>Nekünk pedig nemes inasoknak volt czifra parádés ruhánk, ugyanvalóst magyar, mert
                  a fejedelem szeretett ugyan francziául beszélni és sokat adott a külső
                  fényességre, de azért szívvel-lélekkel magyar volt. Nekünk nemes inasoknak
                  ugyanvalóst kevés dolgunk volt, s az sem olyan, hogy megszégyeníttetett volna. A
                  parádés fejedelem látogatások alatt ott állottunk a magunk helyén, hetykén és
                  kényesen hordoztuk a fejünket. A kit ajtónállónak rendelt ki a czeremónia-mester,
                  az el nem mozdult az ajtó mellől, míg engedelmet nem adtak reá. Mindenikünknek
                  volt külön szolgája, a ki a szállását rendben tartotta, a ruháját, csizmáját
                  takarította. Az én szolgám egy zabolai székely fiú volt: Bocz Andrásnak hívták, s
                  velem egy időben jutott az udvarba. Nagy móka volt András, be sokat megboszantotta
                  a franczia inasokat, s nem is hivta őket egyébként, mint «most szőjj» komám.</p>
               <p>Az egyiknek éjjel csirízzel szöszből bajuszat ragasztott az orra alá, s ezért
                  magára vonta a franczia lakájok haragját.</p>
               <p>A fejedelem pedig ezekről a dolgokról nem tudott semmit. A kinek száz meg száz
                  szolgája van, az édeskeveset törődhetik velök.</p>
               <p>Hat hónap úgy telt el, hogy egy szót sem szólott hozzám, elhiszem, hogy észre sem
                  vett a többiek között. Csak a mikor elébe vitt Mikes Mihály bátyám, akkor
                  szólított meg:</p>
               <p>- Kedvvel jöttél uram-öcsém?</p>
               <p>- Nagy kedvvel jöttem nagy-kegyelmes uram!</p>
               <p>Aztán figyelmesen nézett reám és az arcza tele volt kegyes jósággal...</p>
               <p>- A székely-szív nemesen dobog, tudom.</p>
               <p>Ezt mondotta és a kezét nyujtotta nekem. Én ezt a kezet alázatos tisztelettel
                  megcsókoltam.</p>
               <p>Ezzel a csókkal jegyeztem el magamat neki az egész életre, vagy talán még azontúl
                  is, mert úgy olvastam egy régi könyvben, hogy a pogány magyarok még a más világon
                  is híven szolgálják uraikat. Való igaz, a pogányságból kifogytunk, de a régi jó
                  szokásokból ne kopjunk ki.</p>
               <p>Ételünk-italunk bőven volt a fejedelmi udvarnál, a köntös sem szakadott le rólunk,
                  s már újat adtak helyébe; hópénzünk is pontosan kijárt, s arany életünk volt. Hogy
                  a többieknek az volt-e, azon én nem törődtem. Ki a micsodás, úgy veszi az
                  állapotját. A nyavalyás Korniss János hamar haza kivánkozott, mert neki kevés volt
                  az úri módból, s az alsóbb rendűekkel is leült poharazni, a mi pedig nem illet az
                  ő nemes inasi minőségéhez. Zsoldos Kálmánt nehéz betegség kényszerítette, hogy
                  feredőbe menjen, azt sem láttam többet; egy másik inas társam (a neve már nem jut
                  az eszembe) rossz lovat kapott, s e miatt való boszúságában haza szökött, de én
                  azt hiszem, hogy a regula nem tetszett neki, mert éjjel koczkázni szeretett, s a
                  fejedelem megdorgálta.</p>
               <p>Micsoda igazságos ember volt a fejedelem és bölcs mérsékletű, azt legkiváltképpen
                  Ónodon láttam a híres gyűlésen. Úgy is mondhatnám véres gyűlés, de én ezt nem írom
                  le, mert a históriából a késő maradék eléggé megolvashatja. Mert ennek bele kell
                  jönnie a históriába.</p>
               <p>Én is ott állottam a fejedelmi szék emelvényének az alsó lépcsőjén, mikor a
                  fejedelmet megtámadták a turóczi követek, s azt mondották, hogy nem sáfárkodik
                  emberségesen. Jaj, micsoda zenebona támadt mindjárt. Hogy villogott a Bercsényi
                  uram szeme, hogy zúgott a nagy sátor minden népe - és hogy dobogott az én
                  szívem.</p>
               <p>Mikor aztán megszólalt a mi Urunk, hogy megszakadt minden szó, reá nehezedett a
                  szívre a félelem és szent aggodalom.</p>
               <p>És micsodás öreg bölcseséggel szólott, micsoda fájdalmas vonás volt az arczán, a
                  miért az ő tiszta szándékát a titokban ólálkodók be akarták szennyezni.</p>
               <p>Soha életemben ennél megrázóbb jelenetnek nem voltam a szemtanúja, de olyan
                  véresnek sem. Az urak felugráltak a helyeikről, kirántották a kardot, a turóczi
                  követek elsápadva húzódtak vissza. Összegomolygott mindenki. Künn trombita
                  harsogott, az ágyukat vonó szekerek dübörögtek, a testőrző sereg kapitányának
                  recsegett a hangja. A sátor bejáratánál ijedt kiáltozás támadt:</p>
               <p>- Hol a vezérlő fejedelem!</p>
               <p>- Ne támadjanak! A fejedelem él, csak az árulók lakolnak! - ordítá Bercsényi
                  Miklós, kinek a kardjáról csepegett a vér.</p>
               <p>Aztán a szolgák kivitték a holttesteket, a sátor fövenyét poronddal hintették be -
                  s a gyűlés kikiáltotta Rákóczy Ferenczet vezérlő fejedelemnek.</p>
               <p>Dobok repedeztek, trombiták harsogtak, az ónodi tábor lakodalmas néppé változott
                  át.</p>
               <p>Tábortüzek gyúltak ki este, kuruczok heverésztek mellette. Tánczolt és vivátozott
                  mindenki.</p>
               <p>Nagy nap volt ez, s nem akadt olyan, a ki szívből nem örvendett volna annak, hogy
                  a mi urunkat felmagasztalta a nemzet nagy szeretete.</p>
               <p>Én is tánczoltam, s a fejünk felett fényesebben ragyogtak a csillagok. Szidtuk a
                  németet, éltettük a magyart, s álmodoztunk arról a Magyarországról, a mely Hunyadi
                  Mátyás korában volt, s arról az Erdélyországról, a melyik Bethlen Gábor idejében
                  volt.</p>
               <p>Ha pedig most gondolok vissza arra a napra, bölcsen belátom a mai érett elmémmel,
                  hogy vannak mámoros pillanatok az életben, mikor szemünkre a reménység reá borít
                  rózsaszínű fátyolt, s azt mondja:</p>
               <p>- Álmodjál miattam, s higyj el mindent vakon. Ha látod az örvényt, attól se riadj
                  vissza, csak lépj bele. Ez a sorsnak a rendelése, ezt ki nem kerülheted.</p>
               <p>Igen bizony, mert a Rákóczy Ferencz dicsőséges fegyvere győzött minden felé.
                  Balogh Ádám a császár testőrző hacsérossait is megkergette; a labanczok égő
                  házainak parázsával süthettek a kuruczok szalonnát. Battyán, a vak, Eszterházy
                  Antal, Bercsényi, Bezerédi kurírjai szaladtak mindennap, s hozták ahireket a
                  Dunántúlról, a Morva-földről. A franczia követ küldötte a pecsétes leveleket
                  Párisba a királyhoz. Mind csupa jó hír volt, s a mi urunk fejedelmünk arcza
                  gyakortébb volt derüs, de mindig nem.</p>
               <p>Miért nem? Akkor csodálkoztam rajta, most ha vissza gondolok, belátom, hogy miért
                  nem lehetett az. Nem volt mellette sem a felesége, sem a gyermekei. Egyszer jött
                  el a kegyelmes asszony a tokaji várba, de akkor is csak rövid ideig maradott. Azt
                  beszélték a kiséretében levők, hogy esküvel kellett fogadnia, hogy nem marad
                  rebellis férje mellett.</p>
               <p>Micsoda nagy keserűség lehet az a szívben, ha kiket az Isten egymás vigasztalására
                  rendelt, azok nem maradhatnak egymás mellett...! Micsoda más asszony volt a mi
                  fejedelmünk édes anyja, a dicső Zrinyi Ilona, a ki fölkereste bujdosó urát,
                  Thököli Imrét, s eltemette magát az idegen világban. De igaz is az, nincsen párja
                  a világon a magyar asszonynak - no de az erdélyinek még kevésbbé.</p>
               <p>Valóképpen ez nem is tartozik ide, de te kedves olvasóm, megemlékezzél arról, hogy
                  a vén embernek el szokott járni a szája is, a pennája is. Nekem édes gyönyörűség
                  reá gondolni a nagyobbik és a kisebbik hazámra.</p>
         </div>
        <div type="chapter">
            <head>
              V. FEJEZET.
            </head>
      
               <head>
            Egy szomorú éjtszaka.
               </head>
               <p>A fejedelem alól a trencséni csatában kilőtték vala a lovat, egy másik golyó őt is
                  érte. A kuruczok megfutamodtak, s a tábor tele volt a rémhírrel, hogy oda van a
                  fejedelem, immár szaladjon kiki a merre lát, mert vége a magyar szabadságnak.</p>
               <p>A hír olyan, mint a papiros sárkány, a szél ide-oda ránczigálja, a fonál elszakad,
                  s akkor aztán viszi magával fel az égig.</p>
               <p>Nem halt meg a fejedelem, csak megsebesült, s úgy hozták haza. A futni akarók
                  visszatértek, s a kommandánsok kihirdették, hogy Isten jósága megtartotta a
                  fejedelem életét, nincs semmi baj, azt is hozzá tették, hogy a franczia király
                  pénzt küldött, s fegyver meg puskapor is van bőviben.</p>
               <p>A micsodás változó az emberek természete, olyan a reménység is. A fejedelmi
                  udvarban ezer féle dolgot rebesgettek. A franczia inasok azt mondották a mi
                  szolgáinknak, hogy ezentúl nem lesz úgy, mint eddig volt. Vége a jónak, következik
                  a rossz; hosszú volt a farsang, de még hosszabb lesz a bőjt.</p>
               <p>De mit törődtem én ezen. A ki pénzért szolgál, az pápaszemmel nézi urának a
                  zsebét, az erdélyi nemes ember senkit pénzért nem szolgál, hanem emberségből és
                  becsületből.</p>
               <p>Megadatott pedig nekem a szerencse, hogy egy éjtszaka ott virraszthattam a
                  fejedelem ágya mellett. A kamarásnak hirtelen dolga akadt, és én mindjárt
                  ajánlkoztam, hogy pótolom a helyét. Dolga ugyancsak nem akadt a betegápolónak, nem
                  is egyébért volt szükség, csak azért, hogy egyedül ne legyen.</p>
               <p>Ott állottam az ágy lábánál, s hallgattam a beteg fejedelem lélegzetvételét. A
                  ház, kiben feküdt, alacsony, boltozatos volt, mobilia sem volt benne sok, mert a
                  háborus időkben, kit a hol elér a sorsa, ott szenved vagy pihen.</p>
               <p>Ha csak egy ital vizet kért volna tőlem, be jól esett volna az nekem, hogy
                  szolgálhatom.</p>
               <p>Egyszer bejött az udvari orvos, látta hogy alszik, nem költötte fel.</p>
               <p>- Meggyógyul úgy-e doctissime? - kérdeztem tőle.</p>
               <p>A kis vörös ember reám nézett és mosolygott.</p>
               <p>- Amice, nem minden seb halálos.</p>
               <p>Ezt mondotta és kiment a szobából.</p>
               <p>Nekem pedig valami szomorúság szállott a szívemre. A mint úgy óra telt óra után -
                  elgondolkoztam, hogy micsoda gyarlóság a legdicsőbb embereknek is az élete. Imhol
                  egy buta golyóbis megölheti vala a mi jó urunkat, s hiába való volna az ő sok
                  birtoka, vára, ármádiája, mi pedig az egész ország maradnánk szomorú árvaságra. A
                  közrenden levőket ápolja gondos, szerető kéz, a mi nagy urunk pedig reá van bizva
                  idegen, gyámoltalan kezekre.</p>
               <p>Ilyesmiket gondoltam, mert engem már a jó Isten arra teremtett, hogy minden
                  dologban meglegyen a magam kicsi gondolata. Hát egyszer csak hangokat hallok ágy
                  felől:</p>
               <p>- Legyen közöttetek egyesség, Miklós!... Egyesség nélkül nincs szerencse!...</p>
               <p>Ezt mondotta a fejedelem álmában. És ebből megvilágosodott előttem sok minden, a
                  miről csak rebesgetni hallottam. Azt hallottam, hogy a brigadérosok között sokféle
                  torzsalkodások vagynak, Bercsényi uram nagy auktoritása és türelmetlen nehéz
                  természete miatt nincs békesség, s a milyen jó hadi emberek egyébként, a tanácsban
                  összekülönböznek; rangkórság nyavalyája bolygatja őket, s ha a mi jó urunk nagy
                  bölcsesége és önmérséklete nem volna - eddig is sok baj lett volna.</p>
               <p>- Ne mondjátok, hogy hűségében megtántorodott Ocskay, nem hiszem... nem akarom
                  hinni... küldjetek pénzt Lengyelországba posztóért, ne legyenek rongyosok a
                  kuruczok, az én vitéz katonáim... Csúfság volna a rablás... magyar vért ne
                  ontsatok!... Üsd a rézdobot, fújd a kürtöt, ni szalad már a jobb szárny. Elég...
                  elég!...</p>
               <p>Visszafojtott lélegzettel hallgattam az álmában beszélő fejedelemnek minden
                  szavát. Úgy szerettem volna lehajolni a kezéhez, mely az ágyról lelógott és
                  megcsókolni. Rólunk gondoskodik még álmában is...</p>
               <p>Igen, igen te jó fejedelem, te nem akartad, hogy a kurucz rongyos legyen, hogy
                  raboljon, nem akartad, hogy magyar vért ontsanak...</p>
               <p>Pedig mennyi magyarnak a vére omlott ki öt esztendőnek alatta, annak csak a
                  Mindentudó a megmondhatója.</p>
               <p>Éjféltájban lehetett, hogy az álom engem is kerülgetett. Nem ültem le a fal
                  mellett levő faragott ládára, csak néztem merőben az olajmécses pislogó szeme
                  közé. Azt hittem a mérhetetlen távolságból egy kémlelő szem néz reám: hogy ébren
                  vagyok-e, teljesítem-e a kötelességemet?... Ó sokszor láttam később is ezt a
                  kémlelő szemet a nappalnak fényességében és az éjjelnek sötétségében, nem remegett
                  soha a szívem, az itélőszék előtt megállottam.</p>
               <p>Nem győz le az álom, nem akarom, hogy legyőzzön. Kopogtattak halkan az ajtón.</p>
               <p>- Ki az? - kérdeztem.</p>
               <p>- Kurir. Sürgős ügyben. A fejedelem ő nagyságával kell beszélnem!</p>
               <p>- A nagyságos fejedelem alszik.</p>
               <p>A szóváltás halkan folyt, de a fejedelem fölriadt.</p>
               <p>- Ki beszél itt?</p>
               <p>- Én vagyok nagyságos jó uram, Mikes Kelemen.</p>
               <p>- A székely fiú!... Ismerlek...</p>
               <p>- Hol a kamarás?</p>
               <p>- Tőle kértem, hogy ma éjtszakára én lehessek itt. Bocsánatot kérek
                  vakmerőségemért, nagy jó uram.</p>
               <p>- Valaki keres? Más hangot is hallottam, mint a tiedet.</p>
               <p>- Künn egy kurir vár.</p>
               <p>- Ereszd be, fiam!</p>
               <p>- De nagyságos uram...</p>
               <p>- Az ország dolga az első.</p>
               <p>A kurir pecsétes irást hozott. Az irásban pedig nem jó hír lehetett, mert az én
                  uramnak elsápadt az arcza, és kebeléből nehéz sohajtás szakadott fel.</p>
               <p>- Jól van. Elmehetsz - mondotta a kurirnak s újra elővette az irást.
                  Megfeledkezett róla, hogy ott vagyok, félig magában, félig hangosan beszélt:</p>
               <p>- Nem lesz jó vége!... Ó hogy nem lehet jó vége!... A tűz szikrája beléhull a
                  szivekbe és az egyéni érdek megfojtja a haza érdekét.</p>
               <p>És az én jóságos uram szeméből kibuggyant egy könnycsepp. Nem látta azt más, csak
                  én. Úgy rémlett, mintha a szivembe hullott volna. Égette a szivemet.</p>
               <p>- Nagyságos fejedelem! - szólaltam meg, azt sem tudtam, hogy mit akarok mondani,
                  csak úgy magától jött a szó ajakamra...</p>
               <p>Rákóczy Ferencz eltette az irást, könyökére hajtotta fejét, s egy darabig maga elé
                  nézett.</p>
               <p>- Kelemen, nem vágyódol-e haza apádhoz? - kérdé szomorú, komoly hangon.</p>
               <p>- Nekem nincs édes apám. Kegyetlen halállal mult ki Fogaras várában.</p>
               <p>- Igazad van. De él anyád - és otthon jobb, mint a tábori életben.</p>
               <p>- Hadd maradjak itt, nagyságos jó uram.</p>
               <p>- Szereted itt az életet?</p>
               <p>- Szeretem.</p>
               <p>Aztán sokáig hallgatott. Az olajos mécses serczegett, künn pedig az őr lépése
                  koppant egyet-egyet.</p>
               <p>- Én is voltam boldog gyermek! - tünődött magában - Munkács várában ágyúdörgés
                  mellett játszodtam gyermek-játékaimat és anyám... ó az én dicső anyám oly nagyon
                  szeretett... aztán elszakítottak tőle... a szívemet ki akarták tépni, köntösömet
                  idegennel cserélték fel, de a mit Isten rendel, annak be kell következnie... Eredj
                  aludni fiú! Már szürkül az ég!... Eredj aludni!</p>
               <p>Engedelmeskedtem, de a reggel nyitott szemmel talált a farkasbőrrel leterített
                  lóczán. Kivántam, bár az Isten engem valami csodálatos nagy erővel és hatalommal
                  áldana meg, hogy az én jó Uram keresztjét levehetném a válláról, s hordoznám
                  magam.</p>
               <p>Nem adnám oda senkinek, mind magam hordanám.</p>
               <p>Ettől az éjtszakától kezdve forrottam én össze az én jó urammal. Kicsiny
                  csolnakomat oda kötöttem az ő nagy hajójához, merre őt viszik a haragos hullámok,
                  hadd vigyenek engemet is.</p>
               <p>Örvendeni fogok az ő örömén, szomorkodni fogok az ő bánatán. Nem mondottam
                  senkinek, nem mondottam neki sem; mit tudja azt a mindenség összes fűszálait
                  éltető nap, hogy mi a neve a férgeknek és faleveleknek?... Ilyen kis falevélke
                  akartam lenni, melyet az ősz nem hervaszt el, a szél nem tép le, zuzmarával
                  befedett a tél, de ott hagy a fán, melynek éltető nedvessége táplálja.</p>
               <p>- Az Úrnak szent akaratja légyen evvel a szándékommal - mondottam akkor.</p>
               <p>- Az Úrnak szent akaratja volt az én szándékommal - mondom most.</p>
               
         </div>
        <div type="chapter">
            <head>
            VI. FEJEZET.
            </head>
               <head>
                «Menjen haza kegyelmetek!»
               </head>
               <p>Össze-vissza kavarodik minden a fejemben. Ha úgy sorjában összerakosgatom az
                  emlékeket, bizony érezem, hogy itt is, ott is hiányzik valami. Egy-egy név esett
                  ki a fejemből, mintha a tábláról letörlik a számot. No de nem baj, jó is, ha az
                  ember felejt, mint a vén czigány mindennap egy nótát, a keze is reszket, a húrok
                  sem engedelmeskednek.</p>
               <p>Csupa szomorú emlékek úgyis.</p>
               <p>A háború nagyon elhúzódott, s mint a hosszú prédikáczióba, hát ebbe is beléun az
                  ember. A földeket nem szántották, nem is termett az, a vásárokra nem járhattak a
                  békességes polgárok, a pénzt bezárták a ládafiába, az nem foroghatott. Az adó sem
                  folyt be, mert nem volt honnan befolyjon. Hol a kurucz parancsolt, hol a labancz
                  egy-egy vidéken, s a fejedelem drága klenodiumait vetette zálogba, hogy
                  kijuthasson a katonák zsoldja. Való igaz, hogy voltak számosan olyanok, a kik
                  magyar nemesi becsületből szolgáltak, de azok sem győzték már költséggel.</p>
               <p>Veszedelmes nyavalya tört ki a táborban s az országnak egyéb vidékein is. Hiába
                  akarta a mi jó urunk, hogy a kurucz ne legyen rongyos, bizony volt köztük elég
                  rongyos.</p>
               <p>De miért is hánytorgatom fel mindezt?</p>
               <p>Nem jöttek-e a követek az idegen országból mind biztató hírrel? Egyiket küldték a
                  francziák, másik járt az angol királynál, a harmadik Lengyelországból jött. Mind
                  csupa igéret, mind csupa nádmézes szavak. Mi olcsóbb renden levők hirtelen neki
                  bizakodtunk; s a brigadérosok gyakortébb összegyülekeztek a fejedelem szállásán.
                  Ott aztán bezárt ajtók mögött főzték a hadi praktikákat.</p>
               <p>Hallám Bercsényi uramtól, a mint mellettem haladt vala el Bezerédi urammal:</p>
               <p>- A poklokat is megforgatjuk, ha kell, de nem alázkodunk meg a német előtt.</p>
               <p>Súlyos, nagy szavak voltak azok, de hírül hozták ugyanezen a napon, hogy Ocskay
                  uramat három hadnagya álruhában, mikor éppen javában mulatoznék labanczczá lett
                  czimboráival, elfogta és Újvárba kisérte. Ott mint közönséges árulót tömlöczbe
                  veték és fejét vevék. Nótát is hallottam később erről az esetről.</p>
               <p>Ekkora nagy gyalázat esék meg avval a büszke rátarti emberrel, ki való igaz, hogy
                  jeles hadi ember vala, de egyébként kétséges karakterű és nagy gonoszságú ember,
                  milyenekről a franczia románokban olvastam hihetetlen történeteket.</p>
               <p>Ez hát úgy volt, s azután összébb-összébb húzódott a karika, valamint a tóba
                  vetett kő is eleinte nagy hullámokat vet, aztán mind kisebb lesz a víz fodra:
                  azonképpen a mi reménységünk is apadt.</p>
               <p>Hiába való volt több rendbéli proklamácziónk, és ékes felhívásunk, kiket a
                  fejedelem szét küldött a felvidéken. Erdély sem mozgott, a felvidék is csendes
                  maradt. A pestis nyavalya pedig nagyon pusztított. Ezt a nyavalyát a nyári nagy
                  hévség mérgessé tette, a nyavalyába esőknek a hasa megpuffadott és a testét
                  szederjes-kék foltok verték ki és éktelen nagy szomjúság gyötörte őket. Ha pedig a
                  beteg valamit, ha csak tiszta víz volt is az, magához vett, azt nyomban kiadta.
                  Úgy nem tűrt meg semmit is a gyomor.</p>
               <p>Ez a nyavalya pedig engem is kerülgetett, de jó sok szilvapálinkával elejét vettem
                  a bajnak, a szolgám pedig a hátamat eczetes ruhával erősen súrolta. Ettől-e vagy
                  mitől, de megmaradtam.</p>
               <p>Elsőbben is a Mátra tövében voltunk rövid ideig, de sokáig nem maradhattunk, mert
                  mindenütt nyomunkban voltak a császáriak; mind feljebb húzódtunk, valakik erősen
                  bizonytalanok a maguk dolgában.</p>
               <p>A hány lépést pedig északnak tettünk, annyival kisebbedett a mi hazánk.</p>
               <p>Alig volt nap, hogy ne hozták volna hirül egyik- vagy másik szabad csapatnak a
                  titkos eltávozását.</p>
               <p>Azt sem kérdettük már, hogy hova, úgy is tudtuk.</p>
               <p>A mi jó urunk nagyon kedvetlen volt. A traktákra küldött uraknak meghagyta, hogy ő
                  a békességet kívánja, de abból semmit sem engedett, hogy a puszta igéretre nem ad
                  semmit. Kivánta, hogy az idegen országbeli fejedelmek jót álljanak, biztosság
                  okából, mert a micsodás nagy igéreteket eddig a bécsiek tettek, ugyan valóst
                  keveset vagy éppen semmit sem váltottak be. Mindég is ilyen dib-dáb játék volt
                  náluk a szó, legkivált pedig, ha azt nekünk magyaroknak adták.</p>
               <p>A mostani eszemmel másképpen gondolkoztam volna, de akkor még gyermek-ember
                  voltam. Azt hivém, hogy a mi nagy urunk csak egyet toppant, s mindjárt ármádiák
                  nőnek ki a földből. Vagyon neki atyjafia Lengyelországban, Oroszországban,
                  Francziaországban, a maga familiája is nagytekintetű, a felesége familiája is
                  nagytekintetű: hát valahogy csak boldogulunk.</p>
               <p>De ne bizakodjék a magyar soha másban, csak magában, mert bizony
                  megcsalatkozik.</p>
               <p>Immár mi nehány hét alatt tízszer is változtattunk stácziót, s nemhogy szaporodott
                  volna, de fogyott az ármádiánk. Kassa mellett már csak félezer ember volt a mi
                  urunk mellett, a többiek elszórva táboroztak ki ott, a hol tudott. Bercsényi uram
                  Kis-Szebennél várta a lengyel csapatokat, s erősen biztatta a mi urunkat, hogy
                  rövid napok alatt megjavul az állapot.</p>
               <p>De bizony nem javult meg.</p>
               <p>Ekkor tájban történt, hogy Kőszeghi Pál uramnak, a Bercsényi titkárának árva
                  leánykáját, Kőszeghi Zsuzsikát először láttam. Hét vagy nyolcz esztendős lehetett.
                  Kicsi, eleven, vidám portéka. Bercsényi uram egy öreg asszony gondjaira bizatta
                  néhai való hűséges emberének az árváját, kit mind közönségesen szeretének,
                  merthogy egész nap énekelt, s a komoly hadi férfiak is meg-megcsipegették az
                  arczát.</p>
               <p>Nekem is gyakortébb ült az ölemben, s felettébb örvendett, ha meséket mondottam
                  neki, olyan meséket, a milyeneket oda haza Zágonban hallottam volt még
                  gyermekkoromban. Nem is hiszem én, hogy a világ valamely más vidékén annyi és
                  olyan sok szép mese meg nóta teremnék, mint a székelyek földjén. Én édes tündér
                  hazám, hányszor jutsz te még az eszembe!...</p>
               <p>Elég a, hogy a kis Zsuzsika elnevezett engem a «mesélő bácsi»-nak, s mi szépecskén
                  megbarátkozánk. Legkivált pedig a «Veres tehén» meséje tetszék neki, meg a
                  bohókás táncznóták, mert akár akartam, akár nem, hát megfogta a kezemet és reám
                  parancsolt:</p>
               <p>- Most tánczoljunk!</p>
               <p>És mindig a mennyasszonytánczot akarta eljárni.</p>
               <p>Ha pedig a sarkantyus csizma volt a lábamon, akkor pengetnem kelleték, mert az
                  neki módfelett tetszett.</p>
               <p>Haj,... haj, be szívesen eljártam volna vele a mennyasszony tánczot később...
                  jóval később. Hanem arról ne beszéljünk még, mert csak baráttáncz lett belőle, s a
                  barna ábrázatú muzsikásoknak sem kellett a vonót keresztbe fektetniök.</p>
               <p>Tánczoltatott minket a balszerencse, mi pedig jártuk nagy szomorkásan.</p>
               <p>Kiszorultunk a hazából. Egy darabka föld sem volt már a miénk, hanem ha az a
                  darab, a hol Károlyi Sándor uram, a Rákóczy generálisa szőtte-fonta a békesség
                  fonalát, nekünk ugyan a nyakunk köré, másnak talán a javára, de erről jobb nem
                  beszélni, másnak fájjon a feje tőle, ne nekünk.</p>
               <p>Mikor a Kárpátok tulsó felén, mely Lengyelországra néz, alá ereszkedtünk, bezzeg
                  hogy nem forgott meg az elmémben: hogy ezt az útat többé nem tesszük meg soha
                  visszafelé: az én jó uram sem, én sem.</p>
               <p>A kopasz törzsű fenyők tűlevelei rezegtek, a bérczi sas fenn kóválygott a
                  levegőégben, s az aér csupa balzsam volt. Ó be szép ország ez, s legkivált szép
                  azért, mert a miénk - vajjon a miénk-e igazán?</p>
               <p>A lesz hát, a miénk lesz, mert a lengyel urak jó barátai a mi urunknak, az orosz
                  császár is parolázik vele, Lajos franczia király sem hagyhatja a csávában az ő
                  szövetséges társát. Már akármit főz is ki Károlyi uram Pálffy Jánossal, mi ide
                  nagy diadalmasan vissza jövünk, s akkor megváltozik minden. Reá tesszük a mi
                  fenséges urunk fejére a koronát, s magyar király lesz abból, a ki ugyancsak méltó
                  a koronára.</p>
               <p>Ezeket gondoltam, ezekről álmodoztam én akkor, ezelőtt éppen ötven
                  esztendővel.</p>
               <p>A rongyos kis lengyel falu, a hol először szállottunk meg, soha olyan fényes
                  vendégeket nem látott, hacsak nem akkor, mikor Sobjeszki János, a nagy vitézi
                  fejedelem oda nem jött vadászni medvékre, mert medvék jócskán voltak a rengeteg
                  erdőkben.</p>
               <p>A kastély már omladozott. A falait át lehetett ugrálni, hanem a kertje még mindig
                  szép volt. Különféle idegen országból ide hozott futóbokrok, poma-gránátok,
                  vastag, húsoslevelű egyéb növények voltak ott, milyeneket én a versaillesi kertben
                  láttam, hol az agyafúrt franczia kertész a fákat is megborotválta, hogy mind
                  egyarántúak legyenek. Nekem ugyan nem tetszett, de voltak sokan, a kiknek nagyon
                  tetszett.</p>
               <p>Ebben az omladozó királyi kastélyban fogtunk kvártélyt. Egy kis kamarában hárman
                  szorultunk össze, csupa nemes úrfiak; vánkosunk is a magunk kucsmája volt, s a
                  borból sem jutott több, mint fél ejtel hármunknak, no de nem is kellett több, mert
                  olyan savanyú volt, mint a káposztalé.</p>
               <p>Nem törődtem azon, hogy a többiek mit mondanak hozzá, nekem ugyan nem volt
                  panaszszavam. Hanem, hogy a mi jó urunk arczáját derülni nem láttam, az nagyobb
                  baj volt nekem.</p>
               <p>Ide is eljöttek a kurirok hol Magyarországból, hol egyébünnen, s az elszalasztott
                  szavakból rakosgattuk össze, hogy mi vár reánk.</p>
               <p>Így tudtuk meg, hogy Károlyi uram a majtényi mezőn lerakta a fegyvert és
                  megkötötte a császáriakkal a békességet. Az ő lelkén száradjon: ha jól
                  cselekedte-e vagy rosszul, annak a megitélését sem akkor, sem most nem bizták
                  reám. A mi urunktól függött, hogy elfogadja-e vagy nem. Ha elfogadja vala, mi
                  nyomban felszedtük volna a sátorfáinkat, s megtettük volna az útat visszafelé, de
                  a mi jó urunk nem fogadta el a maga személyére. Ő tudta, hogy miért, s a micsoda
                  bölcs és megfontoló ember: jól cselekedte.</p>
               <p>Hanem minket mind, a kik ott voltunk mellette a lengyel földön, egy napon - éppen
                  pénteki nap volt - összedoboltatott, (mert rend volt mindig az ő udvarában) s így
                  szólott hozzánk az ő szép, komoly, becsületes hangján:</p>
               <p>- A környülállások nem szerencsések, édes híveim. Én néktek megköszönöm a hozzám
                  való eddigi hívségeteket, de útjába állani boldogulásotoknak nem akarok. A
                  békesség meg van kötve. Mindenki haza mehet, s régi állapotjában élhet, az
                  amnesztia fedezi védőszárnyaival. Titeket nem köt esküszó, mint engemet. Az én
                  sorsom bizonytalan immár, fordul-e jóra vagy nem, annak csak Isten a
                  megmondhatója. Reátok várnak szerető karok: a fiatalabbra apa, anya, az idősebbre
                  feleség és gyermekek... Menjen haza kegyelmetek, én áldással eresztek el
                  mindenkit...</p>
               <p>Ó mikor én ezeket a szép szavakat végig hallgattam, hogy megeredének könnyeim.
                  Hullottak, hullottak, mint az eresz aljáról húll az esőcsepp sűrűn.</p>
               <p>Ki mit mondott, ki mit gondolt, nem törődtem, hanem megfogtam a fejedelem
                  köntösének a szélét és csókoltam...</p>
               <p>- Soha... soha... Csak a sír választ el tőled én édes jó uram! Soha... soha...
                  csak a sír!...</p>
               <p>És aztán csodálatos jó kedvem támadt, talán soha világéletemben olyan jó kedvem
                  nem volt, mint akkor.</p>
               <p>Megteljesedék a szívem örömmel, mikor láttam, hogy nemcsak magam maradtam ott,
                  hanem még sokan. Igen bizony, késő maradékai a magyar névnek: mi mindnyájan azt
                  vallottuk:</p>
               <p>- Soha... soha! Csak a sír választ el tőled minket, mi édes jó urunk.</p>
               <p>Nekem pedig akkor éjjel csudálatos álmom volt. Egy öreg embert láttam, a ki a
                  tenger partján ül, s nézi a messzeségben a vizet, mely kinyujtózik sziklaágyában
                  messze... messze... A távolságban vékony füst száll fel a levegőbe, s az öreg
                  ember szeméből folydogál a könny... Ez az öreg ember pedig Ulixes volt, kiről meg
                  vagyon írva a görög poéta könyvében, hogy tíz esztendeig harczolt Trója városánál,
                  tíz esztendeig bolyongott a tengeren - és epedezett a szíve a hazájáért - és
                  azután meglátta.</p>
               <p>Vajjon ilyen lesz-e az én sorsom is?</p>
               
         </div>
        <div type="chapter">
            <head>
              VII. FEJEZET.
            </head>
       
               <head>
                 A bolyongás kezdődött.
               </head>
               <p>Hogy mit izent a muszka czár a mi jó urunknak, arról mi alsóbb rendűek nem sokat
                  hallottunk, hanemha a követségi iródiákok meg a szolgák szavaiból. Nagy hatalma
                  volt a császáriaknak, s a mi jó urunk kiforgattatván mindenéből, kevés jó barátra
                  számíthatott. Mert jól mondja a diák példaszó: ha béborul feletted az ég, egyedül
                  maradsz a magad bújával, bajával.</p>
               <p>A lengyel urak tutélája sem volt megbizható, az a kisded birtok pedig, a mi a
                  Rákóczy Ferenczé volt Lengyelországban, annyi embernek (mert még mindig egynehány
                  százan valánk) megélhetést nem adhata.</p>
               <p>Ismét csak felszólítá a mi jó urunk a magyar kiséretet, hogy a kinek kedve volna,
                  menne most haza, míg erre alkalom nyilatkoznék. Sem zokon nem veszi, sem meg nem
                  szomorodik miatta, de sőt javalja.</p>
               <p>Így aztán fölkerekedének többen, nagy könnyhullatással a fejedelemtől és tőlünk
                  elválának, de esküszóval fogadták, hogy mihelyt a fejedelem zászlaját újra
                  kibontja, mind az utolsó szál emberig melléje állanak.</p>
               <p>A fejedelem szép homlokán pedig felhő borongott, s az ajka szélei megrándultak.
                  Nagyon keservesen esett neki a búcsúzás. Elgondolta, hogy azok haza mennek, neki
                  pedig se országa, se hazája; azokat gyermekek, hűséges feleség, ősi fészek várja,
                  neki pedig nem adatik meg egyhamar, hogy láthassa a feleségét s a gyermekeit.</p>
               <p>Akkor este én voltam soros a hálókamarájában, s holmi tréfás történetet mondottam
                  el Zay uramról, kinek a lengyel egerek a csizmájába fészkeltek, mikoron pedig
                  felhúzta volna a csizmáját, éktelen sivalkodást vittenek véghez, Zay uramat pedig
                  a földről locsoltuk fel, úgy holtra ijedett...</p>
               <p>Az én jó uram elmosolyodék, s azt mondá:</p>
               <p>- Immár nemsokára a lengyel egerektől is búcsút kell vennünk, fiam. A bujdosónak
                  nincs maradása.</p>
               <p>- Hova megyünk? - kérdeztem tőle nagy alázatosan.</p>
               <p>- A francziák országába.</p>
               <p>- No az jó lesz, régóta vágyakoztam oda.</p>
               <p>Reám nézett csodálkozva.</p>
               <p>- Változatosságra vágyakozik az elméd, fiam!</p>
               <p>- Nem azért, hanem a franczia könyvekért.</p>
               <p>- Értesz a nyelvükön?</p>
               <p>- Egy némely szavukat ellesegettem az udvarnál. A lakájok voltak az első
                  mestereim. Aztán olvastam is, de kicsit.</p>
               <p>- Szép nyelv a francziáké, az első Európában, nemcsak a nyelv, a nemzet is az. De
                  olyan szép igyekezetű fiúnak, mint te vagy, hamarább volna odahaza
                  előhaladásod.</p>
               <p>- Hasznos, szép ismeretek előbbre valók minden haladásnál, az én elmémnek pedig
                  nincsenek nagyralátó szándékai.</p>
               <p>Látta, hogy a hazatérés nem jár az eszembe. Ó be kegyes is volt hozzám minden
                  időben. Nem is nézett idegennek, hanem mintha családjabéli lettem volna.</p>
               <p>Hanem abban igaza volt, hogy a lengyel egerektől nemsokára búcsút kell vennünk.
                  Azok bizony nem értek rá, hogy Zay uram másik csizmájába is fészket rakjanak, mert
                  Zay uram a mester-gerendába két szeget vert, s minden este oda akasztotta fel a
                  csizmáját. Én aztán lopva egy macska-kölyket tétettem be a csizmájába a
                  szolgámmal. No ezen is sokat mulattunk. Akárminémű nyomorúságban legyen is az
                  ember, nevetni szeret, úgy a magas állásban levő, mint a közrendű.</p>
               <p>Egy atyámfia, a Zeyk-familiának oldalágából való, minden este a nyakamra járt
                  ebben az időben. Állhatatlan elméjű ember volt, s beléúnt a lengyel medvék
                  kergetésébe, s panaszkodott, hogy a rókamállal bélelt mentéje is szakadoz már s
                  újat nem kaphat, az ital miatt is elégedetlen vala - nohát ez az atyámfia minden
                  este a nyakamra járt, s így beszélgetett:</p>
               <p>Nagy okos emberek sem tartották bűnnek, ha a császár hűségére állottak, nekünk sem
                  válnék szégyenünkre. Mert a micsodás állapotban most van a mi fejedelmünk, abból
                  ugyan ki nem rántja a franczia király, a ki eddig nagy summa pénzzel adósa a mi
                  urunknak, de mint a rossz adós, csak szóval tartja... Legyen neked is eszed,
                  Kelemen, menjük együtt haza. Bolond lágy szíved van, de a lágy szív nem elég
                  ahhoz, hogy belőled hamarosan kamarás legyen, de ha lennél is, mi hasznod belőle,
                  ha a kamara üres, egyebed úgy sem lesz a rajtad valónál, s egy-két haszontalan
                  könyvednél. Jere haza velem! A micsoda tanult ember vagy, királybiró vagy főispán
                  lesz belőled vagy elvisznek a kanczelláriához, a guberniumhoz, s nagy urat
                  csinálnak belőled. - Az okos ember arra néz, hogy hol mehet előbbre, s promóczió
                  nélkül nem vesztegeti a szolgálatát.</p>
               <p>Ezeket mondotta és még sok egyebet, nem is egyszer, hanem sokszor. Én őt csendes
                  elmével hallgattam, nem is vettem tőle rossz néven. Ő nyilván azt akarta, hogy ne
                  egyedül, hanem másodmagával menjen vissza Erdélybe.</p>
               <p>- Igazad van neked, atyámfia - mondám neki - itt már semmiféle promóczióra nem
                  számíthatunk, hanemha a bujdosást nem nézzük annak. Jól is cselekszed, ha elmégy,
                  mert a szíved kivánja. Engem pedig ne hivj, mert én nem megyek. Nekem furcsa
                  természetem van, szeretem az idegen országokat, embereket, szokásokat. Mintha a
                  czigányvér vagy vándorkomédiásvér volna bennem. Én akár a világ végeig elmegyek.
                  Nem kell nekem promóczió sem, a mindennapi kenyér, s a viselő köntös elég
                  nekem.</p>
               <p>Még sok ehhez hasonlót feleltem neki és csak kicsibe mult, hogy őt nem
                  tántorítottam el a menő szándékától.</p>
               <p>Ő aztán tizenötöd magával elhagyott minket, mi pedig a szekerekre akkor rakattuk
                  fel a holmijainkat, ökröket és lovakat vásároltunk, mert a fejedelem kiadta a
                  parancsot, hogy megyünk új hazába... Úgy van, úgy,... mióta hátat fordítottunk a
                  réginek, csak új hazáról álmodozhattunk.</p>
               <p>Lakott az erdőben egy jéghideg forrásnál egy öreg, nagy szakállú remete, a ki
                  minden gyógyító fűnek ismerte a csoda erejét, s kiről a babonás lengyel jobbágyok
                  azt tartották, hogy a jövendő dolgokat is tudja. Én ebben Tamás vagyok. Ez az öreg
                  remete egy vadászatunk alkalmával azt jósolta nekem, hogy hetven esztendőket élek
                  és nagyon elhizom, de a vagyonom elfér egy tarisznyában, a mit a hónom alá
                  foghatok.</p>
               <p>Akkor kaczagtam, de most elhiszem, hogy okos ember volt az öreg remete. Ha két pár
                  csizmám volna, egy párt neki ajándékoznék most háladatosságból, azt ő is elbirná a
                  hóna alatt, s nem mondhatná, hogy gazdagabb nálam.</p>
               <p>No de a mi jó urunknál volt-e gazdagabb ember Magyarországon, de még egyebütt is?
                  Hát a római császár, Carolus Quintus nem volt-e jó módú ember, kiről a história
                  fentartotta, hogy országában a nap soha sem nyugszik le, s mégis porrá vált, mint
                  a zágoni oláh pakulár, a kinek koronás király még álmában sem jelent meg, s aki a
                  málénál finomabb kalácsot sem nem látott, sem nem evett. Igaz, a jó édes málé nem
                  utolsó eledel, s a lengyel zab-rozs-búza elegy kenyér kevesebbet ér nála.</p>
               <p>Hanem búsulni nem fogunk, mert Francziaországban királyi asztal vár reánk, s ott
                  búzalisztből sütnek nekünk kalácsot, még pedig kakastejjel. A’ bizony mert a
                  franczia kakas híres madár.</p>
               <p>Csak a mi jó urunk arczán látnék napsugárt,... akkor a fűrészhátú lovamat is végig
                  tánczoltatnám a lengyel úton, mely görbe is, keskeny is, sáros is, a hidakon
                  pedig keresztül ugratnám, mert harmincz hidon együttvéve sem találtam többet öt
                  rothadt gerendánál, s az elemózsia-hordó szekereinket négy ökörrel húzattuk ki az
                  iszapos vízből.</p>
               <p>Mondottam is a társaimnak, hogy inkább lennék Erdélyben határpásztor, mint
                  Lengyelországban gyalogpostás. Azt pedig tudni kell, hogy Lengyelországban nincs
                  gyalogpostás.</p>
               <p>Bercsényi uram és népe is ott volt Lengyelországban. Útba ejtettük őket, s három
                  napig pihentünk náluk. Bercsényiné a nagy módhoz szokva itt is kényelmesen élt.
                  Szép szőnyegek voltak a házában, feles számú cselédek vették körül, s elég szép
                  asszony volt, pedig öregebb az uránál. De nem annak örvendettem én, hogy a
                  méltóságos asszonyt láthattam, hanem hogy a kis Zsuzsikával megint találkoztam.
                  Mindjárt első látásra reám ismert, aztán el sem vált tőlem annyi mondani valója
                  volt. Egy vörös gránátgyöngysort mutogatott nekem, feltette a nyakára, s azzal
                  nyaggatott, hogy bámuljam őt, mert hogy ő is grófné lesz, s mindig fülbevalót fog
                  hordani és kössöntyűt és mindenféle drágaságot.</p>
               <p>Hát ezt a kis boldogtalan teremtést ki tanította meg ezekre a hiábavalóságokra?...
                  Ragad ez, mint a betegség, vagy hogy veleszületik a vászoncselédekkel...</p>
               <p>A mesét most is szerette, s ha egyet-egyet elmondottam neki, a nyakamba ugrott és
                  ragyogó szemekkel mondotta:</p>
               <p>- Szeretnék mindig... de mindig a bácsival lenni...</p>
               <p>- De akkor neked is bajuszod nőne - feleltem neki tréfálkozva. A kis Zsuzsi
                  ijedten kapott az orrához, s törülgette a bajusz helyét.</p>
               <p>- Jaj!...</p>
               <p>- Ne félj, Zsuzsika, a te bajuszodnak még csak a helye van meg. Aztán a bajusz nem
                  csúnya, nem kell attól úgy megijedni.</p>
               <p>Míg én a kis eleven jószággal töltöttem az időt, s űztem el az unodalmat,
                  Bercsényi uram a fejedelemmel nem a bajuszról, hanem a jövendő dolgok változásáról
                  beszélt. Mit főztek ki, ők tudják. A belső inas, aki még kamarásságig sem vihette
                  fel nem arra való, hogy országos dolgokon törje a fejét. Tanácsot pedig nem kér
                  tőle még a kukta sem, pedig az nagy úr, mert a tyúkmájat előre kilopja a fazékból
                  s a tehénhúst is előbb kóstolja meg, mint a belső inas.</p>
               <p>Ezeket a dolgokat pedig én onnan tudom, hogy volt egy lapos orrú oláh szolgám, a
                  ki az egyik Apor familiánál Altorján-e vagy egyebütt kuktáskodott, s e kajtárkodás
                  miatt csapták el.</p>
               <p>Mi nem voltunk kukták, mégis a sors elcsapott - s hol lóháton, hol gyalog, hol
                  szekeren napról-napra folytattuk az útat Lajos franczia király országa felé.</p>
               <p>Micsodás nagy fényesség vár ott reánk - gondoltam én magamban, ha egy-egy prusszus
                  faluban szalmán töltöttem az éjszakát, s a lovamnak jobb vacsora jutott, mint
                  nekem. Az idegen országokban pedig nem nagy szivességgel fogadtak minket, de sőt
                  görbe szemmel is néztek, pedig nem koldultunk sehol - s mindent pénzen
                  vásároltunk.</p>
               <p>Ó be messze is valék már akkor tőled Zágon! A tudós emberek azt mondják, hogy
                  gömbölyded a föld - hátha addig megyünk, míg feltünnek a brassai havasok, hanem
                  azontúl már nem szabad nekünk magyar bujdosóknak mennünk. Ez a gondolat is jutott
                  eszembe, mikor sűrű permeteg eső hullott az égből, köröskörül pedig minden olyan
                  szürke volt, de olyan nagyon szürke, de olyan nagyon idegen.</p>
               <p>Ha reggeltől estig esik az eső, te pedig ülsz egy hitvány félszerben, s gondolsz a
                  nyugodalmas otthonra, melytől elbúcsúztál, mint a czéltalanul vándorló madár,
                  akkor a te szíved megtelik többféle szomorúsággal. No hát erről többet ne
                  beszéljünk, mert ez nem vidám dolog.</p>
               <p>Mondjuk el inkább azt, hogy a fejedelem stafetás levelet kapott fele-útban a
                  franczia királytól, s a levélben meg volt irva, hogy Ő felsége XIV. Lajos
                  nagy-kegyesen várja a vitéz magyar fejedelmet. Fontos, nagy változások vagynak
                  készülőben, s meglehet, hogy rövid hónapok mulva nagy sereggel jövünk visszafelé
                  ugyanezen az úton.</p>
               <p>Ennek az örömére a prusszus földön egy hitvány kis faluban sátrak alatt tanyázva
                  nagy mulatságot csaptunk. Volt sült berbécs-hús, bor is volt, még a czigányok is
                  húzták, s mi tánczoltunk. Ha a falu népe nem aludt volna, úgy éjféltájban
                  ugyancsak nézhette volna a mi dali tánczunkat, mert senki világ nemzete úgy
                  tánczolni nem tud, mint mi magyarok, de legkiváltképen mi erdélyi
                  székely-magyarok.</p>
               
         </div>
        <div type="chapter">
            <head>
            VIII. FEJEZET.
            </head>
   
               <head>
             Nagy-sok czeremóniák és semmi egyéb.
               </head>
               <p>Junius harmadikán-e vagy negyedikén - bizony meg nem tudnám mondani, de
                  megérkeztünk Francziaországba. A lengyel erdők elmaradtak tőlünk, de nagyon
                  messze, elmaradtak a medvék is, csak az a hivságos reménykedés jött el velünk, a
                  ki erősen hozzánk szegődött, mióta elhagytuk a magyar földet.</p>
               <p>Százig vagy kétszázig való franczia katona várt minket a határon - a mint
                  mondották - a király rendelte őket oda, hogy a mi urunknak semmi bántódása ne
                  legyen a hű szövetségesnek a földjén. A hegyes szakállú Kolonellus igen nagy
                  reverencziával járult a mi urunk elé, s nagyon megörvendett, mikor Rákóczi
                  fejedelem ékes franczia nyelven szólította meg.</p>
               <p>Ezt ő ugyancsak nem várta, de a többiek sem várták. Egy fiatal strázsamester,
                  kivel összebarátkoztam, nagy szaporasággal elmesélte nekem, hogy ők nem így
                  képzeltek el minket. Annak, a mit mondott, a felét sem értettem meg, mert hadart,
                  mintha a tatárok kergették volna.</p>
               <p>Micsoda furcsa náczió is ez a franczia! Ha beszél, akkor a kezével, lábával
                  magyarázgat, mintha theátrumban ágálna, és igen szeret nevetni.</p>
               <p>Azt hitték, hogy mi magyarok állatbőrbe öltözünk, s egy-egy ember képébe
                  öltözködött bölényt vártak, kik nyers húst esznek, vért isznak reá, olyan nyelven
                  beszélnek, mint Ázsiában a vad mongolok vagy legalább is a szaraczénok.
                  Megmagyaráztam neki félig francziául, félig deákul, hogy tudunk mi több nyelven
                  mint ők, s a formánk is inkább húz az emberhez, mint a bölényhez.</p>
               <p>- Ah... Ah!... Párdonné mossző!... és kaczagott a jámbor. Míg Párisig jutottunk,
                  csupa czeremóniával fogadtak. A polgármesterek dikczióztak, a katonák puskát
                  ropogtattak, szólott a dob és réztülök. Ebédet is rendeztek a tiszteletünkre, de
                  abból ugyan nem laktunk jól, mert több volt a tálon a czifraság, mint a tálban a
                  hús.</p>
               <p>Nem is ebben telt nekem a kedvem, hanem hogy egy franczia földre került, s itt
                  megragadt magyar literátussal találkoztam. Takache volt a neve - úgy mondja - de
                  én bizony Takácsnak hívtam. Volt ez az ember minden a világon. Tanult a párisi
                  universitáson, akart pap lenni, nyakába akasztottak egy franczia kisasszonyt
                  feleségül, lett adó-kollektor egy kis franczia városkában, onnan beállott
                  katonának s verekedett az osztrákokkal, fogságba esett, Linzből megszökött, s egy
                  ideig kém volt, aztán katonai raktárhoz került kanczellistának, most pedig
                  iródeákja egy furcsa nevű franczia úrnak, ki a királyi udvarban
                  fő-főhivatalnok.</p>
               <p>Ezzel aztán beszélhettem magyarul is, hanem sokat elfelejtett.</p>
               <p>Ó én édes Istenem, ne add, hogy addig nyúljon idegen földön való bujdosásom, míg
                  az én édes anyám nyelvét így kiforgatom a mivoltából, mint Takache!... De ha
                  mindjárt a világ végére kellene jutnom, valami puszta szigetre, hol emberi hangot
                  nem hallanék: vajjon el tudnám-e felejteni?... Ha más nem volna, beszélgetnék a jó
                  Istennel, a ki ott fenn vagyon, s ő adna erőt, hogy ne felejtsem el...</p>
               <p>No de azt ugyancsak elfelejtettem, hogy nekem a nagy czeremóniákról kellene
                  beszélnem, a kikkel minket a francziák fogadtak. Elég a, hogy jól nem laktattak
                  sehol, de a boruk jó volt. A czelnai jobb ennél, s még a zágoni almabort is inkább
                  megittam volna - de Zágonban.</p>
               <p>Mindenütt, a hol megpihentünk, rendeltek nekünk úri kvártélyt, való igaz, hogy
                  nekünk alsóbb rendűeknek csak sötétke kamarák jutottak, de a nagy palotákból rég
                  kikoptunk. A mint hogy a köntösünk is kezdett kopni, mert a hosszú út
                  megviselte.</p>
               <p>Franczia bugyogóra nem vágyakoztunk, mert szép az, a kinek szép, de ruhában
                  legszebb mégis a magyar. Eleget is néztek minket, ha valahová mentünk.</p>
               <p>Páris pedig szép és nagy város. Egyarántú házak két oldalt az utczákon, de voltak
                  kisebb rendű házak is, milyent én Kolozsvárt és Kassán láttam. Hanem hogy mennyi
                  utcza van Párisban, azt megszámlálni egy hétig sem tudtam volna. Elég a, hogy
                  Erdélyben talán nincs annyi ember, mint ebbe a Mahomet nagy városban egymagában.
                  Minket pedig éktelen nagy parádéval fogadtak. E mián nem lehetett panaszunk, mert
                  csak trombitás egész sereg volt, s a nagy utczák mind tele szájtáti néppel. A
                  fehér személyek a kendőket lobogtatták. Elhiszem, mert szemrevaló legények
                  voltunk.</p>
               <p>Zay úrfi mindjárt arra gondolt, hogy Párisból visz haza franczia dámát, kitől a
                  magyarországiak megtanulhatják, hogy mi az igazi módi. Igen fájnul tudnak -
                  úgymond Zay úrfi - öltözködni. De már én csak nem hagytam az erdélyieket. Ha a
                  világ mindenfajta nácziójának az aszszonyai és leányai összetennék minden
                  szépségüket, úgy sem érnének fel az erdélyi asszonyok kis ujjával.</p>
               <p>Az első éjszaka pedig, a kit a királyi kvártélyban töltöttünk, másnak talán
                  örvendetes volt, de nekem nagyon szomorú.</p>
               <p>Igaz, hogy pingált falak Erdélyben nem gyakoriak, s a mi zágoni kuriánkban is csak
                  fenyőfagerendás padmaly, fehérre meszelt falak voltak - de a kinek a lelke
                  bódorog, mint az enyém bódorgott - sehogy sem nyugodott meg a szép palotában. Mert
                  mikor az uram dolgát végeztem, az ő jóságos arczán mintha felhőt láttam volna.</p>
               <p>- Itt volnánk, Kelemen, - mondotta nekem - itt volnánk Francziaországban... Új
                  világ ez neked, mi?</p>
               <p>- Nagyságos fejedelem, nagy és új világ ez, de a régi -</p>
               <p>- Az mégis más,... jól van, fiú, értelek... Én is inkább szeretnék a sárospataki
                  várban lenni... vagy Munkácson.</p>
               <p>No hát e miatt volt nekem az éjszaka szomorú. E miatt nem tudtam édesen aludni a
                  pingált falak között, s e miatt jutott vala eszembe a fehérre meszelt fal és a
                  fenyőfa-gerenda.</p>
               <p>Pedig az uram ajtaja előtt franczia szolgálattevő őrség állott, az uram szobájában
                  százkarú függő gyertyatartó volt, kinek eddig a mását sehol sem hallottam, és
                  aranyosra voltak festve a diván karfái, s olyan vastag finom perzsapokrócz volt
                  terítve a padlóra, hogy annak Erdélyben még Apor István uram is csudájára járt
                  volna, holott Apor István uram üveg karafinokat vásárolt velenczei zsidóktól
                  nagy-sok pénzen.</p>
               <p>Add a világot oda a magyar embernek, de kivált az erdélyinek, s vidd el a
                  hazájából: - nem lesz boldog, gyakor sohajtásoknál egyebet nem hallasz tőle.</p>
               <p>Hanem ebből elég ennyi.</p>
               <p>Azt álmodtam az első éjszaka, hogy az én jó uram átváltozott egérré, a franczia
                  királyt pedig nagy fekete macskának láttam - s a macska mind játszott az egérrel
                  (de ezt talán nem is illenék elmesélnem, mert ostoba egy álom volt!...)</p>
               <p>No hát a fekete macska sohasem tetszett nekem, de az álmom sem. Ha babonás volnék,
                  azt hinném, hogy ez valami rosszat jelent, pedig másodnap, harmadnap csupa
                  mulatság volt az életünk.</p>
               <p>Egyebet sem tettünk az urunkkal, mint látogatókat fogadtunk, s mi is látogatóba
                  mentünk. A hova csak mentünk, tüzes gerjedelemmel szidták Bécset, s ez nekünk
                  ugyanvalóst jól esett. Beszéltek nagy háborúról, melyre a király készül Bécs
                  ellen, s dicsérték a magyarok vitézségét.</p>
               <p>Nem is jutott ki nekünk sok századok óta annyi semmi jóból, mint a dicséretből. S
                  talán ez volt épen a baj. De az nem volt baj, hogy mindenütt megvendégeltek, s a
                  francziák boráról egyszer már mondottam volt, hogy nem rossz, s ha nem ismerném az
                  erdélyi borokat, azt mondanám, hogy a legjobbak a világon.</p>
               <p>Volt pedig egy franczia úr, a kivel megbarátkoztam. Borital közben a nyakamba
                  borult és megcsókolt, azóta gyakortébb látogat, s el is vitt magához a szállására.
                  Valóságos tudós felesége volt, a ki örökké egy híres franczia dámáról beszélt,
                  dicsérte a leveleit, s azt mondotta, hogy addig ne haljak meg, míg azokat nem
                  olvastam.</p>
               <p>Nekem pedig az a természetem, hogy ha sokbeszédű fehérszemélylyel vagyok együtt,
                  akkor hagyom beszélni, s én mindenfélére gondolok csak arra nem, hogy ő mit
                  beszél. Nem is igen értettem, de hajtogattam a fejemet, s ha ő kaczagott, én
                  kaczagtam. Ezt már így parancsolja az illedelem.</p>
               <p>Egy könyvet a nyakamba varrt, s én hazavittem. Vajjon én uram teremtőm, leszünk-e
                  annyi ideig franczia földön, hogy én végig sillabizálhassam ezt a könyvet?...</p>
               <p>A franczia urat Beaudière-nek hitták, a felesége nevére nem emlékszem, de arra
                  emlékszem, hogy két fiacskája volt, s egyikkel sem törődött sokat. Egy pápaszemes
                  scholaemester kezére bizta, a mi még Francziaországban sem dicséretes dolog. Hanem
                  nálunk még rosszabbul van, s azért nem itélek, hogy ne itéltessem.</p>
               <p>Azt azonban elitéltem, hogy Zay úrfi az egyik mulatságon többet ivott, mint
                  kellett volna, s egy franczia udvari embernek a vállát megrázta, a strimflis
                  lakájt pedig a galléránál fogva kidobta.</p>
               <p>A kényes francziák effélékből megitélhették a magyart, s ez baj. Az ital
                  megbolondít; másnap megkövettük az udvari embert, a lakájnak pedig egy aranyat
                  adtunk, s elmentünk a franczia király unokaöccsének, valamelyik herczegnek a
                  birtokára vadászni.</p>
               <p>Hát ez így járta napról-napra, s bizony nem mondanék igazat, ha azt mondanám, hogy
                  rosszul telt az idő. Míg az ember fiatal, mindennapra van egy zacskó reménysége,
                  de ez olyan zacskó, mint a bibliai asszonynak az olajos korsója. Legalább azt
                  hiszi, hogy olyan; bőven költ, s mégis tele van mindig a zacskója. A sok titulus,
                  a mivel a francziák elhalmoztak, a sok édesség, kivel naponta jóllaktattak:
                  elhitették velünk, hogy ma is jó volt, holnap még jobban lesz. A fejedelem ő
                  nagysága sem ért reá, hogy holnapi sorsa mián aggodjék. Kinek a franczia király a
                  barátja, az nagy úr, a mi jó urunk pedig magában is többet ér, mint a franczia
                  király egész udvarnépestül.</p>
               <p>A franczia dinom-dánomnak éreztem szánombánomját is. Avas volt-e a vaj, kivel a
                  rántásfélét csinálták, vagy a gyomrom volt kényes, ma sem tudom, de valamiféle
                  furcsa pástétomjuktól halálra megbetegedtem.</p>
               <p>Hogy testamentumot nem csináltam, annak csak az volt az oka, hogy nem volt mit, s
                  nem volt kinek testálnom. Az inasom, a mi kevesem maradt volna, úgyis ellopta
                  volna.</p>
               <p>Ott feküdtem a kamarámban és harmadnapos bőjttel kúráltam magamat. Más sem
                  kérdezte mi a bajom, én sem mondottam. Mind csak az jutott az eszembe, hogy
                  micsoda szomorú temetésem lesz nekem ebben az idegen városban, hogy kivisznek
                  valami nagy temetőbe, ott ásnak valami szűk sírt, aztán még a szellő sem jár oda,
                  még a szellő sem visz hírt rólam - legalább az édes anyámnak, szegénynek, a kitől
                  elszakadtam, mint az ág a fától...</p>
               <p>Igen bizony, és eszembe jutott az a boldog betegségem, mikor Zágonban feküdtem a
                  gerendás szobában, épen nyár volt, az ablakok nyitva, s künn az udvaron hápogtak a
                  réczék - s én úgy örvendettem, hogy nem vagyok egyedül.</p>
               <p>Zágonban a réczéknek is több szívük van, mint idegen országban az embereknek.</p>
               <p>Egyszer csak beront az inasom, s elkiáltja:</p>
               <p>- Jön a fejedelem!... Jön a -</p>
               <p>De ekkor már benn is volt az én jó uram a kamarában. Leült az ágyam szélére, s
                  megfogta a kezemet.</p>
               <p>- Hallottam, hogy bajod van...</p>
               <p>- Már nincs, jó uram,... már nincsen semmi bajom - s éreztem, hogy ennél több hang
                  egyhamarjában nem jön ki a torkomon, mert valami láthatatlan kéz azt nagy
                  hirtelenében összeszorította, a vánkosom pedig nedves lett a könyeimtől.</p>
               <p>Alexander Magnusról mesélik, hogy a szaraczén pusztákon jártában ő is, katonái is
                  eltikkadtak a hőségtől. Az egyik katona egy sisakra való vizet szokotált
                  valahonnan, azt oda vitte az urának. Kérdezi Alexander Magnus: «Ha volna-e abban a
                  kútfőben annyi víz, a mennyi a seregnek kellene?» Feleli a katona: «Ennél egy
                  cseppel sincs több, uram!» Alexander Magnus fogja a sisakot, s kilocscsantja
                  belőle a vizet: «Akkor én sem iszom». No hát ezt az embert imádták a katonái -
                  nekem is egy ital vizet hozott az én jó uram, s attól meggyógyultam.</p>
               <p>Vajjon nekem nem kellett-e az én uramat hasonlatosképen imádnom?</p>
               
         </div>
        <div type="chapter">
            <head>
             IX. FEJEZET.
            </head>
               <head>
                A nagy bizakodás kezd csappanni. Engem pedig szeretnének
                     megházasítani.
               </head>
               <p>Ha a lakodalom száz napig tart, úgyis egyszer vége szakad, s a vége felé kezd már
                  unalmas lenni; a mi lakodalmunk pedig rövidebb ideig tartott, mint száz napig.
                  Megszokják az embert még Párisban is, kiváltképen akkor, ha se háború nincsen, s
                  haza nem küldhetnek, sem pedig a levegőég madaraival el nem tudnak röpíttetni.</p>
               <p>Immár a dolog úgy volt, hogy a franczia király neki biztatta volt a mi jó urunkat
                  még anno 1703, hogy fogjon fegyvert, ő mellette lesz, mint az édes testvérinek,
                  küld nagy summa pénzeket és hadhoz értő tiszteket. Ennek a nagy testvérszeretetnek
                  pedig az volt a bibije, hogy akkor a franczia király háborúskodott Leopoldus
                  császárral (azt is mondhatnám, hogy király, mert megkoronázták, de kevésszer látta
                  szegény Magyarországot, hát azért csak maradjon császár nekem) - e miatt volt a
                  barátság. A mi szegény hazánk sokszor megégette a körmét az idegen barátsággal.
                  Thököli Imre uram is ott sínylődött Nikomédiába - ott is érte végét élete szomorú
                  komédiájának. Bizony csak korbács voltunk a francziák kezében, most már látom, de
                  akkor még a nálam okosabb urak sem látták, mert napról-napra bizakodtak.</p>
               <p>Hogy aztán fordult egyet a világ, a ház szegletjibe hajították a korbácsot. Azt
                  mondották: immár reád nincsen szükségünk, hát csak pihenj.</p>
               <p>Hiszen pihentünk... Uram teremtőnk, semmibe úgy bele nem ún az ember, mint a
                  pihenésbe.</p>
               <p>- Mi lesz velünk, uram? - kérdezték a főbbek a fejedelemtől nagy
                  bizonytalansággal.</p>
               <p>- Várnunk kell, míg fordul az állapot - felelte a mi jó urunk. S aztán összeültek,
                  tanácskoztak, mi pedig Szathmáry Károly urammal elővettük a franczia kártyát, s
                  úgy tettünk, mintha játszottunk volna, pedig ő sem értett hozzá, de még én sem.
                  Másszor Zay úrfit tréfáltam meg, hogy egy franczia herczegné tudakolta: miképen
                  szolgálna egészsége, s azon mulattunk, hogy Zay úrfi egész nap öltözködött s
                  készülődött, hogy a franczia herczegnéhez menjen reverencziás látogatóba.</p>
               <p>Egy napig, két napig beértük ezzel a híg mulatsággal is, aztán mást kellett
                  kigondolni.</p>
               <p>Farsang hetében maskurába öltöztünk, s végig bolondoztuk a bús magyarokat.
                  Mindenkire reá ismertek, csak reám nem, mert nagy, hegyes szakálat ragasztottam
                  fel és - francziául beszéltem.</p>
               <p>Három tanítómesterem volt benne: először mossziő Takache (csak azért is Takács), a
                  kiből idővel tánczmester lett, aztán az a franczia dáma, a ki nekem könyveket
                  adott kölcsön - s egy Margarita nevű franczia kisasszony, a ki sem szép nem volt,
                  sem gazdag nem volt, de azért a szomszéd házban lakott, s minden reggel átköszönt
                  az ablakból. Én pedig visszaköszöntem. Egyszer az utczán valami alsóbb rendű
                  franczia katona, mert hogy már az italtól jó véribe volt, elállotta az útját ennek
                  a Margarita kisasszonynak, én a katonát egy sirítéssel félretaszítottam, a
                  kisasszonyt pedig hazáig kisértem.</p>
               <p>Így támadott az ismeretség. A kisasszony apja kiszolgált kolonnellus volt, egy
                  csomó medáliája és a háza volt neki, meg egy talpig süket anyósa, kinél még a
                  zágoni öreg templom sem lehetett öregebb. A vén kolonellus megölelt, mikor a
                  leányától meghallotta, hogy minő nagy dolgot műveltem, s egy nagy trombitával a
                  százesztendős öreg asszonynak is a fülébe trombitálta - s ettől kezdve hol ebédre,
                  hol vacsorára híttak.</p>
               <p>Annyi hasznom volt belőle, hogy jócskán kezdettem francziául beszélni, ez pedig
                  annyiban nem vált hasznomra, mert a kolonellus unosuntalan a franczia katonák
                  arany életéről mesélt nekem, s igérte, hogy betesz a franczia ármádiába, s ott
                  nekem jó dolgom lesz. Azt is mesélte, hogy a magyarok ne várjanak semmit az
                  udvartól. Ha lesz háború, másutt lesz, nem Bécs ellen. A kisasszony pedig
                  kérdezgetett mindenfélét a hazámról, s míg meséltem, felkiáltott:</p>
               <p>- Ó be szeretném látni!... Ó be nagyszerű! Ó milyen érdekes! Ó!... Ó!</p>
               <p>Igen derék, jóravaló emberek voltak, s én szívből kivántam nekik, hogy a
                  kisaszszonyt valami ügyibe való franczia strázsamester, vagy tiszt kérje meg, mert
                  ha valaki huszonnyolcz esztendős és még pártában van, hát az nem valami örvendetes
                  dolog.</p>
               <p>Főzni nem tudtak, pedig a töltött káposztakészítésnek minden csinját-binját
                  leírtam nekik. Csináltak olyan tőtelékeket, hogy Munkács várfalát be lehetett
                  volna azokkal duvasztani. Az öreg kolonellus majd megfulladt tőle, de azért evett,
                  hogy nekem örömet okozzon vele.</p>
               <p>Ő tanított meg portubákot szípni az orromba, ez pedig nem nagy mulatság, de azt
                  mondják, hogy a nátha ellen jó. Volt egy ezüst portubák-tartója, annak a fedelére
                  a mutatóujjával reá koppintott, s úgy nyitotta fel, megkinált engemet, s én
                  akkorákat prüsszentettem tőle, hogy még az öreg asszony is meghallotta és
                  mosolyogva kérdezte:</p>
               <p>- Mit mondott a mi vitéz magyarunk?...</p>
               <p>Az öreg kolonellusnak nagysörényes, fehér, idrezett-bodrozott haja volt, ha elment
                  az udvari mulatságokra, de otthon levette ezt a sörényt s olyan kopacz volt a
                  feje, mint a tenyerem. Ez itt divat, és elég furcsa divat. Régi krónikákban
                  olvastam, hogy a magyarok eleji is gyöngyöt fűztek a hajukba, mint nálunk most az
                  úri fehérszemélyek. A vadak pedig az orrukat is keresztül likasztják, hogy karikát
                  húzzanak keresztül rajta - no lám, a mi orrunk nincs keresztül liggatva s mégis az
                  orrunknál fogva húznak ide-oda a francziák.</p>
               <p>Nem is tud senki világ nácziója úgy beszélni, mint a franczia! Csupa nádméz minden
                  szava, hanem az igéretinek kevés a bizonyossága. A kaliczkába zárt madárnak
                  adhatod a nádmézet és az apróra vagdalt murkot, mégis lehorgasztja a fejét és
                  többet hallgat, mint énekel. Ilyen madarak voltunk mi francziaországi magyarok. A
                  mi kaliczkánknak, való igaz, nyitva állott az ajtaja, a szárnyunk sem volt
                  megnyirbálva - még sem repültünk el. Az oktalan madárnak két hazája is van, nekünk
                  pedig egy sem volt, a ki volt, az is száz mérföldnél tovább esett tőlünk. Oda már
                  csak a sóhajtásunk jár éjjelenkint látogatóba.</p>
               <p>Hanem a reménység meg-megszállott minden héten egyszer-kétszer. Hol azt hallottuk,
                  hogy köszörülik a francziák a kardot, hol azt, hogy a bavarus határon verekednek
                  is már, hol azt, hogy a török mozgolódik. A háborús hír volt a mi asztalunkon a
                  mazsolás kalács, ebből aztán nem győztünk eleget enni. Az egyik sütet hamar
                  elfogyott, feltálalták a másikat.</p>
               <p>A vén kolonellus egy pénteki napon áthivatott az inasával. Nem kopaczon, hanem
                  tetőtül-talpig strimflis parádéban állott előttem. Egy írást lobogtatott a
                  kezében:</p>
               <p>- Vitéz magyar! - kiáltá nagy hangon - itt van az írás! Ihon ez az írás gazdag
                  emberré tett engem.</p>
               <p>Az írás pedig egy szép jószágról szólott, a kit a vén kolonellusra testált
                  valamelyik atyja-fia. Apróra elmagyarázta nekem, de - Isten bocsássa meg bűnömet -
                  akkor sem értettem meg, azóta pedig kiment még az a kicsi is a fejemből.</p>
               <p>- Lesz kastély, büszke, szép kastély!... Az istállóban arabus lovak, ezer
                  zsellér... kivirít az ősi czímer, ismét megaranyozzuk!... Vitéz magyar, mit
                  szólasz te ehhez?</p>
               <p>Azt szólottam, hogy igaz szívből örültem. Most már akár ezüstből csináltathatja a
                  vén kolonellus a tülköt, kivel az anyósával diskurálgat.</p>
               <p>Az inasnak is finomabb gúnyája volt, portubákkal is szaporábban kinálgatott, bor
                  is került az asztalra, éktelenül úri bor. Margarita leányasszony a gitár húrjait
                  vidámabban pengette, mint máskor. Egy erdélyi szomorú nótát is kipengetett, a kit
                  én fütyültem volt neki egyszer-máskor.</p>
               <p>No hát megtörtént, hogy a vén kolonellus kimondotta azt, a mit én már úgyis
                  tudtam. Áperté kimondotta, hogy engemet elkérnek az én jó uramtól és elvisznek
                  magukkal, vissza sem eresztenek többet. A bizony, annak rendje és módja szerint
                  megkérte a kezemet. Ez Erdélyben nem így szokás, de azt tartom: másutt sem fordul
                  elő gyakorta.</p>
               <p>Úgy éreztem magamat, mint a tormába esett féreg. Nem is tudtam hamarjában
                  beszélni, talán még el is veresedett az orczám.</p>
               <p>Hanem a lábam sehogy sem állott a menyasszony-tánczra, de még a szívem is
                  zakatolt.</p>
               <p>Nagy becsület ez - gondoltam magamban - de még nagyobb gyalázat volna tőlem, ha
                  ott hagynám az én jó uramat. Ezt a magyar köntöst is sajnálom, a csizmámhoz is
                  hozzá szoktam. A magyar csizma soha sem tetszett nekem olyan szépnek, mint most.
                  Szinte beszélt hozzám:</p>
               <p>- Te, Mikes Kelemen, én jóban-rosszban elkisértelek, mióta a borjú hátából
                  kivágtak; vittelek a sárban, védtelek a víztől, nyáron hűvös voltam, mint akár a
                  bocskor, télen meleg voltam, mint akár a kemencze. Nem is szorítottalak, s a
                  hányszor reám néztél, eszedbe juttattam Erdélyországot, a tágas mezőt, hol
                  borjúbőr koromban a gazdám vidáman ugrándozott velem: és te engem lehánynál... le
                  tudnál hányni egy felemás topánka miatt, milyent odahaza csak a németek
                  hordanak.</p>
               <p>Édes csizmám, ne kesergesd még jobban a szívemet, mert olyan lesz orczámon a bőr,
                  mint a te talpad. Aztán, ha holnap a mi jó urunk felkelne, s én nem állanék
                  mellette, míg felöltözködik, s nem hallanám, mikor így szól:</p>
               <p>- Jó reggelt, Kelemen!...</p>
               <p>Hát én akkor hova tudnék lenni! S ha a franczia leány a világ végére vinne, vajjon
                  nem szaladnék-e vissza, hogy megcsókoljam az én jó uramnak a kezét, kivel
                  megsimogatott, mikor nehéz nyavalyában feküdtem... S vajjon, ha én nádmézes
                  csukolátát innék fölöstökre, s tudnám, hogy az én véreim valahol idegen földön
                  bujdosnak, s nincs egyebük a száraz kenyérnél - hát le tudnék csak egy árva
                  falatot is nyelni a nélkül, hogy az meg ne fojtson?... S ha az én jó uram eljutna
                  haza, s megkérdeznék tőle: hova lett Mikes Kelemen - s az én uram azt mondaná: ő
                  bizony hízik a franczia kenyéren, nekem meg a nemzetjinek hátat fordított: hát én
                  nem vennék egy kötelet, hogy felakaszszam azt a hűtelen, hite- és nemzete-hagyott
                  székelyt, a ki ezt meg tudta cselekedni...</p>
               <p>No hát öreg kolonellus, menj csak a szép jószágodba, de engem ugyan nem viszel
                  magaddal!... Ha pedig a franczia király leszállana a trónusából, s azt mondaná:
                  «ülj bele, Mikes Kelemen, neked adom az országot» - én nem ülnék bele. Való igaz,
                  hogy efféle oktalanságot a franczia király még álmában sem cselekednék.</p>
               <p>Ezzel hát rendben volnánk. A leányasszony most már gazdag, hát kap akár
                  kolonellust is; a szív pedig nem szokott huszonnyolcz éves korában olyan hamar
                  megszakadni. Mert rosszul esnék nekem, hogy annak a franczia leánynak holtig tartó
                  búbánatot okoznék, mikor még erdélyi nótát is kivert a húrokból. Egy kicsit
                  francziául szólott, igaz, de a jó szándék sok mindent pótol.</p>
               <p>Belőlem nem lett franczia, a vén kolonellus elköltözött a másik héten s Takache-t
                  elvitték - kasznárnak.</p>
               <p>Mégis csak nagyon megszerették volt bennem - a magyart. Akkor fiatal, bolond
                  fejjel így cselekedtem, s ha a mostani rongyos ruhámra és toldozott-foltozott
                  bocskoromra nézek, ha a sovány eledelt hozza az örmény szolgám, a kinél nagyobb
                  tolvajt még nem szült ez a föld - s ha látom, hogy mind elpusztultak mellőlem
                  azok, akikkel annyi édes-bús éveket töltöttem együtt: no hát most sem bánom meg,
                  hogy úgy cselekedtem.</p>
               
         </div>
        <div type="chapter">
            <head>
              X. FEJEZET.
            </head>
               <head>
                  Kertészkedünk és tovább reménykedünk.
               </head>
               <p>Minémű nagy változás történt velünk, ezt ugyancsak nem gondolhattam volna, mikor
                  még taraczk-durrogással fogadtak Sárospatakon, s mikor Bercsényi uram Ónodon
                  kardjára csapott - s nagy - véres dolgok történtek... Ha ma lefekszel atyámfia jó
                  kedvvel és egészségben, vagyon etyepetyéd, a milyen dukál az egészséges embernek -
                  hát holnap holtan kelhetsz fel. Ez ugyan czigány-okoskodás, de mióta ilyen
                  vándoréletet élünk, akár czigánynak is tarthatjuk magunkat.</p>
               <p>Kikoptunk sok mindenből, még a tallérok is csak gyéren koppannak az asztalunkon. A
                  tallérokat pedig a franczia kormány küldi az urunknak, de nem mondanék igazat, ha
                  azt mondanám, hogy jó kedvvel küldi, hanem kénytelenségből küldi, mert adósságot
                  ró le. Az okos emberek adósságnak titulálják, én így magamban nem nevezem
                  egyébnek, mint alamizsnakenyérnek. Ég is miatta az arczom, de azt más ne lássa és
                  ne tudja, legkivált pedig ne tudja meg soha az én édes uram, a kinek a kedviért
                  kiállanék a párisi nagy-templom ajtajába és énekes-koldus módjára kántálnám össze
                  az irgalmasság rézpénzét.</p>
               <p>A franczia király nagy summa pénzzel adósunk, no hát fizessen, mi pedig arra valók
                  vagyunk, hogy elköltsük. Ingyen itt még lóhúst sem adnak, a franczia berbécs
                  húsának sincsen olyan jó íze, mint a háromszéki berbécsnek, s a franczia murok
                  hosszabb, de nem olyan édes, mint a zágoni volt.</p>
               <p>Julius Cæsarról mesélik, hogy egyszer azt mondotta volna: Inkább legyek valamelyik
                  faluban első, mint Rómában második - én pedig azt mondom, hogy inkább szeretnék
                  Erdélyben fullajtár lenni, mint a francziáknál generális. Ezt pedig azért mondom,
                  mert a minap egy generális kiment parádézni az ármádiájával, a lova megbokrosodott
                  s úgy vágta a földhöz, hogy többé fel sem kelt. Nem is volt soha jó lovas katona a
                  franczia. Erdélyben a ló a feje tetejére állhat, még sem veti le a lófőszékelyt. A
                  generálist nagy parádéval temették el - s ezen a napon rakosgattuk össze a
                  czókmókjainkat és elköltöztünk a király városából. Egyébként talán nem is jutott
                  volna eszembe, hogy a generálist levetette a lova. Ez elég baj volt neki, de
                  nekünk még nagyobb, hogy nem hazafelé vettük az útunkat, hanem egy faluba, a mi
                  nincs is messze Páristól, s a hol fapapucsos barátok imádkoztak
                  reggeltől-estig.</p>
               <p>Ezeknek a barátoknak van egy jó szokásuk, a mit nem ártana más embernek is
                  eltanúlni tőlük; ha egymással találkoznak, azt mondják «memento mori». Ez deákul
                  van, s magyarban enynyit tesz: «Gondolj arra, hogy meg kell halnod». Mely nagy
                  bölcseség vagyon ebben a mondásban. Mikor először hallottam, összefacsarodott a
                  szivem, aztán hogy megszoktam, hát jól esett, mikor hallottam.</p>
               <p>A barátok gvárdiánja bölcs öreg-ember, nincsen benne semmiféle hívságos földi
                  érzés. Azt mondják, valamikor nagy úr volt, fényes ruhában járt, csak kopója egész
                  falkával volt. A felesége megégett egyik kastélyban, öt fia elpusztúlt a
                  csatákban, a leánya boldogtalan eszű volt - s a nagy úr beköltözött a csendes
                  kolostorba.</p>
               <p>Eleget is sajnáltam őt, mert szép szál ember, s a világon mindenféle tudományhoz
                  ért. A többi barátok és fráterek a bort meg tudják különböztetni - a víztől, hanem
                  egyéb tudományukat nem tudnám elémondani. Volt pedig a frátereknek egy vízhordó
                  szamaruk, ezt francziául Zsák-nak hívták, magyarul pedig Jakabnak. Ez volt a
                  legokosabb szamár, kivel az életben találkozásom volt. Úgy tudta a kötelességét,
                  mint a kis púpos sekrestyés, a ki a napnak bizonyos óráiban harangozott és
                  gyertyát gyújtott - hát a szamár is egyedül ment vízért és nem álldogált útközben,
                  mint a cselédleányok szoktak. Elhiszem, mert a szamár nem állhat mindenkivel
                  szóba.</p>
               <p>Immár hát nekünk is fapapucsos baráttá kell maholnap lennünk. Az urunk szerfelett
                  megbarátkozott a gvárdiánnal. Szép darab földet vásárolt, egy avatag kastély volt
                  rajta, azt kezdette építtetni, mellette pedig egy - nagy - nagy kert, azt kezdette
                  művelni.</p>
               <p>Soha én ennél nagyobb csudát nem láttam. No lám, a fejedelem beállott kis
                  gazdának, sem az ásótól, sem a kapától nem irtózott. A micsodás szeretettel
                  ojtogatta a rózsákat - azt én kinem mondhatom! Valóképen a szegény ember
                  mindennapi öröme felér a nagy urak nagy örömeivel. Amin akkor nem győztem
                  csudálkozni, azon most nem csudálkozom. Míg az embernek bokros a feje, hogy a fésű
                  meg-megakad benne, addig nem törődik a kucsma bélésének a szőrével, de ha
                  meggyérül, s kihull a haja - no de nem akarok én a kopaszságról beszélni, hanem
                  valami egyébről.</p>
               <p>Egy májusi napon történt. Bizony épen pünkösd napján, hogy vecsernye után a mi
                  nagy kertünkben járdogáltam. Oda szabad bejárása volt még a falusiaknak is, a mi
                  jó urunk megmaradt magyar úrnak a franczia földön is.</p>
               <p>Csetlem-botlom fel és alá, egyszer csak az én jó uram elé kerülök, a ki a
                  rózsabokor mellett egy padon ült egészen egyedül. A fejét a tenyerébe hajtotta.
                  Meg akarok fordúlni, hogy fel ne rezzentsem, hát felriad és megpillant.</p>
               <p>Hirtelen a szeméhez emeli a kezét. Láttam, hogy könnyet morzsol szét az ujjai
                  között.</p>
               <p>Nem állhattam meg, oda borulok a lábaihoz, s valami összeszorította a
                  szivemet.</p>
               <p>- Meg ne haragudjék kegyelmes jó uram!...</p>
               <p>- Kelj fel fiam, s ülj le ide mellém!... Ne szabadkozz!... Akarom, hogy ide ülj a
                  padra!</p>
               <p>- De -</p>
               <p>- Gyermek, aki vagy!... Hát nem érezed, hogy nekem is csak olyan szív dobog itt a
                  mellemben, mint neked!... Nem tudod, hogy én is csak hazátlan bújdosó vagyok,
                  mint te és a többiek? Vedd le rólam a köntöst - mely megkülömböztet.</p>
               <p>- Ó jó uram, miféle nagy szívbéli keserűség támadta meg a mai napon?... Kérdeztem
                  félénken, mert attól tartottam, hogy nem veszi jó neven.</p>
               <p>Reám nézett azokkal az ő végtelen szelid, meleg, igaz tekintetű szemeivel, s egyet
                  sóhajtva így szólott:</p>
               <p>- Anyámra gondoltam és gyermekkoromra. Mikor tízesztendős voltam, akkor ismertem
                  az igazi örömet, Kelemen. Épen pünkösd napján történt, hogy anyám új ruhát adatott
                  nekem, s mikor bevittek hozzá, megölelt, százszor is megcsókolt, s azt mondotta:
                  «édes, szép kicsi fiam, bár maradnál mindig ekkora, bár ne ismernéd meg az életnek
                  sokféle keserűségét, kivel szegény anyádnak a szive csordulásig tele van...» Ezt
                  mondotta nekem, s én tudtam, hogy Munkács várát császári katonák vették körül, s
                  az én anyám hős volt - s mégis... mégis ott senyvedt, pusztúlt el a Marmara tenger
                  környékén... és én nem lehettem ott, hogy elhaló szavát halljam... Eredj haza,
                  Kelemen,... te még fiatal vagy, s reánk nem vár semmi jó többé.</p>
               <p>- Haza menjek?... Hát nincs ott az én hazám, hol a fejedelem lakik? Nem tudnék
                  másutt élni. Aztán én még fiatal vagyok, s a fiataloknak erősebb a reménysége mind
                  ez földi világon, mind azon a másikon... A jámbor atyák, kik abban a tornyos
                  házban laknak, azt mondják «memento mori» - félnék a halál gondolatától, ha el
                  kellene mennem az én jó uramtól. Meg nem nyugodnék az én lelkem.</p>
               <p>Ezt én így mondottam és így éreztem. Az eszem is, a szivem is parancsolták, hogy
                  ezt mondjam. Aztán, hogy az én jó uram hallgatott, még többet is beszéltem.</p>
               <p>- A micsodás nagy változásai vannak az ember életének, megjön nekünk is a jobb
                  változás. Ha megcsalatkozunk az emberekben, meg nem csalatkozhatunk az Istenben.
                  Azt súgja valami, hogy hős Rákóczy Ferencz kihúzza ismét a kardját, s távol
                  napkeleten feltámad újra a nemzet, melyet a sors megalázott, de a hite nem hagyott
                  el, s akkor mi haza megyünk, akkor minket taraczk-durrogással fogadnak, s a hegyek
                  völgyeiben szép virágok nyiladoznak, s fenn a Kárpátok aljában a Rákóczy szép
                  hársfája nem hullatja szomorúan az ő leveleit, s a borsii kastély mennyezetes
                  bölcsőjéhez elzarándokol mindenki...</p>
               <p>- Ó ha hihetném!... mondá szelid arczczal és meghatott hangon az én jó uram!... Ó
                  ha én még hihetném! Be odaadnám mindennap gyötrő kétségeimet a te aranyos
                  hitedért, székely fiú!</p>
               <p>- Én pedig kiontanám a szivem vérét, ha csudát tenne a jó Isten.</p>
               <p>A franczia égen úszkáltak a bárányfelhők, a füvek zöld levelén mászkáltak aranyos
                  hátú bogárkák, a nap sugara áttört a fák lombjain és ott rezgett a fényesség a
                  lábunk előtt - a barátok templomában pedig zsolozsmára hívó harang csendült
                  meg.</p>
               <p>- Menjünk imádkozni, fiam!</p>
               <p>Ezt mondotta a fejedelem - s nekem úgy rémlett, mintha a kolozsvári jezsuiták
                  kertjében lettem volna, s a vecsernye harangját hallottam volna. Mert való igaz,
                  hogy franczia földön csendült meg az a harang, de amiként egy az ég boltozata,
                  mely karikába foglalja az egész földet - bizonyára egy az Isten, a ki szemével
                  vigyázza a világot, s a teremtett okos és oktalan állatokat egyaránt. Ó ez az
                  Isten a magyar bújdosók imádságát is meghallgatja és megérti.</p>
               <p>Menjünk imádkozni nagy jó uram!</p>
               <p>Hadd jőjjön el a megszabadulás órája neked! Lásd meg azokat, akiket szeretsz, s a
                  kiktől elszakítottak Tégedet! Mikor kis gyermek voltál, eltéptek édes anyád
                  kebeléről, s elvittek idegenbe, hogy ne hallj magyar szót; mikor pedig hatalmas
                  voltál, elhívott tőlük a haza, mert a te szíved nagy, a te elméd dicső, a te
                  szándékod tiszta - ó menjünk imádkozni nagy jó uram, mert, ha mindenünk elveszett
                  is, megmaradt nekünk - az Isten jósága!</p>
               
         </div>
        <div type="chapter">
            <head>
              XI. FEJEZET.
            </head>
         
               <head>
                 Hírek hazulról. A kakas.
               </head>
               <p>Egy hét vagy hat esztendő - mindegy az idők nagy végtelenségében. Soha megérteni
                  nem tudtam, hogy a húsz esztendeig raboskodóktól hogy múlhat el az a sok-sok
                  idő... Akik napról-napra, hétről-hétre nem látnak a kopacz, szürke falnál egyebet,
                  a kik nem hallanak a maguk hangjánál egyéb hangot, a kik a napvilágot a
                  szürkülettől meg nem különböztethetik: hogy is tudhatnak élni?... Viszontag az
                  eremitákra gondolok, azokra a jámbor és kegyes emberekre, akik barlangban laktak,
                  fa-gyökérrel, erdei gyümölcscsel táplálkoztak, forrás vizénél egyebet nem
                  hörpintettek - no hát azok tudtak élni még pedig sokáig. Egy franczia istenes
                  könyvből olvastam a minap, hogy élt egy franczia eremita, a ki százhatvanhárom
                  éves korában halt meg. Ez szép idő, s ennyit nekem az Isten jósága ne juttasson
                  ki, ha mind idegen földön kell töltenem.</p>
               <p>De megint panaszkodásra áll a szájam, az pedig nem illik, elsőbben azért mert nem
                  illik, másodsorban azért, mert haszontalan. A kinek kijut mindennap a porcziója a
                  fejedelem konyhájáról, s a ki mindennap végig morzsolgatja az olvasószemeket, s a
                  ki társalkodik a tudós gvárdiánnal: az adjon hálát az Istennek az ő
                  különb-különbféle ajándékaiért.</p>
               <p>A jó szem is áldás, az ép kéz is áldás, az ép elme is áldás - ebből pedig vagyon
                  részünk, nem úgy mint a páter Innocentiusnak, a ki múlt héten vesztette el a
                  szemevilágát; s nem úgy mint a szomszéd kastély egyik inasának, a ki klenódiumot
                  orozott el a gazdájától, s a jobb kezét levágták, sem úgy, mini a franczia érsek
                  szekretáriusának, a ki fényes nappal tánczolt az utczán s azt kiabálta, hogy immár
                  mindenki a mennyországba megy, mert ő a római pápa, s ő mindenkinek megbocsátja a
                  bűneit.</p>
               <p>Újságot hallunk, mert Párisban mindennap történik valami, s az utasok be-be térnek
                  a mi eremita - szállásunkba. Még Takache is volt nálunk, be akart szegődni a mi
                  urunkhoz íródiáknak. Bizonyosan czigány-vér van benne, sehol sem tud megmelegedni.
                  Most meg azt forgatja a kolontos fejében, hogy elmegy Magyarországba s tanítja a
                  franczia tánczot a magyaroknak.</p>
               <p>Erre én azt mondottam neki:</p>
               <p>- Atyámfia, nem neked, hanem nekünk kellene odamennünk, mert a francziák ugyancsak
                  megtánczoltattak minket.</p>
               <p>Hogy minémű tánczot értettem - arról nem szólottam, de bizony bőjti táncz ez, amíg
                  járjuk, még az orrunk vére is megered. De már benne vagyunk, hát járjuk.</p>
               <p>Tulajdonképen mi is barátok vagyunk, csak a csuha hiányzik rólunk. Az olvasó is
                  megvan, az alázatosság is megvan, csupán a türelemből fogyunk ki.</p>
               <p>Mert megfeledkeztek rólunk a vendéglátó gazdák - s megfeledkeztek rólunk odahaza
                  is.</p>
               <p>Egy viasz-arczú theológus vetődött el Magyarországból a franczia földre. A
                  tudomány kantárát öltötte fel, s ide jött, hogy még nagyobb tudós legyen belőle.
                  Igen kicsi, felálló orra van és az a-t á-nak mondja, hát bizonyosan tót, a mi nem
                  is olyan nagy bűn, de az már baj, amiket nekünk mesélt az odahaza való
                  dolgokról.</p>
               <p>Nem is hiszem én mind el, mert ha csak a felét hinném el, keserű ízűvé válnék a
                  franczia lisztből sütött kenyér is a szájamba.</p>
               <p>Azt mesélte a tót tudós, hogy minden jól van odahaza.</p>
               <p>A rebellisek - így mondta s én így írom le - mind odabékéltek a császár kezéhez. A
                  jószágokat is visszaadták a gazdáiknak, s a várakban is híznak a császári tisztek,
                  mert hogy háború nincsen, reáérnek. A szegény népnek pedig mindegy, csak
                  szánthasson, vethessen, meglegyen a betevő falatja. Mindig is így volt ez. Lám
                  Julius Cæsar korában Brutus és Cassius két híres, szabadságszerető főember,
                  megöleté Cæsart, s utánajött egy másik Cæsar, a ki sokkal kisebb volt, mint az
                  első, mégis úr lőn, s a köznép járt a circusba s kapott kenyeret, aztán
                  hallgatott. A mi tudós emberünk különféle exemplumokkal magyarázgatta, hogy milyen
                  kivánatos az országokban a béke, s milyen veszedelmes a háború. Nem volt oktalan
                  ember, azt már meg kell adni, de én mégis szerettem volna, ha kisebb tudós és
                  lelkesebb magyar lesz vala, mert a bujdosóknak nem prælegálásra, hanem
                  vigasztalásra és újabb reménységre van szükségük.</p>
               <p>- Hallja, reverendissime, - mondottam neki - immár, ha az idegen országokban
                  felpúpozza elméje nagy tudományát, s haza kerül theologiæ professornak a hazájába,
                  így fog-e majd beszélni a növendékeinek?</p>
               <p>A tudós nagyot nézett reám. Erre a kérdésre hamarjában nem tudott megfelelni, hát
                  megfeleltem én neki:</p>
               <p>- A ki sokat tud, mint kegyelmed, de keveset érez, mint ugyancsak kegyelmed, az
                  legjobban teszi, ha vastag könyveket ír, de nem tanít. A nagy tudós könyvek jók
                  arra, hogy betegyék a papok iskoláinak bibliothekájába, ott aztán vagy elolvassák
                  vagy nem; ha elolvassák az sem baj, ha nem olvassák el, az sem baj.</p>
               <p>Erre a magyar urak nevetni kezdettek, a tudós pedig erősen boszankodott. De én
                  szomorú voltam, mert arra gondoltam, hogy a tudósok szíve kiszárad, s az emberek a
                  régi szép hagyományokra csak úgy néznek, mint valami régi köntösre, melynek
                  avatag a szabása, s melyet már nem illik viselni.</p>
               <p>Hanem azért a tudós jól lakott az asztalunknál, s mikor elkezdettük a mi szomorú
                  kurucznótáinkat énekelni, mintha a magyar föld édes levegője csapta volna meg,
                  nagyon elérzékenyedett. Hej, mert nem is hiszem én, hogy a magyar szív ne
                  táplálkoznék a magyar földből... Mikor a vándormadár tavaszszal visszarepül
                  Erdélybe, s fölépíti fészkét - szebben énekel, mint odaát a tenger másik partján.
                  - Mi pedig a franczia földön sokkal szomorúbban énekeltük a «Balogh Ádám» tüzes
                  nótáját, mint odahaza.</p>
               <p>Ha pedig arra járt a vándorszellő, talán felkapta a mi szomorú nótánkat a
                  szárnyára és elvitte a tündérhazába. Mindenkinek a hangját odavitte, hol először
                  gyügyögött magyarul - az enyémet elvitte Zágonba... evvel altatta el az édes
                  anyámat, Torma Éva asszonyt... a ki azt sem tudja talán, hogy az ő szegény fia
                  él-e az idegen országban vagy már meghalt...</p>
               <p>Hej, te tömpe orrú tudós, a te minden tudományodért nem adnám oda a könynyet, mely
                  vánkosomra hullott, mikor este lehajtottam a fejemet a kamarámban, összefogtam a
                  kezemet és imádkoztam:</p>
               <p>- Te pedig, Uram Istenem, ne feledkezzél meg rólunk, hazátlanúl bújdosó
                  magyarokról!</p>
               
               <p>Éjfélkor egy franczia kakas vert fel az álmomból, mert tudni való dolog, hogy a
                  kakasok a világ minden részében egyformán kukorékolnak.</p>
               <p>Hogy miért kukorékolt a kakas épen éjfélkor, azt máig sem tudom, de azt nem
                  felejtem el soha, hogy nagyon gonosz álmom volt. Mert én álmomban egy templom
                  előtt mentem el. A templom kicsiny volt, akkora, mint a zágoni, s előtte egy
                  rongyos ruhájú, öreg koldus kéregetett, a karja le volt száradva, a szeméből
                  peregtek a könnyek, s ezt énekelte:</p>
               <p>Király voltam, koldus lettem,</p>
               <p> Koldus lettem...</p>
               <p> A sorstól nem érdemlettem,</p>
               <p> Érdemlettem!</p>
               <p>Ez a koldus pedig szakasztott olyan volt, mint - az én jó uram. Hozzá futok, meg
                  akarom ölelni a térdét - és a kakas megszólalt.</p>
               <p>A szolgám a szegletben aludt a kopott farkasbőrön, erősen hortyogott, s én
                  felültem az ágyban. Nem is tudtam elaludni. Reggel az én jó uram azzal a hírrel
                  fogadott, hogy rövid napok múlva indulunk Törökországba.</p>
               <p>Maig is töröm a fejem rajta, hogy ezt a nagy újságot ki súghatta meg előre annak a
                  franczia kakasnak?</p>
               
               <p>Ihol, nem hagyott el minket a jó Isten. A török császár készülődik az osztrákok
                  császára ellen. Lesz háború, a magyar ismét kardot ránt, megint lobog a zászló
                  «Pro Deo et Libertate» - ketté válik a bérczek karja, s mi megyünk haza sírni és
                  örülni... igen, igen: sírni és örülni!</p>
               <p>No tót atyámfia, jere velünk, s hírdesd tudós szavakkal, hogy jön Rákóczy, jön, s
                  hozza a szabadságot! Lesz kenyér is, lesz békesség is utána!... Hadd járjam el a
                  tánczot, hadd fújjam el a «Csinom Palkó» nótáját.</p>
               <p>Az Isten áldjon meg franczia kakas, - te hírdetted előre, te nem engedted, hogy a
                  vén koldus az én jó uram legyen!</p>
               
               <p>Akkor így éreztem, és így gondolkoztam.</p>
               <p>Ma?... Lehajtom a fejemet a tenger partjának hideg kősziklájára, s a zúgó szél
                  eltördelve viszi fájó sóhajtásomat egy sírhoz... egy sírhoz, melyben királyból
                  lett koldus pihen. A templom, melyben a sír van kicsiny - éppen olyan kicsiny,
                  mint az az álombéli...</p>
               <p>Leteszem a tollat... ma nem írok egy sort sem.</p>
               
         </div>
        <div type="chapter">
            <head>
             XII. FEJEZET.
            </head>
       
               <head>
             Török barátság isten irgalmából.
               </head>
               <p>Hogy minémű nagy ellenségek voltak hajdanában a magyar és a török, azt ugyan
                  mindenki megolvashatja a régi krónikákban. Véres pennával írtak a régi krónikások,
                  hanem a vért nem a törökökből folyatták ki, hanem a magyar szivekből. Igen szép és
                  hosszú prédikácziót írhatnék én erről, ha czélarányos volna a régi sebeknek
                  felpiszkálgatása. De nem teszem, mert, a ki török kenyérre készül, az ne a
                  krónikák után induljon. Erdélyben pedig a kukoriczát török-búzának hívják, s ebből
                  a búzából nem kenyeret, csak málét lehet sütni, azt sem eszi meg minden ember. Mi
                  sem ettük meg a francziák minden kenyerét, akit adtak, abból nem hagytunk ott
                  semmit, csak az urunk hagyott egy nagy summa pénzt náluk, azt is azért hagyta ott,
                  mert semmiképpen nem akarták neki megfizetni.</p>
               <p>No hát franczia-barátságból török-barátság lesz. Mely nagy és váratlan fordulata a
                  sorsnak, erre ugyan mi közrendűek nem gondoltunk volna, de bezzeg gondolt
                  Bercsényi uram, a ki erősen zaklatta nagy-erős biztatással a mi urunkat, hogy
                  készülődjék, mert ő is oda siet a maga háza népével és embereivel a török földre.
                  Egészséges háborúnk lesz a császár ellen, s a magyarországi urak is mind talpra
                  állanak. Megmozdúl még az erdő is, minden fa puskát ragad, s felsüt ismét a
                  kuruczok napja.</p>
               <p>Hogy ezt írta-e Bercsényi uram a fejedelemnek, azt én nem tudom, de a
                  tüzes-gerjedelmű generálistól egyébfajta üzenet nem telt ki.</p>
               <p>Azt pedig én el is felejtettem mondani, hogy Bercsényi uram nem volt velünk
                  Francziaországban, de talán még azt sem említettem, hogy a mi urunk nem hivatta
                  magát a francziák földjén fejedelemnek, hanem megelégedett a grófi titulussal.</p>
               <p>Ez mind így volt, de azon már nem változtatott, hogy mi el ne búcsúzzunk a jámbor
                  barátoktól, a kik jó szomszédaink voltak, s bizonyosan imádkozni fognak érettünk.
                  Erre a sok egyéb dolguktól reá-érnek, s a kik pogány földre készülődnek, azokért
                  kell imádkozni.</p>
               <p>Zay úrfi éktelen vidám volt, míg készülődtünk.</p>
               <p>- Ihol, Kelemen, tollas kalap kerül a fejemre mégis. Lesz belőlem generális!</p>
               <p>Ezt mondotta nekem, s csizmája sarkát egymáshoz verte. A csizmája sarka pedig le
                  volt kopva.</p>
               <p>- Elváslik a reménység is, - mondám neki - mint a csizma-sarok!</p>
               <p>- Új sarkot veretünk reá! - vágott vissza.</p>
               <p>Igaz bizony, a bujdosók mind vargák, egyebet sem tesznek, mint Reménységet
                  fejelnek, s új sarkokat ütnek a Reménység csizmájára.</p>
               <p>A mi urunknak feles számmal akadtak a franczia herczegek, grófok, bárók között jó
                  barátai. Ki ne szerette volna meg a mi jó urunkat! - Ezek pedig eljöttek a mi
                  kastélykolostorunkba, vagy stafétás legényeket küldöttek, s mind azt
                  hajtogatták:</p>
               <p>- Ne menj el, Rákóczy Ferencz, bizony nem lesz jó sorsa ennek a dolognak. Maradj
                  nálunk, jobb alkalom is akad a hazatérésre.</p>
               <p>Még sok egyéb okos dologról volt szó, a mint Szatmári Király Ádám, a legbelsőbb
                  kamarás mesélgette, de én azokat már mind elfelejtettem. Csak azt tudom, hogy a
                  franczia barátság sem hizlalt meg, a török-barátság sem ehet meg ruhástól,
                  bőröstől, mindenestől.</p>
               <p>Egy némely franczia könyveim valának, azokat a szolgám ki akarta a ládából dobni,
                  de én nem engedtem, mert sok édes gyönyörűségemet leltem bennök eddig is, hát csak
                  begöngyölítettem a ruha-féle közé. Elvittem volna egész bibliothékát is, de nem
                  volt. Szegény embernek kicsi a portékája. Elmondhattam volna azzal a görög
                  bölcscsel, a kinek egy öltő-ruhája volt, hogy «mindenemet magammal viszem».</p>
               <p>Aztán még azt is végig kellett néznem, hogy a mi jó urunk hogyan búcsúzott a
                  virágjaitól meg a fáitól. Elég siralmas dolog az érzékeny szivű emberre, én pedig
                  az voltam, az vagyok s mindig az is maradok. Virág kevés volt, mert őszre járt az
                  idő, a fák is zörgették a leveleiket, a franczia fecskék is elmentek már délre.
                  Nem is kellett olyan messze menniök, mint a szegény erdélyi fecskéknek, mert
                  közelébb kapták a tengert.</p>
               <p>Ebből a tengerből ugyancsak kijutott nekünk is. Hogy pedig a tenger vize sós, azt
                  a szolgám bizonyíthatja legjobban, mert egy csuprocskával merített belőle - s majd
                  kiadta tőle a lelkét. Még az alma-csigernél is rosszabb, azt mondotta.</p>
               <p>Van, a mi a tenger vizénél is rosszabb: a hintázó hajó.</p>
               <p>Erről én is mesélhetnék, hát még szegény Zay úrfi! Őt nyomorította meg legjobban.
                  Olyan lett szegénynek a hasa, mint egy üres dohányzacskó, még annál is laposabb.
                  Kiszorította belőle a hajó még a lelke üdvösségét is. Nem tréfa-dolog, mikor a
                  hajó elkezd bolond jó kedvében tánczolni, s Petykó, a czigány hányja a
                  czigánykereket, de most az egyszer nem jó kedvéből. Aztán előveszi a nadrágszíját,
                  s azzal odaköti magát a hajórúdjához, hogy valamelyesmód le ne hemperedjék a
                  hajónak átkozott lapos fedeléről.</p>
               <p>Zay úrfi belém kapaszkodott, s azt mondta:</p>
               <p>- Ha még egy félóráig így tart, vedd ki a tarsolyomból a pisztolyt, s lőjj le,
                  Kelemen!</p>
               <p>Én aztán elővettem a magam tarsolyát, s egy fakulacsból erős franczia pálinkát
                  töltöttem a szájába, s azt mondottam:</p>
               <p>- Előbb igyál, aztán halj meg, de arra reáérsz Törökországban is.</p>
               <p>Szegény Zay úrfiból kijött a pálinka is, - de az élet nem, mert azt a jó Isten
                  csudálatos erős kötelékkel bogozza az ember testéhez.</p>
               <p>Hanem, a ki imádkozni nem tud, az induljon el Francziaországból hajón
                  Törökországba - s a tengeren bódorgó hajó megtanítja imádkozni. Jó, hogy erdélyi
                  oláh legény nem volt velünk, mert nyilván az ördögre fogta volna ezt a keserves
                  tánczot, a mit járattak velünk.</p>
               <p>Enni csak harmadnapra tudtunk s még az eredendő bűnt is lekoplaltuk. Az első falat
                  sós hústól majd meghaltam, a második falat meggyógyított, a harmadiktól még
                  éhesebb lettem, a negyedikre még a könyem is kicsordult.</p>
               <p>Negyvenegy napi keserves tengeri-kocsikázás után megállott a hajó s én szerettem
                  volna leborulni a földre, hogy megcsókoljam - mert ez a föld nem mozgott a talpam
                  alatt. A nagy tudósok azt mondják, hogy a föld mozog - igaz lehet, de legjobban a
                  hajó mozog.</p>
               <p>A fejedelemnek volt egy selyemszőrű kutyája, már vénecske volt, de mert még a
                  gyermekei is játszottak vele, nagyon szerette. Ez a kis kutya útközben egészen
                  megőszült - legalább ezt vallotta az egyik inas, a ki az ölében hozta. Igaz-e,
                  nem-e, azt én nem firtatom, de azt tudom, hogy legalább hat fonttal kevesebb húst
                  vittem a két lábamon a török földre, s hogy az első éjszakám Gallipoliban édesebb
                  volt, mint a török nagyvezéré, a kit Isten éltessen, pedig én nem ismerem. Azt sem
                  fölösleges dolog megtudni, hogy az ágy, melyen feküdtem: a kopacz föld volt s a
                  fejem alá három darab könyvemet tettem, no de annál pompásabb volt a takaróm: t.
                  i. a kucsmám. Oka ennek az vala, hogy a hajóról az nap csak a legszükségesebb
                  egyet-mást hordották át az inasok.</p>
               <p>A partraszállás anno Domini 1717 október 10-én történt, mikor én huszonhetedik
                  évemben jártam. A török császár pedig az Urunknak csináltatott szállást, de
                  rólunk, közrendűekről nem gondoskodott. </p>
               <p>A török vezér egy felnyergelt lovat is küldött a mi Urunknak ajándékba, mert az
                  ajándékadásnak és még inkább az ajándék-kapásnak nagy kelete van a
                  törököknél.</p>
               <p>Hogy aztán Zay úrfit a tengeri nyavalya nem öli vala meg, hát még jobban
                  fellobbant benne a harczolási kedv. Nem is beszéltünk néhány hétig egyébről, mint
                  német koponyákról, melyeket hasonlatosaknak néztük a nyers tökhöz s éjjel-nappal
                  hasogattuk.</p>
               <p>Nekem pedig csak az nem fért a fejembe, hogy micsodás maskara-játék az emberi
                  élet. A mi szép apáink egyébről sem álmodoztak hajdanában, mint a török
                  koponyákról, mi pedétig a kicsi beszédű és sok pipájú törökkel
                  összeparoláztunk.</p>
               <p>A nyomorúság kihazudtatja az ember szivéből a gyűlölséget, az irigységet, minden
                  alkalmatlan érzelmet. </p>
               <p>Való igaz, hogy a török nyesegette le Thököli Imre uram lelkének a szárnyait, hogy
                  a török lopta volt el válogatott csalafintasággal híres, nevezetes Budavárát: és
                  mi mégis a török tenger mellékén kerestük azt a nagy rakás kenyeret, a kit ez
                  földi életben jó vagy rossz etyepetyével végig kell ennünk.</p>
               <p>A főbb rendűek a mi Urunk szállásán minden nap összegyülekeztek és tanakodtak
                  azon, hogy mi leszen a hadi szándék, mi pedig ültünk az üres kvártélyunk kapujában
                  és egyebet sem tettünk, mint pipáztunk. A pipát pedig azért találták ki, hogy
                  legyen mivel a gondolatot elaltatni. A füst karikázik, miképen karikázik az
                  embernek kódorgó reménysége. Jön egy-egy török, feléd se néz, csak tovább megy a
                  maga dolgára.</p>
               <p>Semmiletteképpen nem tudtam megérteni, hogy ezek az álmos törökök hogy tudták
                  hajdanában megijeszteni az egész világot - még a magyarokat is.</p>
               <p>Hanem ezen már túl vagyunk, a minthogy a gallipolii napoknak is vége szakadt. Elég
                  rossz napok voltak s nem vártak jobbak reánk Drinápolyban sem. A nagy sík mezőn
                  felütöttük a sátrakat s a kinek kedve volt, hát elment vadászni. Erősen kellett a
                  tüzet éleszteni, mert nagy hidegek jártak s a reménység is olyan volt, mint a
                  dézsában a víz, egyszer csak kezdett fagyni. Hát be is fagyott, mikor megtudtuk,
                  hogy a török nem csatázik, hanem békességet könyörög s trakták folynak.</p>
               <p>Ugyan bizony miért hívtak minket ide? Alamizsna-kenyeret változtattunk, a
                  koldus-tarisznyát levettük az egyik vállunkról, hogy reá tegyük a másikra.</p>
               <p>A mi jó Urunkat meglátogatta a köszvény. Ez még a török barátságnál is rosszabb,
                  mert valameddig belénk költözik, rosszul esik még a betevő falás is.</p>
               <p>Mikor így a kopacz földön heverek, mindig az motoszkál a fejemben, hogy talán jobb
                  azoknak, a kik brassói csergével takaróznak s tehénhúslevest esznek - az én szép
                  tündér hazámban...</p>
               <p>Kifogyott a dohány a pipámból. Valameddig csak a dohány fogy ki a pipámból, -
                  megélünk valahogy, csak a reménység pipájából ne fogyjon ki az a másik dohány, kit
                  nem a török császár küld ajándékba, hanem egy másik, nagyon hatalmas, a
                  leghatalmasabb Úr,... kinek áldassék az ő szent neve!</p>
               
               <p>Egyről pedig szinte megfeledkeztem s ez a kalmakányné mosónéja. Hogy ki és mi a
                  kalmakány? E bizony nagy úr, mert a vezért helyettesíti és sok rabszolgája van.
                  Egy magyar is akadt köztük, a pedig fontos hivatalban van, mert favágó; a felesége
                  mosóné a kalmakány feleségénél s a mosóné sok mindent tud.</p>
               <p>A mosóné elmond mindent az urának, a ki olyan úr, hogy a más szolgája, ez elmondja
                  nekem. Innen tudom én, hogy milyen nagy országos dolgok készülnek, azt is
                  megtudtam, hogy a török vezér, ki a mi jó Urunkkal csak foghegyről beszél -
                  egyszer mészáros volt. A mészárosnak erős legénynek kell lennie, eligazíthat egy
                  országot is.</p>
               <p>Ez így van a törököknél s mondják, hogy volt már favágó is, a kiből a török
                  császár vezért csinált. Látta, hogy szépen hasogatja kétfelé a fát - gondolta
                  magában: no ez a keresztények fejét is épen így ketté tudja hasogatni.</p>
               <p>Az atyámfia még tud magyarul. Ebből én azt következtetem, hogy én sem felejtem el,
                  még ha favágó lenne is belőlem a kalmakánynál. Mitől Isten óvjon meg.</p>
               <p>A mosóné nekem is mosott titokban s azt is tőle tudtam meg, hogy a császár
                  megbotozta a vejét. Aj, teremtő Istenem, be sok vidám dolog történhetik a császár
                  udvarában, kiről csak a kukták, mosónék, favágók tudnak...</p>
               
         </div>
        <div type="chapter">
            <head>
              XIII. FEJEZET.
            </head>
       
               <head>
            Három rendbeli kvártélyváltoztatás.
               </head>
               <p>Az első kvártélyom a drinápolyi volt. Leírom, hogy emlékezete maradjon, mert
                  mindennemű panaszos szónál jobban beszél a bujdosásnak keserű voltáról. Való igaz,
                  hogy mikor leírom, akkor már rangosabb a kvártélyom.</p>
               <p>Állott vala pedig az én kvártélyom négy olyan kopacz kőfalból, mint a tenyerem. Az
                  egyik falon volt egy ablak, az ablakon fatábla. Legjobban örvendett annak a szél,
                  mert széliben és hosszában ki- és bejárhatott hozzám. Gondoltam, hogy becsinálom
                  papirossal, de eszembe jutottak az egerek és patkányok, a kik velem a négy fal
                  között szintén kvártélyt fognak - no hát ezek megették volna a papirost vacsorára.
                  A palotámban volt egy durván faragott hátas szék, az ágyam a földre volt terítve.
                  Egy csorba tálban szén pislogott, ez volt a kemenczém. Ha az ujjam meggémberedett,
                  oda tartottam s igen jól megmelegedett, de jobb volt, ha a kezemet egymáshoz
                  súroltam. Ha pedig el kezdett hullani a hó, akkor az ágyam takarója olyan szép,
                  fehér lett tőle, ha pedig egyet sóhajtottam, hát az is fehér volt.</p>
               <p>Csupa merő, fehér ártatlanság minden.</p>
               <p>Mikor meg-megtámadott az elégedetlenség, vállamra tette kezét az igazság és erősen
                  megrázott. Aztán megfogta a kezemet s elvitt a többiek kvártélyába. Azoknak
                  ablakuk sem volt, ágyuk sem volt, cseréptálban pislákoló szenük sem volt - mégis
                  éltek, mégis reménykedtek.</p>
               <p>Elszégyeltem magamat s megokosodtam. A ki nyomorúságban él, az emlékezzék meg a
                  nagyobb nyomorúságban levőkről s megtanulja, hogy a türedelem többet ér, mint a
                  panaszkodás.</p>
               <p>A mi jó Urunk is fázik a maga czifrább kvártélyában s mikor látja nyomorgó híveit,
                  kiül orczájára az igazi, mélységes fájdalom.</p>
               <p>- Nem fagyunk meg, jó Uram! - mondok neki s hogy nem felelt, ez nekem fájt, jobban
                  fájt, mint az első kvártélynak a hűvös aérje és kevés mobiliája.</p>
               <p>Krisztus Urunknak sokkal több stácziója volt, míg fölért a Golgothára, mint
                  nekünk, mégis végig járta. Mi csak a kezdetén voltunk, s a tél minden szegény
                  embernek keserves.</p>
               <p>Zay úrfiék úgy unták magukat, hogy majd megették a kezüket és lábukat. Török róka,
                  török nyúl akadt elég a mezőn, de a vadászat is csak úgy fülik az ember fogához,
                  ha zsíros vacsora és bőséges borital van hozzá.</p>
               <p>- Meddig tart még a török ácsorgás, Kelemen? - kérdezte tőlem télutóján.</p>
               <p>- A meddig a rakás kenyér elfogy, - feleltem neki.</p>
               <p>Egyet rántott a vállán s ott akart hagyni az irásom mellett.</p>
               <p>Hát ebben a pillanatban halad el a házunk mellett tizenkét török katonával a
                  hatalmas vezér, kiről elmondottam, hogy mészáros volt. Nagyon lelógatta az orrát.
                  Pecsétes irást kapott a török császártól s ebben a pecsétes irásban az állott,
                  hogy elmehet Isten hírével, lehet belőle ismét mészáros. Viaskodhatik az ökrökkel
                  és a tehenekkel.</p>
               <p>- Bizony elcsapta a császár a vezért, - ujságoltam Zay úrfinak.</p>
               <p>- Ugyan megváltozék nagy-hirtelen a sorsa. Leültették a magas lóról.</p>
               <p>- Okuljunk ebből, atyámfia, nekünk is ma még fáznunk kell, vajki tudja, nem kell-e
                  holnap válogatnunk a selyem-bársony takaróban.</p>
               <p>Még hosszasan leczkéztem Zay úrfit, de a kinek olyan változó, nyugtalan elméje
                  vagyon, mint neki volt, azon nem segít a prédikáczió.</p>
               <p>Az első kvártélyt nem cseréltük fel a kivánatos csatamezővel. Arra ugyan nem volt
                  szükség, mert a török és a német hosszú időre megbékültek. Való igaz, hogy
                  kívánatos ez világon a békesség, de nekünk nagyon szomorú volt, mikor hirét
                  hozták. Eszterházi uram akkor mondotta ezeket az emlékezetes szavakat:</p>
               <p>- Ragadjon belé a tokjába a magyar kard, nem kell azt kihúzni, hanemha
                  parádéból.</p>
               <p>Küldötték a törökök a szekereket és lovakat nekünk, hogy menjünk tovább, hogy
                  menjünk távolabbacska a némettől, közelebbecske a tengerhez. A szekér több volt,
                  mint az elvinni való, mert semminémű vagyonszerzésre a bujdosó magyar nem
                  gondolhatott. Az én portékám elfért a kicsi szekér-saroglyájába is, de voltak
                  olyanok, a kik a hónuk alatt is elvihették, mint egy görög bölcs, kiről meg vagyon
                  írva, hogy mindenét magával vitte s egy másik, ki még az ivópoharát is
                  elhajította, mikor egy pásztor ember a szemeláttára a tenyeribe merítette a vizet
                  s onnan ivott.</p>
               <p>A második kvártély egy rongyos török falú volt, Bujukdere. A török azt mondja,
                  Büjükdere, de a már mindegy. Mezőnek mező, völgynek is völgy volt, szépnek is szép
                  volt, de ha az ember sátrak alá kerül, mint a vándorló czigány, hát hiába szép a
                  mező, a völgy.</p>
               <p>Nekem jó volt a fekvésem itt is, mert a sok, nagy nyomorúságban egy kicsit neki
                  indultam a hízásnak, Vagy azért, mert ilyen a fajtám, vagy azért, mert
                  hozzászoktam a nyomorusághoz.</p>
               <p>A szolgám többet siránkozik, mint én, sovány is az istenadta és fakó az arcza,
                  mintha kicserzették volna. Az első éjjel akkorát sikoltott, hogy ha ágyban
                  feküdtem volna, kifordulok vala bizonyára az ágyból. Álmában-e vagy ébren, de
                  hozzá ért a keze egy sok lábú, fertelmes állathoz, a kit a tudósok skorpiónak
                  hívnak. Ettől aztán neki is elment a kedve az alvástól, nekem is. Felültünk mind a
                  ketten a sátrunkban.</p>
               <p>- Hej uram, keserves élet a miénk - mondá ő.</p>
               <p>- Bizony nem vetették rózsára az ágyunkat - mondottam én.</p>
               <p>- Jobb odahaza, - mondotta ő.</p>
               <p>- Jobb, - feleltem én.</p>
               <p>Igy beszélgettünk sokáig s ha valaki azt hiszi, hogy a szolgám meg volt az én
                  feleletemmel elégedve, hát gondolja meg, hogy az én szolgám hajdanában Bercsényi
                  uramnál volt kukta s jobb a pecsenyés nyársot forgatni a tűzhely mellett, mint egy
                  Isten háta megett levő török faluban éjjel a sátor alatt skorpiókat fogdosni.</p>
               <p>Ez a ritka szép mulatság eltartott két-három hétig s ha esett az eső, az orrunkat
                  sem kellett kidugni a sátorból, mert úgy is megvizült. Csorgott be a víz,
                  úszhattak a skorpiók.</p>
               <p>Az Urunk is csak sátor alatt lakott, ezzel megvigasztalhatta magát a szolgám. Neki
                  arra a vigasztalásra nagyobb szüksége volt, mint nekem, mert az ő lábáról ebben a
                  második kvártélyban szakadt le a csizma. Oda adtam volna az enyémet, de nyáron az
                  úr is bolond, ha csizmát húz. A skorpió is jobban szereti a mezítlábat.</p>
               <p>Hanem éjjelenkint sok szép csillag ragyogott az égen. El-el néztem sokszor,
                  behúnytam aztán a szememet, hallgattam a török békák kuruttyolását. Szakasztott
                  úgy kuruttyoltak, mint a zágoniak... A világ minden részén levő békákat az Úristen
                  tanította meg kuruttyolni. A különbkülönbféle nyelveken való imádságokat is
                  egyformán megérti. Ha a török azt mondja neki: Allah! azt épen olyan jó szívvel
                  veszi, mintha mi azt mondjuk, hogy Úristen...</p>
               <p>Reánk is ő visel gondot abból a nagy-nagy távolságból...</p>
               <p>- Kelemen, Kelemen! Nézz fel a csillagokra s edd tovább a kenyeret.</p>
               
               <p>Mire a fák levele odahaza Zágonban kezdett sárgulni s a fecskék készülődtek, hogy
                  erre felénk jöjjenek - ámbátor én még egyikkel sem találkoztam - megest jött
                  Konstantinápolyból a parancs. Nekünk már csak a mennyországból, meg
                  Konstantinápolyból parancsoltak. Ha az Úristen, azt mondta valamelyiknek:</p>
               <p>- Jövel szolgám, elég volt a földi zarándoklásból, - hát lehetett volna száz
                  doktor, száz borbély - elment az, a kit hítt, elment s vissza sem jött.</p>
               <p>Ha pedétig a török császár azt izente, hogy menjetek tovább, jött a török ló, jött
                  a török szekér, kalauznak vagy száz csausz s mi mentünk nagy engedelmesen.</p>
               <p>A nyakunk reá volt kötve egy rengeteg hosszú istrángra, az istrángnak a vége ott
                  volt a török császár kezében. Egyet rándított s a bujdosók tovább bujdostak.</p>
               <p>Hova? Merre?</p>
               <p>Aj, teremtő jó Istenem, hát ezt a hiábavaló kérdést ugyan ki szalasztotta volna
                  el?</p>
               <p>Jenikő volt a harmadik kvártély.</p>
               <p>Ha Jenikő ott volna, a hol Brassó, elmennék mindennap oda a tűlevelű fák alá
                  sétálni, de így?... No de itt már házak voltak s a házakban emberek laktak. Való
                  igaz, hogy csak örmények és görögök, de erről nem tehettek. Az Úristen csak egy
                  marék erdélyit hintett el abban a kis tündérországban, kellett másféle növevény is
                  a világ rengeteg kertjében. Az örmény fekete, még a fehérnép-féle is, a görög
                  pedig görög, de nem a régiből való. Az már kipusztult, még a nyelvük is rusnya
                  lett. Ha minden nácziónak ez lesz a sorsa - nem akarok hétszáz esztendeig élni,
                  különösen Jenikőben.</p>
               <p>Bekvártélyoztak egy örmény szűcshöz, a ki görbe szemmel nézett rám s a kis
                  kamaráját tisztességesen kiürítette, hogy valamit el ne találjak tőle lopni.</p>
               <p>- Atyámfia, szűcs, - mondottam neki mindjárt első nap - ugyancsak megraktad
                  mobiliával a kamarát, az ember nem is tud benne mozogni. Vidd le a székeket s az
                  asztalt, mert én ahhoz nem szoktam hozzá.</p>
               <p>Felrántotta a szemét a feje búbjára s úgy bámészkodott rám. Aztán elkezdett
                  vigyorogni. A jenikői örmény vigyorgása olyan, mintha az ember a bocskorával
                  belétapos a sárba - olyan az arcza.</p>
               <p>Elhiszem, ha czifra bundát mérettem volna magamnak, még mázos korsót is állított
                  volna be a kamarámba, de mert nem rendeltem - még széket se tett oda.</p>
               <p>Az ő alvó kamarája épen tőszomszédos volt a kamarámmal. A szolgámnak pedig olyan
                  hangja volt, mint a gyöngytyúknak. Ezt pedig jó tudni, mert betanítottam a
                  szolgámat egynémely kesergő nótára, a kinek a nótája magyar volt, de a szövege
                  örmény-török-latin-franczia. Nem érthetett abból egy teremtett emberállat sem egy
                  szót is. Erre a nótára reágyújtattam úgy tizenegy óra után a szolgámmal - s
                  énekeltettem éjfélig.</p>
               <p>Az örményt majd megütötte a lapos guta. Elment panaszra másnap a török kádihoz -
                  mert így hívják a birót - s az megverette a talpát. Az efféle mulatság nem a
                  legkedvesebb.</p>
               <p>Itt tudtuk meg, hogy Bercsényi uram török földre érkezett Lengyelországból. Nem
                  lőn neki maradása ott sem. Minémű nagy ellenség volt a sarkában neki is, nekünk
                  is, arról talán nem is kell beszélni. A török kádik pálczája és korbácsa nem oly
                  gyilkos, mint a bécsi németek szeretete.</p>
               <p>Úgy megörvendettem a hírnek. Nem is a generálist akartam látni, sem a méltóságos
                  asszonyt, kinél méltóságosabb még a magyar földön is kevés termett, hanem azt a
                  kis leánykát, kinek én azelőtt nyolcz esztendővel meséket mondottam.</p>
               <p>Jól esik a bujdosónak, ha maga fajtájával találkozik. A panaszkodás kisebbíti a
                  szomorúságot. A szomorúság a hó, a panaszkodás a napsugár; olvasztja a havat -
                  hanem a víz és sár ott marad mégis.</p>
               <p>A ruhám elnyavalyásodott. A ruha sem tart száz esztendeig, az ember is rövidebb
                  idő alatt rongyosodik le. A térdemen kiváslott a nadrág, a kucsmámnak is kezd
                  erősen kopni a szőre.</p>
               <p>A kamarási fizetésből nem telik újra. Kérni pedig nem szerettem soha. Ha kérnék,
                  egy szóra mindjárt adna az én jó Uram, de miért kérjek? Rangos mulatságba
                  járunk-e? A ruhánk minéműségét valaki vizsgálja-e? A ki megmossa mindennap friss
                  vízzel az ábrázatját, rendbe szedi a haját és bajúszát - az elégedjék meg vele.
                  Nem kértem soha semmit az uramtól. Ha szolgáltam, hát szolgáltam emberségből.</p>
               <p>Hanem az a kis leányka nem ment ki a fejemből, pedig az most már nagy leányka
                  lett, én pedig rongyos bujdosó voltam...</p>
               <p>Az uram, az én jó uram észrevette kamarásának a kopott ruháját. Elég szomorúság
                  volt az neki, hát meg kellett vigasztalnom:</p>
               <p>- Bírja még, kár volna pénzt adni az újért! Tükörben sem látom, más sem nézi,
                  uram!</p>
               <p>- Nem a te szégyened, Kelemen, hanem az enyém. Szólj Sibrik uramnak! Nem, majd
                  szólok én.</p>
               <p>Mire Bercsényi uramék megérkeztek, volt szemrevaló gunyám. A ki adta, az tanuságot
                  tehetett róla, hogy nem kértem. Nem illik az erdélyi nemes emberhez,
                  legkiváltképen pedig a székelymagyarhoz.</p>
               
               <p>A nagy rakás kenyér, a ki mellé telepedtünk, szép aprónként kezdett fogyni, de
                  egészen nem fogyott el, mindig újat süttetett nekünk a török császár.</p>
               <p>Szántanunk, vetnünk, boronálnunk sem kellett; akár eső hullott, akár nap sütött -
                  a kenyér termett. Mindennap jól laktunk, a kenyér pedig még akkor is kenyér, ha
                  sós könyet hullatunk reá... a sós könyet reá hullatjuk, - de megeszszük.</p>
               
         </div>
        <div type="chapter">
            <head>
             XIV. FEJEZET.
            </head>
        
               <head>
                 Egy kicsi visszapillantás.
               </head>
               <p>Megállj vándorló madár! Ereszd le a szárnyaidat, ne szántsd, ne szántogasd tovább
                  a levegőeget, mely mindig egyforma, csupán a felhőknek alakja másmilyen. Egyik
                  szalad, mintha kergetnék, a másik végig nyújtózik, a fejét leteszi az örmény
                  hegyekre, a lába pedig elér az erdélyi havasokig, aztán csak sír, csak sír, mint a
                  kárvallott ember, mint a sirató asszonyok, a kiknek kicsi pénzt és nádmézes
                  pálinkát adnak, hogy sírjanak. Megállj vándorló madár, én szegény fejem!</p>
               <p>Mikor elindultál hazulról, félig gyermek valál, most gyakor kézzel borotválni kell
                  az állat, mert ugyancsak hamar borostás lesz. Czigány-muzsikával sem hirdetik,
                  mégis születésed napja van - a huszonnyolczadik.</p>
               <p>Az életnek szebbik fele oda van, talán a legszebbik, hanem ha ezután jön a java. A
                  micsodás furcsa országba kerültünk, még reád kerülhet a sor, hogy a török császár
                  megtesz fővezérnek s akkor lesz erős-nagy dinom-dánom. Hanem ettől ne félj, mert
                  ez nem fenyeget.</p>
               <p>Elég tarka volt az életed eddig is. Ezredik vagy tízezredik atyádfia sem érte meg
                  azt, a mit te eddig megértél. Elsőbben nem látta szemtől-szembe Rákóczy Ferenczet,
                  a mi jó urunkat, nem is hált vele egy fedél alatt, másodsorban nem evett lengyel
                  czipót s nem vadászott lengyel medvére, harmadsorban nem mulatozott franczia
                  urakkal s nem ült hajón (kit ugyan nem bánhat meg, a ki nem ismeré!), aztán nem
                  látott annyi törököt, mint te, a fekete kávés ibrik mellett, halat sem evett, a ki
                  a tengerben úszkál addig, a míg ki nem fogják.</p>
               <p>Semmiletteképen panaszra nincsen okod, én árva fejem. Ki jut-e a rakás kenyérből
                  mindennap? Ki jut. E mián nem kell aggoskodnod, nem kell búcsálódnod. Jársz-e
                  rongyosan? Nem jársz. E mián nem jár nyakadra sem a szűrszabó, sem a varga, sem a
                  kalapos, sem a szűcs. Meg van-e mindennap az álmod? Meg van. No hát ne akarj te
                  cserélni a fővezérrel, mert annak is van mindennap álma, való igaz, csakhogy ő a
                  császárral álmodik s a császár mindennapi álmában avval fenyegeti, hogy kidobja
                  az állásából. Az erdélyi gyalog-czigány póstás nem fekszik akkora szívbéli
                  aggodalommal le a vaczkára, mint a fővezér. Nyugodj meg vándor madár, én
                  lelkem!</p>
               <p>Vagynak, igaz, egynémely kivánságaid, a melyek megöregszenek veled, olyanok, mint
                  a hajad szála, nőnek-nőnek s ha az olló lecsípi a végüket, ismét csak kinőnek;
                  olyanok, mint a török föld fűszála, kibúvik még a kavics között is, elsárgul,
                  magva ott ragad, ismét csak kihajt minden tavaszszal, olyan mint a szél, mely soha
                  el nem ül örökre, hol itt kél szárnyra, hol ott; ma neked dúdolgat álomhozó éneket
                  a füledbe, holnap elmegy Zágonba és egy búbánatos anyának mesél a fiáról, az
                  elveszett fiáról, a kit ő kegyelme talán soha nem is fog látni.</p>
               <p>Csüggeszd le fejedet, vándor madár, én árva lelkem és valld meg a te nagy-nagy
                  bűnödet. Valld meg, hogy lehetett volna másképen is, mert senki téged meg nem
                  csonkított a te szárnyaidban, repülhettél volna, de te nem repültél. A ki pedétig
                  kimegy a viharos-borús, a fekete éjszakába, az húzza összébb a bundáját, tűrje,
                  hogy arczát verje az eső, fülébe sípoljon a szél s várja meg, a míg csillagok
                  kerülnek az égre, mert azok mutatják meg az útat, miképen a betlehemi pásztoroknak
                  és a napkeleti bölcseknek hajdanában.</p>
               <p>Egy falás bölcseség s egy jó porczió türelem, semmi egyéb. Ennél több nem kell az
                  élethez. Az élet pedig nagy szekér, a ki megindul s ha egyszer megindul, mi
                  húzzuk, mert mi vagyunk a lovak, a kiket beléje fogtak. Mikor belőlünk kifogy a
                  szusszanás, akkor megállunk, de addig nem. A ki nagyon siet, az hamarébb kifárad s
                  úgy döczög, mint a csiki szekér, ha dülőn felfelé kapaszkodik - hát ne siessünk
                  nagyon, mert szép az út s jó, ha sokáig tart.</p>
               <p>Bizony szép és gyönyörűséges az élet, mondom én, a kinek ablakán benézhet a lúd,
                  olyan alacsony s be is repülhet, mert nincsen rajta ablak. Errefelé drága az
                  ablaküveg s jó a friss aér a szobában. Fölös bútor sincsen, mert mire is volna.
                  Vendég nem jön, a ki nagyon módis, a kinek drága karosszék kell; ha ki akad, leül
                  az ágy szélére, az ágy széle s a közepe is a padló, oda hát a patkány is leülhet,
                  a minthogy le is ül, mert van belőle elég. Asztalnak pedig jó az ember térde, oda
                  mozdítja az ember, a hova akarja s mindenűvé magával viheti; enni is lehet róla,
                  ha van mit, írni is lehet rajta, hát ennél jobb asztalt még nem csinált remekbe
                  semmiféle teremtett asztalos, hanemha a jó Isten, a kinek áldassék az ő neve, mert
                  ő adta az életet s a miképen ő küldi reánk a rosszat, azonképen tőle ered minden
                  jó is.</p>
               <p>Vándor madár, én fáradott lelkem, te csak pihenj meg szépen s a mit eddig láttál,
                  arról meséld, hogy szép volt, jó volt s a mit ezután kell látnod, attól meg ne
                  ijedj!</p>
               <p>Nézz ki az ablakon! Az a nagy szürke ég nem egyéb, mint egy óriási tyúkborító, ez
                  béborítja az egész világot, béborítja a török császárt is a palotájával és a
                  kincseivel, a katonáival és a szolgáival együtt épen úgy, mint a kicsi nyűveket, a
                  pillangókat, a mezei egeret, a szerecsen pusztának csíkos tigrisét; a ki pedig
                  reánk borította, az vigyáz reánk.</p>
               <p>Oh, vigyázzon is ott messze-messze a zágoni hajlékban egy asszonyra, kitől hamar
                  elmúlt az öröm s kire nagyszomorú emlékek borulhatnak ezen a mai napon! Vigyázzon
                  reá apai jósággal s vigasztalja meg őt búbánatos perczeiben, mert én ezt nem
                  tehetem. Én húzom tovább a szekeret, a ki elé immár huszonnyolcz esztendő óta be
                  vagyok fogva. Azt sem mondom: nehéz, azt sem mondom: könnyű, csak húzom tovább,
                  míg az utolsó szusszanás tart.</p>
               
               <p>A szürke felhőkből pedig megeredt az eső, hogy mikor lesz vége, azt még Sibrik
                  uram sem tudná megmondani, pedig a béka kuruttyolása nem jövendöl olyan biztosan,
                  mint az ő bal lába, a kit a tudósok is megirigyelhetnének tőle, olyan
                  igazmondó.</p>
               <p>Ezen a napon nem történt semmi nevezetes, csak az, hogy a Zay uram bicskája
                  leesett az asztalról s egy hatlábú férget a földhöz szegezett. Az a féreg nem
                  húzhatta tovább életének a szekerét, mert Zay uram a szolgájával eltapostatta.</p>
               <p>De mi csak húzzuk tovább s még fütyölni is tudunk. A míg az ember fütyöl, addig él
                  - s másnap megkezdettem a huszonkilenczedik esztendőt.</p>
               
         </div>
        <div type="chapter">
            <head>
              XV. FEJEZET.
            </head>
          
               <head>
               A Bercsényiék házában.
               </head>
               <p>A háborúból ugyan nem lőn semmi, de az már bizonyos volt, hogy Bercsényi uramék is
                  török földre érkeztek. Ennek pedig mi bujdosó magyarok mind örvendettünk. Elsőbben
                  is azért, mert az urunknak mindenha kedves embere volt Bercsényi, a jó szolga
                  pedig örvend, ha az urának öröme van: másodsorban azért, mert Bercsényi uram mind
                  feleségestül együtt mulatság és traktakedvelő ember volt, az ő házánál tehát
                  egy-két vidám órát fogunk eltölteni. Egyéb is volt, a mi engem kecsegtetett.</p>
               <p>Eszembe jutott az a kis eleven leányka, a kinek néhanapján mesét mondottam s a ki
                  fölöttébb nagy örömmel hallgatta azokat.</p>
               <p>Nagy ideje múlt annak is, mind a tíz ujjamat végig kellene olvasnom, hogy számba
                  vegyem az elmúlt esztendőket. Azoktól is elmúlik az idő, a kik rémséges
                  unodalomban morzsolgatják le a napokat.</p>
               <p>Bercsényiné, a grófné, nagyon rátartós asszony volt. Rajta ugyan nem változtatott
                  sokat a bujdosás, csak a haja kezdett fehéredni, de a méltóságos beszédje
                  ugyanvalóst a régi maradt.</p>
               <p>Nem mondom én azt, hogy csak az asszonyok szeretnek beszélni, de azt mégis tiszta
                  lelkiösmérettel elmondhatom, hogy Bercsényiné szeretett beszélni. Okos, szép és
                  tanulságos vala a beszéde mikor kezdette, hanem azt már nem tudnám megmondani,
                  hogy milyen volt, mikor elvégezte, mert az én eszem addig őt soha sem kísérhette.
                  Hanem azért ott ültem a széken, a fejem is bólogattam, még mosolyogtam is, ha
                  láttam, hogy ő mosolyog. Úgy hozza azt magával az illendőség. Az én szemem
                  reá-reá tévedt Zsuzsinak az arczára. Akkor aztán vége volt a figyelemnek.</p>
               <p>Oh, be kedves arcza is volt Zsuzsinak, a kis leánykának, a ki félt egykor, hogy
                  neki is bajúsza lesz. A bajúsz szép a férfiak orra alatt, de nem szép az asszonyok
                  orra alatt. Egy örmény asszonyt láttam, a kinek szép fekete bajúsza volt. Annak is
                  azt találtam mondani, hogy borotváltassa le, az is megharagudott - nohát többé nem
                  is bánom, akár van bajúsza az asszonyoknak, akár nincs. Zsuzsinak nem volt, de a
                  helyett volt két gödröcske az orczáján, ha nevetett.</p>
               <p>Ha Bercsényiné valami mulatságos dolgot mesélt el a régi farsangokról, Zsuzsi
                  mindig nevetett. De attól úgy csengett a ház, de az úgy csilingelt az én
                  fülembe.</p>
               <p>Túrós-kapros rétest is itt ettem a Bercsényiék házában nagysok idő multán ismét.
                  Kérdeztem Zsuzsitól, hogy ő csinálta-e? Azt felelte, hogy a vén Zsámbokyné
                  csinálta. «Bezzeg kár» - feleltem én - mert nekem jobban esett volna, ha ő
                  csinálja vala.</p>
               <p>Az öreg méltóságos asszony nem hallotta e szavakat, mert mindjárt egy régi
                  történetet mondott volna el valamelyik őséről, a ki egyszer halálos beteg lett a
                  túrós-kapros rétestől s a munkácsi felcser nehezen tudta belőle kikurálni.</p>
               <p>Azt sem hallotta a méltóságos asszony, mikor Zsuzsi elmondotta nekem, hogy be
                  sokszor jutott neki eszébe «Kelemen bácsi», a ki olyan jókedvű, tréfás volt
                  mindig. Még a mesékre, még a bajúszra is emlékezett. A míg így beszélt s
                  közbe-közbe nevetett - én azt hittem, hogy a Bercsényi uram pérai háza ott van az
                  én tündéri hazám szegeletjében, a brassói havasokról fujdogál langy szellő s a
                  merre nézek, mindenütt csupa kedves, ismerős arczot látok.</p>
               <p>Bercsényi uram szavai is folyton a fülembe csengtek:</p>
               <p>- Kamarás uram, ne feledje el kegyelmed, hogy a pérai háznak nincs zár a kapuján.
                  A ki bujdosó magyar, mind szívesen látott vendég nálunk.</p>
               <p>Zsuzsi is mondott valamit az első látogatás után:</p>
               <p>- Ha holnap nem is, de holnapután újra eljöjjön!</p>
               <p>Ezek a szavak aztán mind kavarogtak a fejemben. Addig kavarogtak, míg elkezdettem
                  fütyölni. Még a bokámat is összevertem otthon. A szolgám bámult s megkérdezte:</p>
               <p>- Jó bora volt a generális úrnak, kamarás uram?</p>
               <p>- Jó hát! - mondám neki s egy marék török dohányt adtam, hogy attól legyen neki is
                  jó kedve.</p>
               
               <p>Sibrik uram Zayval az urunk szállásán búsult másnap délután.</p>
               <p>- Bizony öcsém - mondja Sibrik - soha ki nem derül felettünk az ég, azt mondom én.
                  Végig húzzák szájunkon a mézes madzagot, azt mi megnyaljuk - s mégis keserű marad
                  a szájunk íze.</p>
               <p>- Miért nem cselekszik az urunk a maga jóakaratából? Mi is volnánk elegen, mások
                  is hozzánk állanának - sok már a heverés, fordítani kellene az állapoton. </p>
               <p>- Iszen ha az olyan könnyen menne! Kaliczkába zártak s a lakatnak két kulcsa van,
                  egyiket a német császár tette a vánkosa alá, a másikat a török császár!</p>
               <p>- Vegyük ki az egyiket s a másikat karddal szerezzük meg -</p>
               <p>- Bolond beszéd, öcsém! - vágott közbe Sibrik uram. - Könyökig vájkálhatunk a
                  tarisznyába, üres az, pénz nélkül nincs háború, háború nélkül nincs kulcs -</p>
               <p>- Aztán meg - szólottam én is közbe - ez a mi mostani állapotunk nem is nagyon
                  rossz. Békességes tűréssel megédesítjük a napot, hosszú várással kivárjuk az
                  alkalmatosságot. Ez a kettő fordít a mi állapotunkon.</p>
               <p>Erre aztán mind a ketten nekem estek s holmi halvérű embernek neveztek el, a kinek
                  minden jó, mindenütt jó.</p>
               <p>Ingyen sem haragudtam meg reájuk. Ki a micsodás természetű, aképen nézi az életet.
                  Nekem nem volt okom panaszra, mert egyet gondoltam és - Pérában termettem. Ha
                  minden bujdosó magyart szívesen látnak ott - gondolám magamban - miért ne látnának
                  szívesen engemet, a kinél áhitatosabban senki fia sem tudja hallgatni a méltóságos
                  asszonyt - legkivált, ha Zsuzsival együtt hallgatom. Ez a világon a
                  legtermészetesebb dolog, mert nagyon összebarátkoztunk. Többrendbeli
                  csalafintasággal kifirtattam, hogy melyik a legkedvesebb nótája, a legkedvesebb
                  virága: a nótát elénekeltem, a virágot elhoztam. Sem a nótából, sem a virágból ki
                  nem fogytam. Egyszer tánczoltunk is, még a mi jó urunk ő kegyelme is gyönyörködve
                  nézte s azt mondta:</p>
               <p>- Ez már magyar táncz! Jól összeillik a két teremtés.</p>
               <p>Zsuzsi erre megint kedvesen nevetett.</p>
               <p>Valami nagyon bolond kívánságom támadt nekem. Be jó volna, ha Pera Jenikőben
                  volna, ha Bercsényi uraimék átköltöznének hozzánk s ha nekem csak a kvártélyom
                  ablakából kellene kinéznem, hogy Zsuzsit megláthassam!</p>
               <p>Erre a bolond kívánságra épen tizenkettőt aludtam. A kívánság még mindig kívánság
                  maradt, hanem tizenharmadszor felébredvén - ez pedig április 16-án volt - csak
                  megfújták a trombitát, megütötték a nagy dobot úgy a jenikői bús magyaroknál, mint
                  a pérai Bercsényi-portán.</p>
               <p>A szolgák hordották a sok bagázsiát, de nem szekerekre, hanem két hatalmas vízi
                  hintóra.</p>
               <p>Tudtuk, hogy merre visz az utunk - közös kvártély készült az összes bujdosó
                  magyaroknak.</p>
               <p>Ez pedig a szép tündér hazától még messzebb, sokkal messzebb fog esni:
                  Rodostó.</p>
               <p>Búsuljak-e? Örüljek-e?- kérdeztem magamtól. Hát, én édes teremtő Istenem, valaki
                  reám mosolygott a kvártélyom kopasz faláról, a két arczán két gödröcske volt.
                  Fülembe csengett a mi jó urunknak a szava:</p>
               <p>- Jól összeillik a két teremtés...</p>
               <p>Hát aztán én hogyne örültem volna, mikor tudtam, hogy Bercsényiék is míg a világ s
                  még két nap velünk egy városban fognak lakni.</p>
               
         </div>
        <div type="chapter">
            <head>
            XVI. FEJEZET.
            </head>
     
               <head>
              Egy magyar gályarab története megvigasztal.
               </head>
               <p>El kellett az új kvártélyra menni, mert parancsolták. Volt nekünk egy titkos jó
                  barátunk, a ki minket akkor szeretett volna látni, mikor a háta közepét. Ez volt a
                  német császár konstantinápolyi embere. Azért küldötték oda, hogy folyton a mi jó
                  urunkat vigyázza. Oroszlánnak nézték, a kitől még akkor is féltek, ha egész tenger
                  választja el Bécstől s ha a kalitkájának a rúdjai kemény vasból kovácsolódtak. Ez
                  elég szomorú dolog, de még sem erről beszélek, hanem egy magyar gályarabról, kit
                  én három napig láték ebben az életben, aztán soha többé s mégis elfelejteni nem
                  tudtam soha.</p>
               <p>Úgy esett a dolog, hogy a török császár egy nagy vontató és lapáttal hajtható
                  gályát küldött az urunk szállítására. Huszonhat pár lapát vonta, mindenik lapáton
                  három-négy ember volt, mind összesen kétszázhúsz rab-ember. Egy lapátnak a
                  hosszúsága öt öl volt, azért kellett a vontatásához annyi ember s ezek a lapátok,
                  mintha összebeszéltek volna, mind egyszerre merültek be a vízbe. A kétszázhúsz
                  rab-embernek ugyancsak volt dolga s nekem, a mint őket néztem, ugyancsak nehéz
                  lett a szívem. Úgy megrándította az éktelen temérdek lapát a karjukat, hogy attól
                  féltem: tövestül kirántja. A székek, a miken ültek, úgy voltak rendben egymás után
                  kétfelül, mint a templomban szoktak lenni s ezek a boldogtalan emberállatok oda
                  voltak lánczolva a padjaikhoz. Nem is szóval dirigálták őket a rab-felügyelők,
                  hanem sivítással - no meg korbácscsal. A rabok hátán ing helyett rongy-darabok
                  voltak, vagy pedig egész mezítelenek is. A hátukra sütött a nap, a homlokukról
                  csurgott az izzadtság Ha felállanak, hogy a gályát vontassák - úgy csörög a láncz
                  s ez a lánczcsörgés a világ legeslegszomorúbb nótája.</p>
               <p>Néztem őket s megirigyeltem a török császár nagy hatalmát. Ha én olyan nagy úr
                  volnék - ezeket a szegény embereket mind szabadon ereszteném s a vezér sok
                  kincséből tartanék fizetett hajó-vontatókat, de azoknak a hátát nem verhetné senki
                  szíjj-ostorral.</p>
               <p>Míg mi a hajón valánk, nem is verte őket senki, mert a mi jó urunkra részt való
                  tekintetből emberségesen bántak velök a török-basa emberei.</p>
               <p>Volt ezek között egy kiváltképen erős, fekete bozontos hajú rab, a ki
                  egynehányszor rajtam felejtette a tekintetét. Azért-e, mert én is szánakozva
                  néztem rája meg a társaira: én bizony nem tudom.</p>
               <p>Közelébb mentem hozzá, mintha csak a hajó járását akartam volna jobban
                  megnézni.</p>
               <p>- Atyámfia - kérdém tőle - úgy veszem észre, hogy mondani szeretnél valamit.</p>
               <p>- Eltalálta, uram!</p>
               <p>Erre én szinte kiestem nagy álmélkodásomban a hajóból, mert a rab-ember magyarul
                  válaszolt.</p>
               <p>- Ó, te szegény, szegény ember, hát magyar vagy?</p>
               <p>- Az vagyok. A Küküllő partján születtem. Csak kérlek, fordíts nekem hátat, mintha
                  nem is hallgatnál reám.</p>
               <p>- Miért?</p>
               <p>- Hogy az ostort ne kelljen a felügyelőnek a hátamon megpattogtatnia.</p>
               <p>- Nem szabad egymással beszélgetnetek?</p>
               <p>- Egymással szabad, de idegennel nem. Mikor megláttalak titeket, megdobogott a
                  szívem. Azért néztem reád uram, néztem a többiekre is, de azok nem értették meg a
                  pillantásomat.</p>
               <p>- Régóta vagy gályarab?</p>
               <p>- Azt hiszem, régóta. Lehet annak húsz esztendeje -</p>
               <p>- Húsz esztendeje!... Irgalmas jó Istenem!</p>
               <p>- Talán több. Mit bánom én! Elfogtak a zernyesti csatában a németek, megszöktem s
                  a tatárokhoz állottam rablónak. Egy basa befogadott szolgájának, a fiát valaki
                  megölte, reám fogták a gyilkosságot, pedig én ártatlan voltam, a gályapadhoz
                  kötöztek s jól értem a dolgomat.</p>
               <p>- Szerencsétlen, miért nem bizonyítottad be az ártatlanságodat?</p>
               <p>- Szeges korbácscsal verték a talpam s ez nekem nem tetszett. A rabszolgának
                  Törökországban nincs igazsága.</p>
               <p>- Miért nem szöktél el?</p>
               <p>- Egyszer megpróbáltam, belé is ugrottam a tengerbe, kihúztak s öt napig nem adtak
                  ennem. Az éhség keservesebb, mint a lapát forgatás, a láncz és a szíjj-ostor.</p>
               <p>- Nagyon, de nagyon sajnállak, te szegény ember!</p>
               <p>- Ne sajnálj, magyar úr, mert nem éhezem, karom erős, a kenyeret nem vonja meg a
                  török s ha a bárka kiköt, az evezőpadon jót tudok aludni... Mindenhez hozzászokik
                  az ember. Mondd csak, ki a te urad, az a fényes ruhájú?</p>
               <p>- Rákóczy Ferencz.</p>
               <p>- Szép, derék úr, de nem hasonlít Thököli Imre fejedelemhez... Én őt
                  szolgáltam.</p>
               <p>- De jó és irgalmas, nagylelkű és dicső ember. Kérjem-e őt, hogy ajándékul a te
                  szabadságodat -</p>
               <p>- Ne bántsd! Ezt a mesterséget megszoktam, öreg vagyok ahhoz, hogy újat
                  tanuljak... Ha ti valaha visszakerültök Magyarországba, tanítsátok meg a
                  maradékaitokat, hogy keresztény ne szolgáljon ingyen való akaratából soha
                  pogányt.</p>
               
               <p>A szél belé-belé markolt a sötétzöld vízű tengernek szürkés-fehér fodrába s
                  emelte. A nagy gálya kezdett ingadozni. A török basa sivított s a felvigyázók
                  serényen jártak a padok között, hogy ösztökéljék a rabokat. Megfeszültek az erek a
                  rabok meztelen karjában s mi haladtunk tovább... tovább, de nem Rodostó, hanem
                  Nikomédia felé. Nosza, megijedt erre Forgách úr, oda megy a mi jó urunkhoz:</p>
               <p>- Te Kegyelmedet megcsalta a török császár, imhol nem Rodostónak tart a hajó,
                  hanem Nikomédiába, hol a török-árulás eltemette volt Thököli uramat!</p>
               <p>Megriadtak az urak, Zay még a kardját is kirántotta.</p>
               <p>- A szelekre támadjanak te kegyelmetek - mondá a fejedelem. - Most a szelek inkább
                  parancsolnak, hogysem a császár.</p>
               <p>A török nem csalt meg. Negyednapra már a legújabb kvártélyunkban voltunk. Mikor a
                  hajót odahagytuk, kerestem a sok között a magyar gályarabot. Reá támaszkodott a
                  lapátra s nézett utánunk.</p>
               <p>Ugyan bizony mit gondolhatott magában?</p>
               <p>- Menjetek bujdosó magyar urak, csak menjetek ti Rodostóba. Ti is csak rabok
                  vagytok, mint én; a ti kezeteken-lábatokon nincs rabláncz, mégis zörög az őszi
                  hulló falevéllel; arról mesél a szél, arról mesélnek a levegő-ég szálldogáló
                  madarai, azt dobogja a szív...</p>
               <p>Az én szívem erősen kezdett zakatolni, mikor megtudtam, hogy egyben mégis
                  megcsalatkoztam. Messze laktunk Bercsényi uraméktól. Hiába néztem ki az ablakon,
                  nem láttam a Zsuzsi arczát, nem is hallottam az ő csilingelő nevetését. Ez nekem
                  baj s talán egy kicsit neki is, de nem baj Bercsényiéknek, mert ingyenélő vendége
                  nem lesz gyakran. Én leszek, de én nem vagyok ingyenélő, mert mindennap koptatom a
                  csizmám talpát csupán azért, hogy Zsuzsinak azt mondjam:</p>
               <p>- Jó reggelt, Zsuzsika, nőtt-e már bajusza?</p>
               <p>Itt az új kvártélyon támadt reám másodszor az eszem. Elkezdett csúnyául
                  pirongatni:</p>
               <p>- Te koldus Kelemen, te, hát mi légyen tulajdonképen a te szándékod? A kamarásnak
                  úri a czíme, de kicsi is, üres is a kamarája. Neked kijut a darabka szalonnád a
                  fejedelem asztaláról - azt akarnád te mással megosztani? Hát vajjon azzal
                  megelégszik-e? A sánta koldus megfogja a vak koldusleánynak a kezét s azt
                  mondja:</p>
               <p>- Kolduljunk együtt, neked is adnak, mert vak vagy, nekem is adnak, mert sánta
                  vagyok. Két nyomorúság így lesz gazdagsággá!</p>
               <p>De a házam mellett volt egy bokor, azon a bokron énekelt egy madár s én inkább
                  hallgattam annak a madárnak az énekére.</p>
               <p>Mit énekelt a madár a rodostói bokron? Arról énekelt, mindig csak arról énekelt,
                  hogy minden teremtett földi féregnek legkeservesebb az egyedülvalóság.</p>
               <p>Ó, te tarka madár, be megnehezítetted a szívemet!</p>
               
         </div>
        <div type="chapter">
            <head>
              XVII. FEJEZET.
            </head>
          
               <head>
                 Mikor az ember még a pestisnek is tud örvendeni.
               </head>
               <p>Nem tudtam a fejemből kiverni Zsuzsit. Eleget leczkéztettem magamat, hogy a
                  koldustarisznya akkor is csak koldustarisznya, ha ketten hordozzák. Egyiknek
                  könnyű, a másiknak is könnyű, de mind a kettőnek együtt nehéz. Alig tudtam várni
                  az időt, mikor a szolgálatban felváltott valaki - mindjárt Bercsényiéknél
                  termettem.</p>
               <p>Egyszer a grófné, Bercsényi asszonyom meg is kérdezte tőlem:</p>
               <p>- Olyan kevés szolgálatra van a fejedelemnek szüksége, öcsém-uram, hogy gyakortébb
                  eljöhet?</p>
               <p>Egy kicsit elpirultam, pedig ez nem vala nékem szokásom, mert ritkán tettem
                  olyasmit, a miért pironkodnom kellett.</p>
               <p>A grófné, alig hiszem, hogy észrevette volna, minémű kivánság hozott, de annál
                  jobban észrevette Zsuzsi. Pedig én semmiképen el nem árultam. Való igaz, hogy
                  nemcsak tréfálkoztam, hanem nagy-komoly dolgokról is beszéltem neki. Elmondottam a
                  templárius vitézek történetét s azt is hozzá tettem, hogy én a világért sem léptem
                  volna közéjük.</p>
               <p>- Ugyan bizony, miért nem? - kérdezte ő.</p>
               <p>- Mert azoknak nem volt szabad megházasodniok, már pedig Isten úgy rendelte, hogy
                  az épkézláb ember megházasodjék.</p>
               <p>Erre aztán Zsuzsi mindjárt elhallgatott s én a bibliából mondottam neki különféle
                  történeteket. Sok mindenféle históriát elmondottam s ez mind tetszett neki.</p>
               <p>- Csak szép az, ha valaki olyan irástudó ember, mint kegyelmed! - sóhajtott fel, a
                  kezemet pedig erősen megszorította.</p>
               <p>A méltóságos grófné egyszer azt mondotta:</p>
               <p>- Kár is, hogy öcsém meg nem házasodott eddig, mert azt hiszem, jó feleségtartó
                  ember volna. Az epe nélkül való emberek a legjobb férjek.</p>
               <p>Erre ő nagyot lélegzett, a miből eleget lehetett kiolvasni.</p>
               <p>Én pedig elévődtem hetekig azon a szón, hogy jó feleségtartó volnék. A
                  feleségtartáshoz elsőbben is feleség, aztán pedig vagyon kell. Nem elég a tenyér.
                  Mondják, hogy «te, szivem, bizony a tenyeremen foglak hordozni», de bizony egy is
                  nem akadt, a ki még ezt szórul-szóra megcselekedte volna.</p>
               <p>Az anyámnak, Torma Éva aszszonynak volt egy oláh nemzetségbéli zsellére, pakulár
                  volt és a juhokat őrizte. Ez megházasodott. Akkora kalibája volt, mint a
                  drinápolyi sátramnak a fele, tejet adtak a juhok, kenyeret adott anyám, vizet a
                  csurgó, - pénzt, földet nem adott senki: mégis úgy szerették egymást, mint két
                  édes testvér. Sokratesről, ama görög bölcsről mesélik, hogy a felesége maga volt a
                  megtestesült ördög - hát mégis megfértek egymás mellett.</p>
               <p>Ezt én mind meghánytorgattam az elmémben.</p>
               <p>Volt reá időm elég; ha az én jó uram reá ért arra, hogy eszterga-padjára ülve
                  különféle szerszámokat csináljon a vonókéssel, a gyalúval, a faragó fejszével,
                  mint akár a legalsóbb rendű mester ember Brassóban: hát nekem hogyne lett volna
                  időm, hogy hanyatt feküdjem az ágyamon s kergessem az álomnak tarka pillangóit.
                  Becsületes lélekkel vallomást teszek most öreg fejjel, hogy soha egy pillangót sem
                  fogtam meg. Mind elrepültek tőlem, mint Zágonban az esős napok után, ha megültek a
                  sáros árok-parton, reájuk borítottam a kucsmámat, - elrepültek s én fájdalmas
                  szívvel néztem utánok.</p>
               <p>Ó, ti szép tarka pillangók! Mikor titeket először lát meg az ember, ezerféle,
                  csodálatos színben ragyogtok, csupa arany és ezüst vagytok. Aztán később az idő
                  lefújja rólatok az aranyat is, az ezüstöt is, akkor fakók és szürkék lesztek, mint
                  a hajam ezelőtt tizenöt esztendővel, nem is tudtok repülni, oda ragadtok a sárhoz
                  - s minket nem hajt semmi kivánság, hogy lehajoljunk hozzátok... az öreg embernek
                  reszket a keze, reszket a térde.</p>
               <p>Szép tarka pillangók: emberi életünk fiatal örömei, vajjon ti is megöregedtek a
                  romlandó emberrel?!...</p>
               <p>Hanem ez mind avatag okoskodás, nem erről akartam beszélni. Kitört nálunk a
                  pestis. Egész Rodostó siralomház. Konstantinápolyban is megvan, talán az egész
                  világon. A szakács még megfőzte a mi urunk fekete kávéját, süteményfélét is
                  csinált hozzá. Este hét órakor lefeküdt, másnap nem kelt fel, harmadnap papot
                  kért, negyednap betettük a földbe, hol szegény fejének sem a kávéfőzés, sem a
                  süteménykészítés nem okoz immár gondot.</p>
               <p>Meghala nagy hirtelenében Eszterházy uram is. A felesége elsiratta, mert - úgy
                  mondják - igaz szíve szerint szerette. A kiben szív volt, az mind sajnálta a nagy
                  pusztulást, melyet a kaszás halál mindenfelé okozott.</p>
               <p>És nekem mégis maradt egy kicsi jókedvem. Valahogy úgy jött nekem, hogy egy régi
                  jóslásra gondoljak. Nem féltem a haláltól. Ki sirat el engem? Nyilván az én jó
                  uram s még valaki más is eljön a temetésemre, ha az asszonya elengedi, az is csak
                  azt mondja:</p>
               <p>- Bezzeg fiatalon hala meg szegény, pedig nem volt rossz ember!</p>
               <p>Mikor valaki úgy áll a világon, mint a kopacz kicsi ujja, akkor van kurázsija. Még
                  - uram, bocsásd meg a bűnömet - egy kicsit örvendettem is a pestisnek, mert
                  Bercsényiék nagyon megijedtek tőle, ők is hamarosan kiköltöztek a városból, a
                  minthogy mi is ijastul-fijastul sátrak alá húzódtunk jó messze a beteg várostól.
                  Az urunk sátra mellett volt a Bercsényiék sátra; az urunkhoz hivatalból mindennap
                  négyszer is el kellett mennem, hát Zsuzsival is mindennap négyszer találkoztam.
                  Ő pedig az asszonyának főzött mindennap valami keserű burjánból pestis ellen való
                  italt s abból nekem is adott, hogy igyam meg. Keserűbb volt az epénél, de
                  megittam.</p>
               <p>Mit nem tesz meg az ember a maga életéért!</p>
               <p>Hiába siralom völgye ez az élet, azért mégis szeretjük. Istentelen nagy
                  gonosztevőkkel is megesett már, hogy a halál pillanatában jobb gondolatra tértek s
                  ha még egyszer kezdhették volna az életet - bezzeg más emberek lettek volna.</p>
               <p>Kérdeztem egyszer Zsuzsitól:</p>
               <p>- Megsiratna-e, ha elvinne ez az ázsiai halál?</p>
               <p>Reám meresztette a nagy szemét, kiben olyan sok vidámság lakozott egyébkor s így
                  szólott:</p>
               <p>- Okosabb dologról is beszélhetne kegyelmed!</p>
               <p>Erre aztán elszégyenlettem magamat s ittam tovább a keserű levet.</p>
               <p>A mi jó urunk a pestises napokban is megtartotta csudálatos nyugalmát. Mikor
                  hozták neki a hírt, hogy ni, ez is meghala, az is meghala, csendesen
                  bólintott:</p>
               <p>- No szegény, ő sem látta meg többé a hazáját. Bizony mi sem látjuk meg.</p>
               <p>Előhozatta a bibliát és olvasott belőle. Ezt a vigasztaló könyvet mind a világ
                  jobban megbecsülje, mint a többi hivalkodó könyveket!</p>
               <p>Ha nem lett volna mindennap találkozásom azzal a keserűlé-osztó leánynyal, a
                  pestis engem is megcsúfolt volna. Igy aztán esténkint, mikor lefeküdtem, nem
                  gondoltam a halálra, hanem a festett ibrikre, melyben a pestis-ölő ital vár rám s
                  arra a sok kedves szóra, a mit holnap okvetlenül el fogok mondani Zsuzsinak.</p>
               <p>Elsőbben is el akartam neki mondani azt, hogy ő is szegény, én is szegény vagyok,
                  ő is árva, én is árva vagyok, ő a Bercsényiék kenyerén él, én az én jó uram
                  kenyerén élek... aztán hogy az ember Ázsiában is ember, a szív Ázsiában is szív,
                  hogy még a fekete arczú emberek is tudják egymást szeretni, s hogy nekem a pestis
                  miatt el kellett volna pusztulnom, ha ő meg nem tartja az életemet - így hát nekem
                  szent kötelességem, hogy csak neki, csak érette éljek.</p>
               <p>Ilyen szépen és értelmesen akartam neki elmondani, de nem volt reá módom. Egyszer
                  ez, máskor az jött közbe s mindig azzal biztattam magamat: no majd holnap. Még
                  egyébre is gondoltam. Hátha Zsuzsi a szemembe kaczag s azt mondja:</p>
               <p>- Okosabb dologról is beszélhetne kegyelmed!</p>
               <p>A pestis mind tartott s az én némaságom is tartott. Kellett volna, hogy
                  odajáruljak az én jó uramhoz s tanácsot kérjek tőle. Idegennek is ad, miért nem
                  adna nekem?</p>
               <p>Erre sem vitt reá a lélek. Adhat-e ő nekem a magam kicsi szolgálatjáért két akkora
                  fizetést, mint másnak? Nem nézi-e az ő kamarását elbizakodott embernek?</p>
               <p>A nagy pestistől én reá értem mindezekre a dolgokra gondolni, de megszállott a
                  jóravaló restség s megmaradtam a sok-sok gondolat mellett. Kellett volna valaki, a
                  ki biztasson, de az a valaki nem biztatott. Nem, egy árva szóval sem. A ki teljes
                  életében nem tanult meg kérni, annak nagyon nehezen megy a kérés.</p>
               <p>Mert nyilvánvaló dolog, hogy nekem kérnem kellett volna. Előbb kérnem kellett
                  volna az én jó uramat, aztán kérnem kellett volna Zsuzsit, aztán kérnem kellett
                  volna a grófnét s kérnem kellett volna Bercsényi uramat. Már most a négy közül, ha
                  csak egy is akad, a ki nem teljesíti a kérésemet - akkor én többé soha, míg a
                  világ világ lesz, ki nem nyitom a szájamat.</p>
               <p>Teljes világéletemben ez volt az én nyomorúságom és a büszkeségem. Nem szolgának
                  való természet, még olyan szolgának sem, a ki tiszta becsületből szolgál. Nézzétek
                  el a világot, a sok panasz megszomorítja a szíveteket, az énekes-koldusnak a
                  sebmutogatás a kenyere s megél a csonka lábából meg a karjából - de sajnáljátok
                  igaz szívből a panasztalan nyomorúságot, mert jaj, be szánalmas az olyan
                  inségesnek a sorsa, a ki befelé sírja a könyjeit s ha mije fáj, összeszorítja az
                  ajkát.</p>
               <p>Egy örmény vagy zsidó kártyavető asszony jövendőt mondott Zsuzsinak. Én nem hiszek
                  az ilyen pénzért való hazudozásba. Azt mondta a jövendőmondó, hogy Zsuzsi sok
                  pénzt és nagy titulust kap s messze-messze el fog menni.</p>
               <p>Zsuzsi se hitte, ő is kaczagott. Mondottam neki:</p>
               <p>- A sok pénzből adjon nekem is egy pár új csizmára valót s abban addig kísérem,
                  míg a térdemet is elkoptatom.</p>
               <p>Ezt künn mondottam a sátor előtt s egyszerre kiszalad az egyik szolgáló, hítta
                  Zsuzsit:</p>
               <p>- Jaj, a méltóságos asszony belé esett a pestisbe!</p>
               <p>Ebből a hírből csak annyi volt igaz, hogy Bercsényiné elájult. Melyik öreg asszony
                  nem ájul el életében legalább egyszer, különösen, ha mindennap a halálról
                  beszélnek reggeltől mécsgyújtás idejéig?...</p>
               <p>Másodnap-harmadnap el sem mozdult Zsuzsi a grófné ágya mellől. Szegény azon
                  jajgatott, hogy őt valaki megigézte. Vala pedig ekkor hatvankilencz esztendős.
                  Engem négy esztendős koromban igézett meg egy zágoni öreg asszony s akkor velem
                  szentelt vizet itattak, attól meggyógyultam.</p>
               <p>Vajjon a szentelt víz ad-e ifjúságot a grófnénak, s ha nem ad, s ha megtalál
                  halni... akkor?... Ó, te szép tavaszi napsugár, ki itt tánczolsz a mezőn s kinek
                  mosolygásától feléled a fűszál, süss be az én elmémbe, hadd lássam a jövendőt s
                  gondoljak a kártyavető asszonyra, a ki pénzért hazudik jövendőt a fiatal
                  leányoknak.</p>
               
               <p>A pestis megszünt s mi visszamentünk Rodostóba. Ó, bár maradtunk volna még...
                  hiszen a keserű ital a festett ibrikből olyan jól esett nekem, olyan édes
                  volt!</p>
               
         </div>
        <div type="chapter">
            <head>
          XVIII. FEJEZET.
            </head>
          
               <head>
                A koporsó csak koporsó.
               </head>
               <p>A pestis után a halálról írok. Ehhez pedig hozzászoktam egynémely hónapok óta s a
                  ki temetésről temetésre jár, az lassankint megszokja azt is, hogy a temetésen
                  énekeljen.</p>
               <p>A tavasz meghozta a pestist, a pestis meghozta a halált, a halál megijesztette
                  Bercsényinét, aztán hogy már idősöcske is volt, hát nagyobbára ágyban fekvő beteg
                  volt. Arra nem gondolt, hogy az ágyból többé a maga erején nem tud felkelni.</p>
               <p>Valahogy úgy jött nekem, hogy ennek a betegségnek halál lesz a vége. Mondottam is
                  Zsuzsinak, de ő nem hitte. Ott volt mindig a méltóságos asszony ágya mellett s ezt
                  ugyan jól tette, mert a micsoda sok jósággal irányában volt, hát megérdemelte.</p>
               <p>Semmi emberi érzés úgy nem hat meg engem, mint a háladatosság; semmitől úgy nem
                  irtózom, mint a háladatlanságtól.</p>
               <p>Hogyne örvendett volna a lelkem, mikor láttam, hogy Zsuzsi háladatos. Az örömben
                  való részességhez nem kell egyéb, mint jó kedv, jó torok, jó etyepetye, jó gyomor
                  és egy kis édes maszlagú szó; a fájdalomban való részességhez nem kell egyéb, mint
                  jó szív. Annyit láttam, hogy Zsuzsinak jó szive van s ezt nem adtam volna oda a
                  Bercsényiné hét vaspántos ládájáért, pedig azokban fölös számú czifra ruha,
                  asztalnemű, aranyezüst evőeszköz, bársony, finom patyolatgyolcs volt felhalmozva.
                  Nagy úri familiából származott, mindig úri asszony volt, az inséget talán hírből
                  sem ismerte.</p>
               <p>Egyszer engem is beengedtek az ágyához. A tavaszi nap besütött az ablakon, Zsuzsi
                  összébb akarta húzni a drága firhangot, de az öreg méltóságos asszony nem
                  engedte.</p>
               <p>- Hagyd, fiam, a napsugár áldás!... Olyan szép, ha künn világosság és melegség
                  vagyon.</p>
               <p>Aztán hozzám szólott:</p>
               <p>- Öcsém uram, el ne múljék kegyelmedtől az idő... Ha módja van reá, menjen haza...
                  Én is kívánkozom haza... Ez a gyengeség elmúlik, akkor elmegyek haza...</p>
               <p>Ezt olyan szépen mondotta, hogy a szívembe még napokig zsongott-bongott az öreg
                  asszony utolsó kívánsága.</p>
               <p>Reám nézett és Zsuzsira azután. Valamit akart mondani, de azt már nem lehetett
                  érteni. Maig is azt hiszem, hogy ezek az elnémuló szavak nekem és Zsuzsinak
                  szólottak.</p>
               <p>Másnap hivatta az én jó uramat. Elakart tőle búcsúzni. Sibrik uram helyett én
                  kísértem át. Zsuzsi nagy szomorúan fogadott:</p>
               <p>- El-elakadoz immár a nyelve... A gróf úr alszik a másik házban.</p>
               <p>- Pedig ott volna a helye az öreg grófné mellett! - mondottam én.</p>
               <p>- Ő is nyavalyás, szegény, sokat kínozza a köszvény! - mentegette Zsuzsi.</p>
               <p>- Jertek be, emberek, bizony meghal mindjárt! - szólott ki a fejedelem.</p>
               <p>Bemenénk, a kik ott valánk. A fejedelem egyetmást kérdezett a rendelése felől.
                  Hallottuk is, nem is a szavait. Nem is beszéd volt az, hanem suttogás, az is csak
                  tördelt.</p>
               <p>Mire háromra mutatott az óra - egy bujdosóval kevesebb volt a földön, messze
                  Magyarországtól... a tenger partja mellett; s egy irgalmas, üdvösséget váró
                  lélekkel több odafenn.</p>
               <p>Úgy erőlködék vala, szegény, hogy valamit mondjon még a mi jó urunknak, de nem
                  tuda kijönni a szó a torkán. Akkor is Zsuzsira nézett... de talán engem már nem
                  látott.</p>
               <p>Bercsényi uram is fölébredt délutáni álmából s első dolga volt, hogy a ládákról
                  intézkedjék. Mikor aztán ráért, egy kicsit könyezett is. Azt tartom, hogy a gróf
                  is ember s a gróf is megijed, ha koporsót lát. Az egyik koporsó drága,
                  czédrusfából faragott, aranyos fejű szegekkel kivert, a másik koporsó fenyőfából
                  készült s fekete festékkel bemázolt. Ez is a földbe kerül, az is. A lélek pedig
                  felölti a maga szárnyát és repül... repül... Hogy hova?... Ó, emberi szem, oda el
                  nem kísérheted, emberi kívánság, kérd kölcsön az imádságnak szárnyait és repülj
                  utána!...</p>
               <p>A sok ládája, a sok szép úri holmija oda őt nem kísérhette. Záras ládák azok, a
                  kulcsok ott vannak Bercsényi uramnál.</p>
               
               <p>Tizednapig nem mentem a Bercsényi házának a tájára. Beszélték a fejedelem
                  udvarában, hogy a generális sok szép ezüst-arany marhát örökölt az asszonytól. Az
                  emberek mindig a testamentumra gondolnak, ha valaki meghal. Ez már így van s én
                  ezen nem töröm a fejemet.</p>
               <p>Én is szerettem volna, ha a grófné testál vala nekem valamit. Ó, be megbecsültem
                  volna őt a magam szegénységében! Elhoztam volna a kvártélyomra s mint a kanári
                  madarakat, a tenyeremből etettem volna.</p>
               <p>Senkinek e széles világon nem beszéltem erről az én titkos, édes kívánságomról.
                  Nem mondottam meg neki sem, mikor találkoztam vele s mikor elmondotta, hogy sok
                  szép holmi jutott neki a gróf jóvoltából.</p>
               <p>Zsuzsi egy kicsit sírt is, de örvendett is. Velem szemben mindig a régi, kedves
                  teremtés maradt, hanem valami idegenséget mégis észrevettem. Talán az aranyláncz
                  változtatta meg, melyet a nyakán hordott, vagy a drágaköves gyűrű, mit az ujjára
                  húzott?...</p>
               <p>Gondoltam magamban, szólok vele. Megmondom neki, hogy immár kérdezze meg, mit mond
                  a szíve. Az enyém már sokat zakatol.</p>
               <p>Nehéz munka volt. Bátorság kellett hozzá. Szépen kifundáltam mindent. Fölvettem a
                  legjobb köntösömet, a bajuszomat is magyarán kipödörtem.</p>
               <p>Zsuzsi tréfált:</p>
               <p>- Nini, ez már a legény! Talán lakodalomba készül?! Épen jó, hogy eljöve, -
                  fordítá aztán komolyabbra a szót. - Valami nyomja a szívemet...</p>
               <p>- Az enyémet is - gondoltam magamban - s megfogtam a kezét: - Hűséges barát a
                  szívem, nagy benne a jó indulat, tudhatja.</p>
               <p>- Ó, tudom, meg is becsülöm. Nincs is, kihez nagyobb volna az én bizodalmam.
                  Szegény árva leány vagyok, reá szorultam egy jó tanácsadóra... Tudja-e, Kelemen,
                  hogy az én sorsom rövid idő múlva megváltozik?</p>
               <p>Reánéztem, de a szemem világa egy kicsit homályos lett.</p>
               <p>- Nem tudom, Zsuzsika!</p>
               <p>- Az Isten nagy szerencsét rendelt nekem. Álmodni sem mertem róla... De szóm
                  kettőnk közt maradjon.</p>
               <p>- Kettőnk közt marad! - feleltem neki.</p>
               <p>- A gróf, Bercsényi nagy-uram, megkérte a kezemet.</p>
               <p>- És maga, Zsuzsika?... és maga? - Kérdeztem én, nagy szívszorulással.</p>
               <p>- Nem tudom, mitévő legyek. Nagy hálával tartozom a nemes úri familiának... ők
                  neveltek fel, sok jóval voltak hozzám... Aztán... aztán... Miért fordul el
                  kegyelmed tőlem, Kelemen?</p>
               <p>- Azért, hogy letörüljem a könyemet, Zsuzsika... Igen, én könyet ejtek, mert...
                  mert nagyon örvendek, a nagy szerencsének örvendek...</p>
               <p>- Úgy-e, hogy kegyelmed is azt mondja: fogadjak szót a szívemnek, a mely
                  háladatosságot parancsol, úgy-e?</p>
               <p>- Azt mondom!... Nem szabad egyebet mondanom.</p>
               <p>Míg ezt vidáman mondottam, biztatóan mondottam, azt hittem, hogy reám szakad a
                  Bercsényi háznak a tetőgerendája. Végig súroltam a homlokomat, azt mondtam, hogy
                  nagy a meleg, pedig fáztam.</p>
               <p>Azután megcsendesedtem. A hideglelésben sem hal meg mindig az ember. Ha valakitől
                  jó hírt hall, ugyan miért halna belé? Az pedig jó hír volt Zsuzsinak, hogy belőle
                  grófné lesz. A sok zárós ládát mind ő fogja kinyitogatni, a czeremóniás ebédeken
                  pedig fenn ül az asztalnál s előbb vesz a tálból, mint a többiek.</p>
               <p>Ha felmagasztalnak egy érdemes szegény leányt azon nem illik bosszankodni. Ha
                  pedig én azt mondottam volna Zsuzsinak:</p>
               <p>- A grófi titulus, a sok zárós láda, a skófiumvarrottas ruha, a kárpit és
                  kárbunkulos nem ér annyit, mint az én szívem hűséges, mélységes hajlandósága, hát
                  nekem magam szemében igazam lett volna, de az ő szemében nem.</p>
               <p>Ha pedig elkezdettem volna haragudni, nagyerős zokszóval reá támadtam volna, hát
                  igen nagy lett volna az én durvaságom és a magamszeretete.</p>
               <p>Ő engem nem bántott meg soha semmivel, ő velem eldiskurálgatott, ő nekem pestis
                  ellen való keserű levet adogatott, ő jó és igaz volt hozzám.</p>
               <p>Ezt mind elgondoltam azon az éjjel, mikor az örvendetes hírt megtudtam. Nem is
                  egyszer mondottam el, hanem százszor. Kikönyököltem a kvártélyom ablakán,
                  hallgattam az éji bogarak zümmögését. Hogy épen julius volt, hát sok-sok csillag
                  hullott le az égből. Nekem úgy tetszett, mintha minden csillag egy-egy álom lett
                  volna, melyek éjjelenkint eljártak hozzám, hogy megédesítsék az egyedülvalóságnak
                  üröm-poharát. </p>
               <p>Hulljatok csillagok, hulljatok!... Marad még elég ott az égen. Hulljatok könyeim,
                  hulljatok, marad még elég a szívemben!...</p>
               
               <p>Zsuzsiból grófné lett, - nekem pedig kopott, mind jobban kopott a csizmám talpa.
                  Minél többet tréfáltam nappal, annál szomorúbbak voltak az éjszakáim.</p>
               <p>- Kelemen, fiam, - mondotta az én jó uram, miért nem tánczoltál a Bercsényiné
                  lakodalmán?</p>
               <p>- Száraz lakodalom volt az, jó uram,... aztán a csizmámat is kímélnem kell.</p>
               <p>Reám nézett az ő lélekbelátó szemével s halkan hozzátette:</p>
               <p>- Erős a lelked, székely gyerek!</p>
               <p>...A mit ki nem talált senki, ő tudta. Ő mindent tudott, a mi nekem fájt, a mi
                  engem megörvendeztetett.</p>
               <p>Édes uram, te, ki most már lelked angyal szárnyaival itt lebegsz a háborgó tenger
                  felett - be nagyon szeretlek most is téged! Egyetlen szavad milyen erőssé tudott
                  tenni!...</p>
               
         </div>
        <div type="chapter">
            <head>
             XIX. FEJEZET.
            </head>
       
               <head>
                Mikor a vándormadár elszáll...
               </head>
               <p>Két nevezetes dologról akarok megemlékezni, valóképen másnak nem is nevezetes ez,
                  hanem csak nekem. Az egyik nevezetes dolog az volt, hogy Bercsényi uram a
                  házassága után hirtelen kezdett meggyengülni. A sokfelé való nehéz táborozások
                  megtörik az embert. A ki puha bársony vánkoson hever, annak a vállára is reá
                  nehezedik az idő, az embernek pedig két válla vagyon, hanem az esztendőket kétfelé
                  osztani még sem tudjuk. A ki hatvan esztendős, az mind a két vállán érezi a hatvan
                  esztendőt, nem tehet az egyikre is harminczat, a másikra is harminczat, hogy
                  könynyebben hordhassa el.</p>
               <p>Szegény Zsuzsit csak sajnálni tudtam, mert az ő vígságra hajló elméje ugyancsak
                  kevés örömet találhatott a grófnéi tituluson kívül. Való igaz, hogy a
                  titulus-betegség megvolt mindig, meglesz mindig s legkivált a fejér nép töri magát
                  érette. Ő hát grófné lett, de szomorú grófné, ha tetszett volna neki a kamarásnéi
                  titulus, talán víg kamarásné lett volna belőle. Hát ez már így volt megírva a
                  sorsnak könyvében, ezen semmiféle prédikáczió nem változtathatott.</p>
               <p>Hanem micsodás rossz matériából vagyon az ember gyúrva, azt magamon
                  tapasztaltam.</p>
               <p>A grófné keservesen panaszolta nekem, hogy immár soha sem lépem át a házuk
                  küszöbét, pedig nagy szüksége volna az én tréfáimra. Ihol, csupa siralom a háza,
                  mert fekszik az ura, sokat szenved.</p>
               <p>Erre én hallgattam.</p>
               <p>- Csak nem haragszik reám, kamarás úr? - kérdezte viszontag nagy-jó akarattal.</p>
               <p>- Grófné, mily nagy kicsinység volna az én kedvetlenségem, - aztán hogy is
                  haragudhatnám?! Ha az eső esik, a fűszál nem rázza haragosan a fejét; ha a szél
                  sípol, a czigány hasztalan dugja be a két fülét, a szól mégis fújja... Nem
                  haragszom, bizony.</p>
               <p>Erre ő megnyugodott és tovább panaszkodott a nagy betegség ellen, a mely Bercsényi
                  uramból maholnap csontvázat csinál.</p>
               <p>Az én édes uram doktora is, a ki tudós egy ember - legalább azt hiresztelik róla -
                  azt mondotta, hogy a generális többé nem fog felkelni, mert gyenge az ereje s
                  nagy a betegsége. Ezt mondotta a fejedelem is, a ki mindennap átment hozzá, mert a
                  mi igaz, igaz: Bercsényi uram leghűségesebb barátja volt a mi jó urunknak. Kihez
                  hasonlatost a hűségben és jóságban, ha elakarnék gondolni, megint csak az én jó
                  uramra térülne vissza a gondolatom.</p>
               <p>Hát én mit gondoltam, mikor a grófné panaszkodott nekem? Azt gondoltam: Ihol, oda
                  kináltam neked a szívem igaz hajlandóságát, de te nem fogadtad el, mert üres volt
                  a kamarás ládája, tele volt a generális ládája. A sors válladra tette a keresztet,
                  hordozd békességgel.</p>
               <p>Ezt gondoltam akkor s e miatt szégyenkezem még most is. Fiatal elme: balgatag
                  elme; fiatal szív: bolond szív. A ki előre néz, mert előtte van a jövendő, az nem
                  hánytorgat, hanem érez; felburjánzanak benne az indulatok s mindenik rossz barátja
                  neki.</p>
               <p>Még egyébre is gondoltam.</p>
               <p>Ha Bercsényi uram megtalálna halni, akkor a grófné szabad lesz a kezével, akkor
                  felém fordulhat, kinek tiszta, igaz hajlandóságáról megbizonyosodhatott.</p>
               <p>Hess bogár, hess! Miért szállottál a papirosra? Nini, még a betűket is eltörli,
                  vagy... vagy talán a szememből, az én két öreg szememből csepeg alá valami
                  nedvesség?!... Hess bogár, hess!</p>
               <p>Bercsényi uram november 6-án meghala. Ez volt a második nagy halottunk. A ki csak
                  bujdosó volt a török földön, egyébről sem beszélt, mint az ezer darab aranyról,
                  melyet a gróf testált a grófnénak. Mindenki nagy ámulattal beszélt róla, csak az
                  én szívem facsarodott el.</p>
               <p>Ezer arany és két láda klenódium jobban elválasztottak engem Zsuzsitól, mintha
                  valaki közénk állította volna az örmény hegyeket, melyeknek hoszszú, fekete
                  árnyékait rezegtette a török tenger nyári alkonyulatokon.</p>
               <p>Ó be sokszor néztem ezeket a magas hegyeket s ezekről jutottak eszembe a brassói,
                  fogarasi, szebeni havasok, melyeken túl a virágos völgyben pillangókat kergettem
                  valamikor réges-régen.</p>
               <p>A ki szeret és tud álmodozni, ó, el ne mulaszsza, míg vannak álmai! Kapaszkodjék
                  bele a rózsaszínű felhők rojtjaiba s bízza magát a szélre, hogy az vigye őt...
                  vigye messze, túl a tengeren, túl az üveghegyeken, vigye el a tündérek
                  hazájába.</p>
               <p>Ki irigyelné Zsuzsitól, a gróf hűséges ápolójától a sok pénzt, meg a klenódiumot?
                  Én nem. Ha megtenném, szálankint kellene kitépni a szakállamat, - pedig szakállam
                  még nincsen. Nyilván növeszteni fogok, mert reám alkonyul s öreg ember csúnya
                  szakáll nélkül.</p>
               <p>Szegény árva leány volt, mindig megbecsülte magát, mindig jó és kedves volt - most
                  már grófné, gazdag is a magunk mértéke szerint. Megérdemelte s áldassék Isten
                  neve, hogy megadta neki.</p>
               <p>Ha odamentem volna hozzá, hogy ismét elmondjam szívem hajlandóságát - lett volna-e
                  a mi urunkon kívül csak egy is, a ki azt mondja:</p>
               <p>- Becsületes, hűséges ember vagy, Kelemen, megsajnáltad az árvát...</p>
               <p>Nem lett volna, hanem e helyett ezt mondották volna:</p>
               <p>- Elvivé Mikes Kelemen az üres tarisznyáját, oda tartá a grófné elé s kéré őt,
                  hogy zörgesse belé az aranyokat.</p>
               <p>Ezt pedig nem fogják mondani.</p>
               <p>Aztán mégis csak reménykedtem titokban. Azt hittem, hogy Zsuzsi maga izen a
                  kvártélyomba, oda hivat s így szól hozzám:</p>
               <p>- Megbecsült, míg árva leány voltam, megbecsülöm most én, mikor gazdag özvegy
                  vagyok.</p>
               <p>Ezzel az édes gyermek-reménységgel hajtottam le a fejemet. Gyermek voltam, most
                  már belátom s úgy néztem a világba, mint valami képeskönyvbe, hol minden ember
                  szépen fel van öltöztetve, de a homlokára senkinek sincsen kiírva, hogy mit hordoz
                  a szívében.</p>
               <p>Elmúlt az ősz, el a tél is. Teremtő Istenem, a penna be hamar beírja százötvenhat
                  napnak az elmúlását! Egy firkantás és már vége van. Ma még lested, hogy virradjon
                  a hosszú éjszakára s holnap már futsz a napnak perzselő melege elől. Ma még
                  simogattad a reménynek szőke fejét, holnap már a fák is mind kopaczok s a
                  reményednek is kihullott minden szál haja. Feküdjél le kopacz reménység és
                  aludjál.</p>
               <p>Egy mosogató cseléd azt ujságolta, hogy Bercsényiné készülődik Lengyelországba.
                  Nekem egy kicsi nóta jutott az eszembe:</p>
               <p>Kis kacsa fürdik</p>
               <p> Fekete tóba’...</p>
               <p> Anyjához készül</p>
               <p> Lengyelországba...</p>
               <p>A ki Rodostóban is meg tud élni, mit keressen az Lengyelországban?</p>
               <p>Harmadnap beszéli a második kamarás, negyedik nap Zay, ötödik nap hallom az én jó
                  uramtól. Két hét múlva már rakosgatják a ládákat a szekerekre - s a harmadik
                  héten Bercsényiné már nem tartozott a törökországi magyar bujdosók közé.</p>
               <p>- Aztán kamarás uram, írjon néha egy-egy vídám levelet!... Meg ne feledkezzék
                  róla!</p>
               <p>Ezekkel a szavakkal búcsúzott el tőlem s a Bercsényi-hintó négy kereke forgott
                  előbb lassan, aztán sebesen, mind sebesebben. A felszél egy csomó török port vert
                  fel, a por bément a szemembe... míg onnan kitakarítottam a két újjammal, a köny is
                  utána szakadt.</p>
               <p>- Te talán sírsz, fiam - mondta a fejedelem s reám nézett.</p>
               <p>- Egy bogárka repült a szemembe... azt hajtogatom, nagy uram...</p>
               <p>- Csak ki vele a bogárkával... hadd repüljön az is Lengyelországba.</p>
               <p>...Hess bogár, hess!...</p>
               
               <p>Ez volt az első dolog, a mit el akartam mondani, a második pedig - a szülő édes
                  anyám levele. Egy Konstantinápolyból való zsidó ember hozta, a ki hol gyalog, hol
                  szamár háton, hol hajón bejárta már az egész kerek világot. Itt a levél most is
                  kebelemen, a forgács párna alá tegyék a koporsómba, hogy váljék porrá velem
                  együtt.</p>
               <p>Ezt az avatag, sokfelé hányt-vetett levelet az édes anyám, Torma Éva írta
                  Kolosvárott, 1722-ik év deczember havának 22-ről datálva.</p>
               <p>Az én édes anyám pedig grácziát kért a számomra, mert vágyakozott utánam. Irta
                  pedig a levelében úgy, a mint következik:</p>
               <p>- - «Engemet tudósíts, a gratiát mindjárást megszerzem; de míg kedvedet nem látom
                  s akaratodat, addig semmiben nem munkálkodhatom; mivel azt mondják, addig nem
                  szereznek, míg nem tudják, van-e kedved vagy nincsen? Én úgy hiszem, ha nem
                  igyekszel, engemet csak kevés idő múlva sem látsz, mert a sok mindenféle keserűség
                  meggyőzött. Bárcsak az én halálom előtt való látásodban örvendeztetne meg engemet
                  az én Istenem! Azért az ő felsége hűségére igyekezzél bejönni; ifjúságodnak
                  virágát mi haszna ott eltöltened, - egy emberbe reménységedet vetned: ha meghal,
                  mit csinálsz? Az igaz, hogy jószágodat mind másnak adták, én semmit sem birok
                  benne. Jobb az magad hazájába lenned, hogysem az idegenek között.</p>
               <p>Az Isten szent lelke szálljon reád és viselje mindenekben gondodat. Téged kesergő
                  édes anyád, kedves fiam, árva Torma Éva.»</p>
               <p>Ha a világ minden pennáját mind a kezembe nyomták volna: vajjon le tudám vala-e
                  írni azt a tengernyi érzelmet, a mi e levélnek olvasásakor megszállott.</p>
               <p>És egyszerre belé markolt a szívembe nagyerős kivánság:</p>
               <p>- Menj haza, Kelemen,... menj haza! Fogadd el a császár grácziáját, menj, lásd még
                  egyszer az édes anyádat! Lásd Zágont, a tündér hazát, lásd a brassói havasokat és
                  örvendezzél az éneklő madárral... Menj haza Kelemen,... menj haza!</p>
               
         </div>
        <div type="chapter">
            <head>
          XX. FEJEZET.
            </head>
      
               <head>
             Csak egy emberbe vetem reményemet.
               </head>
               <p>Azt a levelet ó, be gyakran elolvastam, hév könyeim be sokszor hulldogáltak reá.
                  Előbb úgy néztem, mint a messze tündér hazából felém esengő kesergő szót, hívó
                  serkentést. Felébresztette bennem mindazokat a szép emlékeket, a melyeket
                  magammal hoztam, ápolgattam. Úgy rémlett, mintha nem csak a szót, hanem a hangot
                  is hallottam volna, ez a hang pedig az édes anyámasszony hangja volt.</p>
               <p>Azután napokig készülődtem, hogy oda járuljak az én jó uramhoz s elmondjam neki,
                  hogy ihol, irást kapok hazulról, hívnak - s nekem mennem kell. A mi eddig
                  tartóztatott, az sem volt egyéb, mint a szeretet, a mi hazaszólít, az sem egyéb,
                  mint a szeretet.</p>
               <p>Apróra kigondoltam minden szót s minden este a csendes kamarámban szidtam
                  magamat:</p>
               <p>- Lágy ember vagy, Kelemen! Neked a szíved bútól, vágyakozástól megszakadhat, nem
                  szólasz te senkinek róla!</p>
               <p>Az egyik szemedben ott vagyon a köny, mely kibugygyant, mikor azt a kocsit láttad,
                  a melyik Bercsényi özvegyét vitte, a másik szemedből most is csak hulldogál a
                  köny, a miatt, hogy haza szeretnél menni, mert ki tudja: látod-e még élve az édes
                  anyádat. Ez a kétféle köny a két szemedből kiapad minden reggel, mikor fél hatra
                  dobolnak a fejedelem kvártélyában, te pedig nyakra-főre sietsz a te uradhoz, mert
                  ki volna mellette az öltözködésnél, ha te nem. Senki úgy nem ismeri a szokását,
                  mint te; senki úgy elbeszélgetni vele nem tud, mint te, senkihez sem olyan kegyes,
                  mint hozzád.</p>
               <p>Ember meg tudja-e fejteni, hogy miféle bűbájos hatalma van egyik embernek a
                  másikra? Az ember beszéde annyiféle, a hány az ember, pedig a nyelv egy-egy
                  nácziónál csak egy, mégis mennyi színe, árnyalata, melege, igazsága vagyon, ha az
                  szól hozzánk, a kit nagyon szeretünk. Halálos nagy sértésnek vennők, ha valaki
                  zokszóval illetne s ugyanazok a szavak jól esnek nekünk, ha attól halljuk, kinek a
                  képe a szívünk közepébe van bevésve.</p>
               <p>- Nagy-szomorú hírt vettem, Kelemen fiam! mondta harmadnapra az én jó uram. -
                  Meghalt a fejedelemné.</p>
               <p>- Az Úrnak rendelése - tevém hozzá szomorú lélekkel. Egyikre sokat mér a jóból,
                  másikra sokat mér a rosszból.</p>
               <p>- És vajjon nekem melyikből mért sokat? - Kérdé elboruló ábrázattal.</p>
               <p>- A rosszból, nagy-jó uram! Próbatétele volt a nagy erőnek és szívbéli
                  alázatosságnak.</p>
               <p>- Igaz... s mégis meg-megkeseredik a szív a kebelemben.</p>
               <p>Aztán leült a vén karos-székbe s félig hozzám, félig magában így szólott:</p>
               <p>- Az évek elrepülnek az ember feje felett,... repülnek, mint a sólyom madár...
                  visznek színes reményt, hoznak fekete gyászt!... Mi volt neki is a sorsa?
                  Született herczegi palotában, sínylődött kémektől és fülbesúgóktól körülvéve
                  kolostorczellában, nem láthatta gyermekeit, nem láthatta gyermekeinek atyját... Ó,
                  a szegény jobbágy, ki nyomorult kunyhójában maga körül látja a familiáját:
                  mennyivel boldogabb, mint a koldus király, koldus bujdosó... És ki tudja, ha eljön
                  hozzám, ebbe a reménység nélkül való rideg zarándokságba?... Ki tudja, tudott
                  volna-e megelégedett lenni? És a gyermekek hol vannak? Mivé nevelték őket azok, a
                  kik gyűlölik engesztelhetetlen, emésztő gyűlölettel az apát?... Ne háborogj,
                  szívem!... Ezt is az Isten rendelte, fiam, az Isten hatalmas, az ember pedig
                  esendő féreg!... Esendő, nyomorult féreg.</p>
               <p>Én pedig oda járultam hozzá, átfogtam két karommal a térdét s így esengtem hozzá
                  rebegő szavakkal:</p>
               <p>- Kegyelmed jó szíve meg ne keseredjék, én édes uram!... Bűnömet bánva megvallom,
                  hogy gonosz szándék kezdett bennem is gyökeret verni. El akartam menni haza, de
                  nem megyek... nem megyek!</p>
               <p>A fejedelem csodálkozva nézett reám: </p>
               <p>- Haza, Kelemen?... Hívnak, úgy-e?</p>
               <p>- Hívnak.</p>
               <p>- Anyádaszszony hív?</p>
               <p>- Ő kelme. Azt írja, hogy ne késlekedjem, megkapom a grácziát, csak azt adjam
                  tudtára, hogy akarom a grácziát. Nekem nem kell gráczia!</p>
               <p>- El ne hamarkodd a dolgot, Kelemen! Neked nem volt semmi bűnöd, téged Bécs nem
                  fenyeget, téged hív haza édes anyád, itt pedig... itt nem tartóztat semmi
                  reménység... nem tartóztatlak én sem.</p>
               <p>Aztán a kezét reá tette a vállamra s én megragadtam a kezét, erősen odaszorítottam
                  a szívemre.</p>
               <p>- Ez az, jó uram, a mi itt tartóztat - ez az! Ez parancsol nekem mindig, ez fog
                  parancsolni ezután is.</p>
               <p>- A kinek a szíve parancsol, az nem mindig szerencsés ember, fiam. Nem bölcs
                  emberek könyvéből olvastam ki, hanem a magam példájából tapasztaltam. Lásd, én is
                  szerettem a nemzetemet - s ide jutottam. A végén pedig a török földbe kerülök...
                  Ennyi az egész! Esendő féreg az ember, a legdicsőbb agya s a leghívebben szerető
                  szíve daczára.</p>
               <p>Igy beszélt hozzám az én jó uram, mikor a sors csapása reá hullott. Átok is van a
                  világon, szemrehányó szavak is vannak a világon: de az ő nagy lelkéhez nem volt
                  méltó egyik sem.</p>
               <p>Itt maradok.</p>
               <p>Ebben erősödött meg az én ide-oda hányódó elmém. És elővettem a nagy árkus
                  papirost s levelet írtam a szülő édes anyámnak, Torma Évának.</p>
               <p>«Édes Anyámasszony!</p>
               <p>Vettem kegyelmednek grácziaigérő levelét. El is olvastam gyakorízben sűrű
                  könyhullajtással, mert huszonegy esztendők óta az első hír volt az én tündér
                  hazámból, az első üzenet az aggodalmas anyai szívtől. Bátor szomorúsággal vegyes
                  volt a hír, mit vettem, nagyon belémarkolt az öröm a szívembe. Mely megváltozott
                  idők vannak otthon, kiolvashattam a kegyelmed leveléből. Jószágomnak immár vagyon
                  gazdája, hogy ki és miképen jutott hozzá, azt miért kérdezném? Az atyafiságos
                  érzés szentebb nekem, mint a vagyon. Grácziát kaphatnék, azt én tudom, lelkem
                  anyám, mert nincsen bűnöm, a minthogy azoknak sincsen semmi bűnük, a kikkel itt
                  magam jószántából eszem a számüzetésnek a kenyerét. Nem bűn az Isten előtt, ha
                  valaki szereti a hazája szabadságát s ezért oda áldozza dús javait, élete
                  virágját, megfosztják családjától, elűzik a tenger partjára, a gyermekeit
                  felnevelik idegennek... Effelől hát nyugodt az én lelkem. A meddig ebben az egy
                  emberben vetettem reménységemet, higyje el édes anyámasszony, én meg nem
                  csalatkozom. Ha pedig elmennék, elfogadnám a császár grácziáját, a kit az én jó
                  uram el nem fogadott, akkor őt csalnám meg. És ez igen erősen fájna nekem. Bevonná
                  sűrű, fekete köddel Zágont, a székely havasokat, be az egész hátralevő életemet.
                  Lelkemnek nagy-erős esküje kötelezett el az én jó uramnak engemet. Pap nem
                  hallotta ezt az esküt, emberfia senki sem hallotta, de hallotta az, a ki
                  mindenkinél nagyobb és hatalmasabb: hallotta az Isten. Míg ő nagy és dicső volt,
                  porszem valék mellette, ha felragad vala a szél és messze elsöpör, észre nem veszi
                  vala sem ő, sem más. Most ő lelkében nagy, hatalomban kicsiny; most meglátogatják
                  őt testi és lelki szenvedések; most elhullottak oldala mellől, rendre elhullottak
                  a támaszok - most már én is vagyok valaki. Neki erre a valakire szüksége van. Nem
                  mondja, nem is tartóztat, küld s ha elmennék, egy szemrehányó szóval nem illetne -
                  ezt én tudom s épen ezért nem megyek.</p>
               <p>Leborulok kegyelmednek a lábához, anyámasszony s úgy kérem a bocsánatját, e miatt.
                  Kétfelé húz a lelkem s nekem ezt kell választanom. Ne kérje a grácziát, ne
                  bolygassuk meg az atyánkfiait, a kik reá tették kezüket a jószágomra, hanem kérjük
                  együtt az Istent, a ki a bujdosó magyarokat nem nézi bűnös magyaroknak, hogy
                  vigyen ő haza minket a menybéli grácziájával - az én jó uramat és engemet. Akkor
                  nem kell jószág, nem kell czifra köntös, csak kegyelmed édes anyai csókja s az én
                  jó uramnak minden nyomorúságot elfelejtető igaz szeretete.»</p>
               <p>Ezt írtam ezelőtt negyven esztendővel. Ma is így írnám meg.</p>
               
         </div>
        <div type="chapter">
            <head>
               XXI. FEJEZET.
            </head>
         
               <head>
              A kurucz-nóta keserve.
               </head>
               <p>Minden nemzetbeli ember tud keseregni, de senkinek a keserve úgy nem markol bele a
                  szívbe, mint a magyaré.</p>
               <p>Ezen gondolkoztam, mikor fejem felett a bánatnak fellegei összegyülekezének. Nem
                  is a reménytelen bujdosás volt a búbánatnak az egyetlen oka, hanem hogy mindenki
                  olyan volt körülöttem, mintha az orra vére megeredt volna.</p>
               <p>Az urunk nagy örömmel várta a fiát, kit valójában sohasem látott. Úgy beszélték,
                  hogy az úrfi nem sietett hasonló örömmel az apjához. Való igaz, hogy a természet
                  beléoltotta az emberbe a gyermeki szeretetnek gyönyörűséges érzését, de annyira
                  nem, mint a mennyire kívánatos volna. Nem csak a más példáján okulva mondom ezt,
                  hanem a magam példáján is. Öreg fejjel mondom s akkor, mikor már a megtörtént
                  dolgot meg nem történtté emberi hatalom úgy sem teheti.</p>
               <p>Eleget hányom-vetem az elmémet miatta, csak a sokrendbéli szemrehányás marad
                  hátra, az pedig vigasztalásnak annyi, mint a czigánynak a gyér háló a szél fúvása
                  ellen.</p>
               <p>A mi jó urunk is bezzeg nagyobb örömmel várta a fia urát, mint a hogy a fia ura
                  megérdemelte. Fog-e erről a história megemlékezni vagy nem, azt én előre nem
                  tudhatom. Csak azt tudom, hogy a középsorból kiemelkedett illusztris embereknek a
                  fiairól sok jó dolgot a régibb meg újabb históriában nem olvastam. A mi jó
                  urunknak míg a világon magyar ember lesz, tudom, ki nem pusztulhat a jó híre-neve,
                  de a fiáról kevés beszélni való lesz.</p>
               <p>Nem vetek azért követ rá, mert bizony nem érdemli meg. Másutt nevelték fel, nem a
                  hazájában, nem szítta az édes anyatejjel magába a nemzete iránt való égő
                  szeretetet, mint az apja, ki nekem az ő ritka nagy atyafiságos hajlandóságától
                  indíttatva nem egyszer elmesélte, hogy milyen dicső asszony volt az édes anyja.
                  Már pedig a milyen az édes anya, olyan a gyermek is, ha szárnya alatt nőhet fel. A
                  fejedelemasszonyról sem jót, sem rosszat nem mondok. Volt a milyen volt, -
                  nyugodjék békével, - de olyan nem volt, mint Zrinyi Ilona, a ki fölkereste az ő
                  második urát a török számüzetésben s megosztotta vele a rosszat is, a minthogy
                  előbb megosztotta volt vele a kevés jót.</p>
               <p>A herczeg külső formája sem hasonlított az apjához. Volt a tekintetében valami
                  idegenség, hiányzott belőle a mi jó urunk lelke. Igen bizony, a lélek hiányzott
                  belőle, az a lélek, mely el nem bizakodott a szerencsében, meg nem tört a
                  szerencsétlenségben. A herczeget ide hozta közénk a változatosságnak szeretete, ez
                  pedétig tudvalevőleg különbözik egy kevéssé a fiúi szeretettől. Hogysem ide
                  sietett volna, előbb Taliánországban mulatozott. A talián ég örökké vidám s a ki
                  mulatni akar, nem megy hiába oda. Az apja urát öleléssel és csókkal üdvözölte, de
                  bezzeg nem harmatozának szemei könyektől, mint a mi jó urunké.</p>
               <p>Aztán unalmas volt neki ez a mi kölcsönkapott zarándokországunk. Szegény feje azt
                  sem tudta, mit csináljon a második héten. Az első eltelt, mert az apja palotáját,
                  a kit a mi jó urunk megtágíttatott és megszépíttetett, nézegette. Új és szokatlan
                  volt mindez, hát elmulatta magát vele. Minket úgy nézett, mint udvari belső
                  cselédeket, hát nem is igen vett számba. Fájt-e másnak, vagy nem: azzal én nem
                  sokat törődtem, nekem igaz, hogy fájt, de nem mutattam.</p>
               <p>Ebből az ő viselkedéséből is kiolvashatám, hogy benne igaz magyar lélek nincsen s
                  hogy nem volt része abból a nyomorúságból, a mi a magyar szíveket egymáshoz
                  közelébb hajlítja.</p>
               <p>György úrfi magyarul sem tudott. Nem is hiszem, hogy valaha módjában legyen az
                  édes apja nyelvét megtanulni, mert a ki Bécsben nő fel, a ki soha magyar szót nem
                  hall, a kit jóformán iskolába sem járattak szántszándékos rosszakaratból, csakhogy
                  tanulatlan maradjon: hát attól ilyesmit várni nem lehet.</p>
               <p>Eljárt hetenkint kétszer vadászni az ő kedvéért az apja is, pedig neki már a
                  vadászat nem mulatság, hanem fáradalom. Egyéb fajta mulatságtól a György úrfi álla
                  itt a remeteségünkben ugyancsak felkopott.</p>
               <p>A gyakori misére járástól is fázott s többször nem volt ott, mint a mennyiszer ott
                  volt s akkor is csak kényszerűségből.</p>
               <p>Hanem egyet szeretett. Ha esténkint összegyűltünk a fejedelmi szálláson s egy-egy
                  szomorú nótára reágyújtottunk, azt elhallgatta, az őt is meghatotta. Vajjon van-e
                  teremtett állat, kinek szivére a magyar nóta ne hatna? Van ebben a nótában valami
                  mélységes nagy és szent fájdalom, melynek érthető szó sem kell, mégis megérti
                  mindenki.</p>
               <p>Egy augusztusi szép este kimentünk a mezőre. Velünk jött György úrfi is.
                  Tábortüzet rakatott a szolgákkal s a mellé telepedtünk.</p>
               <p>Fenn az égen ragyogtak a csillagok, a földön pedig ez az egy pásztortűz égett...
                  távol hallatszott a tengernek mormolása s a nagy kősziklák pedig hallgatták előbb
                  a tenger mormolását, azután a kesergő kurucz-nótát.</p>
               <p>Valamelyik bujdosó magyar - most már a neve sem jut eszembe - elővette a tárogatót
                  és beléfújt... Ó be szépen szólott, ó be sokat mondott... Régi dal, régi dal, a
                  dicsőséges időkből,... a szomorú időkből, trencséni mezőről, romhányi
                  mezőről!...</p>
               <p>Verse is eszembe jut, elmondom, bár belesajdul a szívembe mindenik szó.</p>
               <p>Ihol kerekedik nagy fekete felhő,</p>
               <p> Nagy fekete felhő, a várhegye mellől...</p>
               <p> Trencséni mezőre veti az árnyékát</p>
               <p> Szomorú árnyékát.</p>
               <p>Verik a rézdobot: Rajta! Rajta! Rajta!</p>
               <p> Trombitaharsogás riaszt, kurucz, harczra...</p>
               <p> Elnémul a rézdob... Lehullott egy csillag</p>
               <p> Egy szomorú csillag!</p>
               <p>Kuruczok csillaga, jaj be fenn ragyogtál!</p>
               <p> Két haza bérczére büszkén világoltál!</p>
               <p> Fényeddel elűzted a vak sötétséget,</p>
               <p> Hosszú sötétséget!</p>
               <p>A mennyi magyar szív dobog két hazában,</p>
               <p> Mind azért dobogott, hogy már nem hazátlan,</p>
               <p> Rákóczi Ferenczben megtalálta apját,</p>
               <p> Az ő édes apját!</p>
               <p>A mennyi labancz szív dobog két hazában,</p>
               <p> Megtelt félelemmel, hogy már szabadság van,</p>
               <p> Rákóczi Ferencznek hatalmát rettegte,</p>
               <p> Félve emlegette!</p>
               <p>Verték a rézdobot: Rajta! Rajta! Rajta!</p>
               <p> Mentek a kuruczok a véres piarczra,</p>
               <p> Régi számadásra, német-horvát sarczra</p>
               <p> Fényes diadalra!</p>
               <p>Ragyogott fenn a nap az égnek homlokán,</p>
               <p> Nézte, miket mível Bezerédj. Vak Bottyán,</p>
               <p> Bercsényi, Ocskay, Balogh Ádám kardja,</p>
               <p> Rettenetes kardja!</p>
               <p>A mennyi virág nyílt a magyar mezőkön,</p>
               <p> Ide mind! Rákóczi útjaira öntöm,</p>
               <p> A mennyi imádság milljó szívből fakad,</p>
               <p> Rákócziért fakad!</p>
               <p>Hej, de van-e csillag, mely örökké ragyog!</p>
               <p> Kioltják rendre a haragos angyalok,</p>
               <p> Kioltották azt is... azt a fénynyel égőt,</p>
               <p> Örökké nem égőt!</p>
               <p>Nagy fekete felhő a várhegye mellől,</p>
               <p> Terjesztgeti szárnyát... iszonyatost megnől,</p>
               <p> Ihol beteríté az egész mennyboltot,</p>
               <p> S csillagot eloltott.</p>
               <p>Bujdoss szegény kurucz! Erdőbe, vadonba</p>
               <p> Elfáradt lábadat a reménység vonja!</p>
               <p> Szép nyalka kuruczból rongyos kurucz így lett,</p>
               <p> S kit az egész világ egykor megirígylett,</p>
               <p> Fejedelmi vándor török tenger partján,</p>
               <p> Emészti a lelkét hona állapotján.</p>
               <p> Rákóczi! Rákóczi! Nézz a csillagokra,</p>
               <p> Mintha az az egyik te reád ragyogna,</p>
               <p> Mintha az az egyik azt hirdetné néked,</p>
               <p> Kár nagy lelked szárnyát fájdalommal tépned.</p>
               <p> Visszatér... visszatér, el sem is hagy téged</p>
               <p> Síron túl kisérő</p>
               <p> Mindig visszatérő</p>
               <p> Régi dicsőséged!...</p>
               <p>A tűz világa reávetődött György úrfinak az ábrázatjára. Minden vonását jól
                  láthattam. Azt is láttam, mikor kigördült a szeméből két könycsepp.</p>
               <p>Vajjon, uram Istenem, megértette-e a nótának szomorú szavait, vagy a nóta
                  rezegtette meg a szívét, vagy a mi bánatunk ragadt reá? Vagy azért sírt, mert
                  magyar volt, ámbátor ő azt nem érezte? Eleget törtem rajta a fejemet, de én sehogy
                  megérteni nem tudtam. Úgy van, no! A vén fát ásd ki gyökerestől a kertedből, vidd
                  el más földbe, ültesd el nagy gondosan, meg ne sértsd a gyökere szálait: mégis
                  elpusztul! Vedd ki a fiatal csemetét, vidd el más kertbe, ültesd el, nap éri, eső
                  veri, szél fújja - erőre kap és szépen felvirúl.</p>
               <p>Micsodás teremtmény az ember! Vén fa vagyok-e, hogy ebben az idegen földben
                  gyökeret verni nem tudok?</p>
               <p>A római úr inkább meghal, hogysem a császárvárostól megváljék - a magyar bujdosó
                  pedig a tengernek partján sírva gondol a szegény hazára, melyből kizavarták. Nem
                  hal meg, mert tart a rakás kenyér; álmot édesítő reménység megczirógatja s a
                  felkelő napot áhítattal várja, a lemenő naptól könnyült szívvel búcsúzik.</p>
               <p>György úrfi sem ment el nehéz szívvel. Az apja is küldötte, hogy menjen
                  Francziaországba, tanuljon egyet-mást, mert ugyan reá fér. A magaszeretet milyen
                  messze áll a mi jó urunktól!</p>
               <p>Előveszi a gyalut és a bogos bükkfát gyalulja, faragó késével forgácsokat szel le,
                  formát ad a lelketlen fának és formát ad a beszédnek a templomban, mikor
                  imádkozik. Lesem, várom: mikor fog a békételenség kitörni belőle annyi nagy és
                  keserű csalódás után, de hiába várom.</p>
               <p>- Elmene György úrfi - mondám másnap.</p>
               <p>- El - felelé lassan. - Ifjú és szárnya van, repüljön. Őt nem az a szél hajtja, a
                  melyik engemet. Ne is hajtsa.</p>
               <p>Hát erre mit mondjon az ember?</p>
               <p>Semmit. Megtöltöm a pipámat és eregetem a füstöt. A dohány jó a törököknél. Hát az
                  élet?</p>
               <p>...Ne háborogj, vén Mikes Kelemen! Szívd tovább a pipát, edd tovább a
                  kegyelemkenyeret s adj hálát annak, a kitől a mindennapi kenyeret szoktuk kérni!
                  És mégis kérdezem:</p>
               <p>- Gyujtunk-e még tábortüzet igazándiban? Járunk-e tánczot, magyar tánczot azon a
                  földön, hol még a fűszál hajlása is kivánatosabb?... Ülünk-e szemtől-szemben a
                  tölgyfaasztal mellett a mi atyánkfiaival, akik megkérdezik tőlünk:</p>
               <p>- Hol járátok, mit tevétek? Annyit mért is szenvedétek, szegény bujdosó
                  kuruczok?...</p>
               <p>Kérdezem... s nincs, aki feleljen reá.</p>
               <p>A szemöldökfában perczeg az apró bogár... a szemöldökfa belül korhad, mállik...
                  pusztul...</p>
               <p>Mi sem teszünk különben.</p>
               
         </div>
        <div type="chapter">
            <head>
               XXII. FEJEZET.
            </head>
 
               <head>
               Messze kéklő havasok.
               </head>
               <p>Hányszor epekedtem a tündérhazáért! Ha olvasod írásomat, késő ivadék, el ne itélj
                  miatta engemet. Illő dolog az öregek gyöngeségét nem látni, vagy ha látod is -
                  gondold meg: térül-fordul az esztendő, s belőled is öreg ember leszen. Erős, nagy
                  bizakodásod megcsökken, hajad szála szürke, azután fehér lesz...</p>
               <p>No, no, nem is erről akartam beszélni, hanem arról, hogy a szultán újra elcsapott
                  egy vezért. Hányadik ez már, mióta Konstantinápolyból posta jár Rodostóba? Bizony
                  kiszökött szívünkből sokszor a kívánság: jobb volna, ha a német császár
                  változtatná olyan nagy hamarsággal a követeit. Azoktól nekünk, bujdosó
                  magyaroknak, nagyobb a félelmünk, mint a vezérektől.</p>
               <p>Bécsnek igen hosszú a keze. Elér a tenger partjáig is. Aztán kinyújtja egyszer
                  délre, egyszer nyugatra s mindenütt megfenyegeti azt, a ki nincsen ínyére.</p>
               <p>Már lemondottunk arról, hogy kardot ragadjunk. Az idő a harczolás etyepetyéjét is
                  meg szokta rontani. Egy régi históriás könyvben olvastam, hogy a híres-nevezetes
                  avarok elkezdettek kufárkodni, kalmárkodni; arany-ezüst marhákat gyűjtöttek és
                  fáztak a háborútól. Le is győzték, szét is szórták őket úgy, hogy írmagjuk sem
                  marada. Mi bujdosó magyarok kincset sem gyűjtöttünk, a kalmárkodást sem tanultuk
                  el a rodostói örményektől, hanem ihol a másik betegségbe: a török lustaságba
                  beléestünk. A kinek semmi dolga sincsen, hacsak az nem,hogy kikoppantsa pipájából
                  a maradék dohányt s újra megtöltse, az ne menjen háborúba.</p>
               <p>Pedig nekünk egy szép napon azt mondották, hogy háborúba visznek.</p>
               <p>Elő hát a rozsdás fringiákat a falról! Küldjétek a lovakat basák, czifra
                  szerszámot reá! Rongyos kurucz, rajta, lesz belőled újra fényes, nyalka
                  kurucz!</p>
               <p>Sokfélét beszéltek, nagy remények hízlaltak mindenkit, még a mi jó urunk is neki
                  buzdult, mert nincs csalfább dolog a világon, mint a reménység. A kit a reménység
                  megnyergel, az vak lóvá változik, nem néz sánczot, martot, hegyszakadékot,
                  vízmosást - csak rohan előre.</p>
               <p>Kontyos török, hosszú süvegű tatár, bolgár, oláh, örmény, czigány, még zsidó is
                  volt közöttünk. A zsidók hordozták a titkos üzeneteket, az örmények gondoskodtak
                  a zabról, szénáról - nekünk pedig harczolnunk kellett volna.</p>
               <p>Mit mutatott a reménység? Csillogtatta az álombéli képeket, hogy a szemünk is
                  káprázott bele. Bercsényi uramnak a fia eljött Lengyelországból - onnan jött-e
                  vagy máshonnan, bizony nem tudom már. Ez a fiatal, tüzes lélek arról álmodozott,
                  hogy hírt visz Magyarországba. Egyet kiált s talpra áll az egész ország, felkelnek
                  sírjaikból a halottak is - aztán lesz diadal, viszszük a mi urunkat vissza,
                  reáültetjük az aranyos trónusra. Sírni és örülni fog mindenki, de legjobban fogunk
                  sírni mi bujdosó magyarok.</p>
               <p>Tegnap még verekedtünk az unodalommal. Kaczagtuk a bolond török nyulat, a ki
                  belefutott a tűzbe s megperzselte a lábát; számítottuk a napokat, melyek a török
                  husvéttól elválasztanak s boszankodtunk a rodostói örmények miatt, a kik
                  megzavarták a kútvizet, hogy ne hordassunk onnan - s íme, indul a sereg.</p>
               <p>Ezren voltunk-e vagy tízezren, nem olvastam meg. Néhai való Xerxes királyról írja
                  a krónika, hogy egy milliom embert indított útnak a görögök ellen - rólunk
                  ilyesmit soha senki sem fog írni. A török aga nagy bajúszára és rengeteg
                  turbánjára, no meg a fakó lovára emlékezem. Az aga rusnya, ripacsos ábrázatú ember
                  volt, a lova sokkal szebb, mint ő. Alám is adtanak egy lovat, a szolgám alá is. Az
                  enyém valamivel fiatalabb volt, mint az övé, hanem az övé nagyon öreg volt. Nem
                  kellett sietnünk, mert minden rongyos faluban megállottunk lovat etetni, itatni és
                  várni a hozzánk csatlakozókat. Éjjelre kinek volt kvártélya, kinek nem. Tüzet
                  gyújtottunk s a mellett kuczorogtunk. A sok felemás ember beszélt is egymással,
                  nem is. Valami rácz guszliczás gajdolt nótákat, de az sehogy sem tudott engem
                  megszomorítani, sem felvidámítani.</p>
               <p>- Hova megyünk, uram? - kérdezte a szolgám.</p>
               <p>- Oda, a hova visznek - feleltem én, s tovább ügettem.</p>
               <p>A második héten oláh földön voltunk. Az oláhok vajdája engedelmeskedett a török
                  császárnak. No, ilyen engedelmességből sem kérek. Holmi pakulárok oda tereltek
                  ötven darab sovány juhot - azokat kellett megnyúznunk és jóllaknunk. A juh-hús jó
                  hús, ha van, a ki elkészítse, de mikor az ember a csonton kívül csak faggyút eszik
                  - attól nem támad nagy virtus a szívében. Bort is ittunk reá, az is rossz volt -
                  aludtunk is reá, abból pedig olyan nagy záporeső vert fel, hogy mikor a
                  legközelebbi rongyos faluba érkeztünk s egy mocskos zsellérházban lefeküdtem -
                  azt hittem, a török császár palotájában vagyok.</p>
               <p>Az oláh vajda nem dobott ki a rezidencziájából, de nem is igen marasztalt, s a
                  sereg, ki elindult volt Konstantinápolyból, talán apadt és nem szaporodott.</p>
               <p>Csúnya dolog a panaszkodás, azért nem is panaszkodom. Táborozó katona ágyát nem
                  vetik rózsafilagóriába, a talpát sem kenegetik drága kenőcscsel, a hajára sem
                  permeteztetnek rózsavizet.</p>
               <p>Nagy úr volt hajdanában Nagy Sándor, a maczedon király s mégis az etiópusok
                  földjén majd elepedt a szomjúságtól, egy italnyi vizet nem tudott előteremteni a
                  futóhomokból... mi pedig egy olyan kristálypatakra találtunk a krajovai határban,
                  hogy annak az ízét még most a szájamban érzem. Mi hát jobban jártunk, mint a
                  világhódító Nagy Sándor. A táborozás minden czifra nyomorúsága daczára is egynek
                  örvendettem, hogy a csizmám nem kopott. A lovam négyszer elhányta a patkót, de a
                  tábori czigány-kovács újat vert reá...</p>
               <p>A’ bizony, a czigány! Nem is oláh-czigány, hanem erdélyi czigány. Szinte
                  megcsókoltam a füstös képét, mikor meghallottam, hogy Erdélyből való. Nagy
                  akasztófavirág volt különben, mert nem jószántából szökött át a fogarasi
                  havasokon.</p>
               <p>Azokon a havasokon, melyeket Thököli Imre uram mászott volt meg, mikor a zernyesti
                  csatában megtanította móresre a császár generálisát.</p>
               <p>Hogy történt, mint történt, elmesélte az erdélyi czigány, a ki velem egy idős
                  lehetett, mégis azt hazudta, hogy ő is ott volt a Thököli uram seregében.</p>
               <p>- Hazudsz, móré! - kiáltottam reá.</p>
               <p>- Fusson ki a szemem, ha nem láttam a császári generálist! - mondotta ő s
                  elkezdett vigyorogni. Fehér fogai villogtak. Megirigyelhette volna akármelyik
                  franczia dáma, még a kolonellusé is, a kire ennél az egyszernél többször nem
                  gondoltam.</p>
               <p>Annál többször gondoltam az én jó uramra...</p>
               <p>Ha reggel felszedelőzködtünk, - ő jutott az eszembe. Vajjon ki van mellette? Kire
                  néz kegyesen? Jutok-e az eszébe?</p>
               <p>Hogy aztán közeledtünk az erdélyi határhoz - megtámadott egy másik érzés.</p>
               <p>Menjetek el magyar véreim a világ bármelyik tájékára, legyetek nagy és hatalmas
                  urak, fürödjetek tejben-vajban - bizony nem vagytok egészen boldogok, nem tudtok
                  egészen boldogok lenni. Megakasztja a szívetek verését valami teljesületlen
                  kívánság. Ennek a neve: vágyakozás a szülő haza földjére! Ha pedig nyomorúságban
                  éltek, akkor ez a vágyakozás égető lesz.</p>
               <p>No hát az én vágyakozásom égető volt.</p>
               <p>Belé-beléharapott a mellembe. A szívem elkezdett bolondul zakatolni, mint mikor
                  félreverik nagy veszedelem idején a harangokat.</p>
               <p>Mind északra néztem. Haragudtam a lomha felhőre, mely elzárja a szemem határát.
                  Apró dombok felett nagy hegyet kerestem. A hol nagyot láttam, még nagyobbra tévedt
                  a szemem.</p>
               <p>- Ez sem az!... Ez sem az!...</p>
               <p>Hol van az a hóval borított, melyre a levegőég reákönyököl, mintha azt
                  mondaná:</p>
               <p>- Ezen túl más föld van, szebb, édesebb, tündér haza. Ott a nap melegebb, a hajnal
                  ragyogása korábban ül ki az égbolt karimájára.</p>
               <p>És aztán megláttam.</p>
               <p>A szívem súgta meg, hogy az a büszke hó-koronás hegy az Erdély bércz-korlátja.
                  Megállítottam a lovamat, leszálltam róla. Úgy tetszett, mintha szédülés fogott
                  volna el, vagy csak elgyengültek az inaim.</p>
               <p>- Most ha madár volnék - tünődtem magamban - fölrepülnék a hóborította hegy
                  tetejére, reáülnék s néznék alá a háromszéki rónaságra. Egyebet sem tennék, csak
                  nézném... csak nézném! Meglátnám a házat, a hol én születtem, a zsindelyes tetőt,
                  a nagy kertet, melynek fűvében lehajtottam volt gyermekfejemet,... de oda nem
                  szállnék, az ablakon be nem pillantanék, mert hátha idegen arczok néznének reám -
                  s akkor én didergő, reszkető madár, holtan hullanék le - s nem látnám meg többé az
                  én jó uramat!...</p>
               <p>...Tovább!... Tovább!... Vándor-botod nem kopott még el, Mikes Kelemen! Bízd
                  magadat a hömpölygő árra, hadd sodorjon tovább! Most sodor előre, aztán visszafelé
                  fog sodorni. Háborús álmokból kikoptat a csalódás. Nem lesz diadalmas harcz, nem
                  lesz arany trónus, melyre reáültetitek a jó fejedelmet!...</p>
               <p>Vár Rodostóban a rakás kenyér,... menj vissza, edd tovább, valameddig tart
                  benne!</p>
               
               <p>Igy történt.</p>
               <p>A török császár elcsapott egy vezért... s a bujdosó magyarok eltemették az utolsó
                  reményt. Én is ott voltam a siratók között, én is dobtam a sírra egy
                  göröngyöt.</p>
               
         </div>
        <div type="chapter">
            <head>
             XXIII. FEJEZET.
            </head>
        
               <head>
             Én jól vagyok, semmi fájdalmat nem érzek.
               </head>
               <p>Anno Domini 1735 kezdődék. A fejedelem szállása, kin hosszabb idő óta szorgosan
                  dolgozgattak, készen állott. Nem volt olyan rangos, mint a sárospataki, de
                  okszerűen volt építve s öröme tellett benne a mi jó urunknak.</p>
               <p>A hatvan tallérból, mit a porta adott napjában a fejedelemnek, sok reáment az
                  építkezésre, de az nekünk nem fájt, mert sem Sibrik uram a hopmester, sem én a
                  főkamarás, a magunk egynehány száz tallér évi dotácziónkból meggazdagodni nem
                  akartunk.</p>
               <p>Mi is a gazdagság a bujdosónak? Felesleges teher, a ki miatt örökké aggaskodni
                  kell, hogy jó erős zárat tegyünk reá, hogy mások irígységének hiábavaló táplálékot
                  ne adjunk, hogy az atyánkfiainak oktalan költekezéseinkkel szomorúságot ne
                  okozzunk.</p>
               <p>Az új esztendő megkezdődött, az ó-esztendőt talán még hamarább elfelejtettük,
                  hogysem az újról gondolkoztunk volna. Ha szitált egy kicsit a hó, az sem volt baj,
                  ha esett az eső, az sem ijesztett meg, mert vetésünk nem volt, a fejedelem két
                  hátas lovának az abrak kijárt, a minthogy nekünk Konstantinápolyban megsütötték a
                  kenyerünket, szüretelték a borunkat - intézték a dolgunkat.</p>
               <p>Sibrik uram kezdett gyakrabban jajgatni a lába miatt, kiről már megírtam, hogy
                  micsoda nagy jósló ereje volt. Hanem azért elvíve minket a fejedelemhez az
                  eszterga-szobába s ott fájin dikcziót vágott ki.</p>
               <p>A fejedelem atyai szeretettel ajánlott mindnyájunkat annak a jóságába és
                  kegyelmébe, a ki nem ismeri a forgandó életnek perczekkel megmérhető kezdetét és
                  határát.</p>
               <p>- Tőle jő a rossz, tőle jő a jó - mondotta az ő ritka nagy hitével.</p>
               <p>Újév napján ó-bort ittunk, jutott belőle a konyha cselédjeinek is. Az alsóbb
                  rendűek vigadoztak, de mi odabenn a fejedelem asztalánál csendben töltöttük az
                  estét.</p>
               <p>Valahogy szóba kerültek azok, a kik már elhagytak minket s az én jó uramnak a
                  homloka elborult. Az ő szép piros arcza nem volt vídám.</p>
               <p>- A kinek ekkora szép palotája vagyon, az beszéljen a szebb jövendőről. Ihol, mi
                  felszenteljük a palotát.</p>
               <p>- Építünk fiam, - mondotta a fejedelem, - de rendesen nem magunknak.</p>
               <p>Ebben nagy igazság vala, Sibrik uram egészen elérzékenyedett.</p>
               <p>- Mi a házunkat kinek testáljuk, Sibrik apám? kérdeztem tőle tréfásan, hogy másra
                  térítsem a beszédet.</p>
               <p>- Annak, öcsém, a ki mellénk akar feküdni.</p>
               <p>Nagyon fájhatott a Sibrik apó lába, mert nyilvánvaló, hogy a temetőbeli hajlékra
                  gondolt - újév első napján.</p>
               <p>Ez így volt akkor s nekem a szomorú újesztendő emléke még sokáig motoszkált a
                  fejemben.</p>
               <p>Elértük aztán a márcziust. Inkább lehetett volna májusnak híni, olyan szép idők
                  jártak. Minden reggel bekaczagott az ablakon a napsugár.</p>
               <p>- Hé, bújdosók, itt a tavasz, ugyancsak örvendjetek! Rodostó megint virágos kertté
                  lesz s a fejedelem rózsái már bimbókat fakasztanak a kertben.</p>
               <p>Igaz is volt, a rózsák a kertben bimbókat fakasztottak, de a mi jó urunknak az
                  orczáján a rózsák egyszerre kezdettek sárgulni. Észrevettem, én legelőször vettem
                  észre, aztán észrevette Sibrik apó, Csáky uram, Zay uram. Elmondottuk egymásnak,
                  de reáfogtuk a változó tavaszi időre. Aztán ő kegyelme mostanság nem is volt
                  gyakran jókedvű, ha mutatta is, engem ugyan nem csalt meg vele.</p>
               <p>- Savanyú vidámság ez, - mondottam a többieknek. Hol van a régi etyepetye? Ha
                  feltálalták a jó eledelt, a mi urunk keveset vett belőle, azt sem ette jókedvvel.
                  Kezdett apadozni, pedig jó húsban levő embernek mondotta mindenki.</p>
               <p>Egyik nap biztatott a másik nappal: elmúlik a rossz kedv, visszajön az ábrázatnak
                  pirossága, nem lesz ebből semmi baj. Ötvenkilencz esztendő nem is nagy idő, a ki
                  olyan szép rendesen él, az elél még harmincz esztendeig is, ha tovább nem.</p>
               <p>Néhány napok múlva bementem este nyolcz órakor vele a hálószobájába, mert ez volt
                  a tisztem, - kérdezé tőlem:</p>
               <p>- Nem érzed-e, fiam, hogy ebben a házban hideg van?</p>
               <p>- Nem érezem.</p>
               <p>- Bizony nekem összekoczognak a fogaim. Attól félek, valami bajom lesz.</p>
               <p>- Ide hívom a borbélyt, jó uram!</p>
               <p>- Múló nyavalya,... majd betakarózom s kiizzadom ezt a gyengeséget.</p>
               <p>- Itt maradnék, ha kegyelmed megengedné - mondám neki.</p>
               <p>- Eredj, Kelemen és pihenj le. Hivatlak, ha szükségem találna lenni reád... Eredj,
                  fiam!</p>
               <p>Én elmentem a szállásomra, de nem feküdtem le.</p>
               <p>Egy óra nem telik el, már jön az inas, hírül hozza, hogy a fejedelem rosszul leve.
                  Kiadta az ételt. Nem tűrte meg a gyomra, de engem nem hivat, mert
                  megkönnyebbült.</p>
               <p>Reggel hat óra előtt ott állottam az ágya mellett. Elijedtem a nagy változáson.
                  Olyan sárga volt az ábrázatja, mintha sáfránynyal kenték volna be. A hideg
                  kezdette rázni.</p>
               <p>- Mi tuda lelni, édes uram? - kiálték fel nagy szomorúsággal.</p>
               <p>Még ekkor is megvigasztalt:</p>
               <p>- Rossz volt, a mit ettem. Egy-két napig mértéket tartok, - ezt mondotta és nagyon
                  fáradt volt a beszéde... - Felöltözöm.</p>
               <p>- Azt ugyan nem, mert én a ruhát oda nem adom.</p>
               <p>Erre kezdett mosolyogni. Olyan volt a mosolygása, mintha az őszi tarlóra a nap
                  búcsúzó sugarai esnek.</p>
               <p>- Kelemen, tudod, hogy a templomba kell mennem.</p>
               <p>- Elmegyek én oda s imádkozom te kegyelmed helyett is, én jó uram! Nem bűnös a
                  lelkem, most az egyszer meghallgatja Isten az én könyörgésemet is. Fáj-e valamije
                  te kegyelmednek, nagy uram?</p>
               <p>- Semmi, hanem csak a nagy bágyadtság ver le, - mondotta s aznap csak dél felé
                  kelt fel. Az ebédlő házba is lejött, de jóformán semmi ételhez sem nyúlt
                  hozzá.</p>
               <p>A pirosság nem jött vissza a következő napokban sem az orczájára, a bágyadtság sem
                  hagyta el - de mindez nem lett volna baj, csak ne fogyott volna napról-napra, mint
                  az égő gyertyaszál.</p>
               <p>Egy álló hétig tartott ez így. Ezalatt nem is mentem a kvártélyomra. Ágyat
                  vetettem magamnak a másik szobában s nyitva tartottam az ajtót, hogy mindig
                  kéznél legyek. Sibrik uram maga is betegeskedett, hát ez a gondoskodó kötelesség
                  reám maradt. Mindig örömmel tettem meg a kötelességemet, hát még most!</p>
               <p>A karomra támaszkodott s úgy mentünk a kápolnába, onnan elkísértem őt a dolgozó
                  szobájába, mert az esztergapadjához kívánkozott. Irt is néha egy-két óráig. A
                  fejedelmi udvartartás régi szigorú rendjében nem volt szabad semminek
                  megváltoznia, ő nem engedte.</p>
               <p>Mikor láttam az ő nagy gyöngeségét, szidtam az esztergát. Bolondnak mondottam azt
                  is, a ki ezt a szerszámot kitalálta.</p>
               <p>Ő megpirongatott:</p>
               <p>- Lásd, fiam, vajmi sok örömemet találtam ebben a lelketlen jószágban, kire te
                  rosszat mondottál!... Ne szidd őt, mert akkor engem szid a nyelved -</p>
               <p>- Inkább kitépném tövestől, hogysem megcselekedje.</p>
               <p>Olyan szépen nézett reám, mintha az édes apám lett volna.</p>
               <p>- Tudom, Kelemen, hogy ki vagy,... hogy ki voltál! Ezt nekem még a másik világon
                  sem szabad elfelejtenem,... soha - soha! Az igazi jó barátunkat nem az arany tál
                  mellett ismerjük meg, hanem a kegyelem-kenyér mellett, a kiben a hűséges emberek
                  egymással megosztoznak.</p>
               <p>Április 1-én valami tréfát eszeltem ki, hogy áprilist járassak vele, de elment a
                  kedvem, mikor az ágyban összezsugorodva, nagy forró-hideg láz miatt gyötrődve
                  találtam.</p>
               <p>Még így is a templomba akart menni. Nem engedtem. A szomszéd házból hallgatta meg
                  a misét. Utána egy kicsit megkönnyebbült. A pap oda vitte ágyához a szentelt
                  barkát.</p>
               <p>- No, ez lesz az utolsó, a kit adtok nekem - mondotta és nézegette a bimbót.</p>
               <p>Másnap jobbacskán lett. Fel akart kelni, de megint nem adtam oda neki a
                  ruháját.</p>
               <p>- Szigorú porkoláb vagy, fiam! - jegyezte meg szelíden.</p>
               <p>- Kegyelmed nagy uram, legyen szófogadó rab, akkor aztán hamarább eresztjük
                  ki.</p>
               <p>A nagy-hét keddjén felöltözött, megkívánta a pipát is.</p>
               <p>Micsoda nagy örömmel töltöttem meg. A ki pipázik, annak nincs semmi baja, -
                  gondoltam magamban. Beültettem őt a legkedvesebb székébe, melyet ő eszelt ki, ő
                  csinált s a melyiket darabokra lehetett szedni és megint összeállítani.</p>
               <p>Egy kisebb zsámolyra melléje kuporodtam s meséltem neki a székely húsvéti
                  vízbevetésről, mikor a legények a hajadon leányokat a kút mellett egész sajtár
                  vízzel locscsantják szembe.</p>
               <p>Nagy örömmel hallgatta.</p>
               <p>Szeredán nem kellett már a dohány, az étel sem. Az ágyban maradt s csaknem
                  folytonosan aludt. Ha megébredt, kérdeztem tőle:</p>
               <p>- Hogy mint vagy, édes uram?</p>
               <p>- Én jól vagyok, semmi fájdalmat nem érzek.</p>
               <p>Ó, milyen igaza volt; ő nem érezett semmi fájdalmat, de én... én éreztem. Ha
                  elaludt, csak elfordultam s a könyjeim csorogtak.</p>
               <p>Csütörtökön délelőtt így szólott hozzám:</p>
               <p>- Hivasd a papot!...</p>
               <p>Ekkor is a székében ült, az ágyba lefeküdni nem akart. A pap eljött, meggyóntatta,
                  de a mi jó urunk már nagyon nehezen tudott beszélni. Csak nézett reánk sorjában. A
                  tekintete az én arczomon pihent meg. A szeméből nagy lelkének utolsó gondolata,
                  utolsó nagy érzése szállott felém. Ha azután évek múlva behúnytam a szememet, vagy
                  ébren feküdtem kamarámban éjszaka: az ő szemének, az ő arczának a mása világolt
                  reám. Nem féltem a halálnak a gondolatától, mert tudtam, hogy ott... ott a másik
                  világon ismét meg fogom látni.</p>
               <p>Éjféli tizenkét órakor még mindig ágya körül állottunk és virrasztottunk. A pap
                  imádkozott a fejénél, mi pedig térdepeltünk az ágya mellett.</p>
               <p>Nagypénteken hajnalban három órakor azt vettük észre, hogy a szeme nem
                  mozog...</p>
               <p>...Elaludt, mint egy gyermek, a ki édes álomba merült ártatlan játéka után...</p>
               <p>...«Én jól vagyok, semmi fájdalmat nem érzek.» Ezt mondád, jó uram s neked igazad
                  volt, neked teljes világéletedben igazad volt; de a mi nagy szenvedésünket ki
                  tudná szóval fölmérni?</p>
               <p>Könyhullatással ettük kenyerünket és olyanok voltunk, mint a nyáj pásztor
                  nélkül.</p>
               <p>Olyanok voltunk, mint az ég, melyre reáborul egy nagy fekete felhő, egy-két árva
                  csillag ott reszket, de a hold nincs sehol s az éjszaka olyan fekete, olyan
                  szomorú...</p>
               <p>Úgy állottunk a koporsó mellett, mint a kiknek mindene leégett s a füstös
                  gerendák, a hamúrakások között nagy-néma fájdalomban merően néznek maguk
                  elé...</p>
               <p>Eddig bújdosók voltunk: egy család, mely évről-évre fogyott - most is bújdosók
                  vagyunk, de elhagyott az apa... Árvák is, bújdosók is!...</p>
               
               <p>A borbélyok a nagy halottnak hült tetemét balzsamos füvekkel becsinálták, mert nem
                  tudtuk, mikor temethetjük el. A tudós borbélyok azt mondták, hogy agya kétszer
                  akkora volt, mint más embernek, - én pedig tudtam, hogy esze több volt, mint akár
                  tizenkettőnek.</p>
               <p>A szívét Francziaországba kellett küldeni, mert így hagyta meg testamentumában, -
                  ó, azt a szívet épen Francziaországban törték meg; s az a szív legnemesebb,
                  legemberségesebb, legjobb, legigazabb vala minden magyar szívek között.</p>
               <p>Aztán szépen ravatalra tettük a palotának egyik nagy termében, hadd nézze meg
                  mindenki, a ki akarja. Búcsújárás volt a fejedelmi ház. Örmények, törökök jöttek -
                  nagyon szerették őt, mindenki szerette...</p>
               <p>A törökök nem hitték, hogy ő volt az, a ki ott feküdt a koporsóban. Össze
                  súgtak-búgtak, szájról-szájra adták, hogy Rákóczi Ferencz visszament a hazájába s
                  mi eltitkoljuk, mást öltöztettünk fel helyette halotti köntösbe...</p>
               <p>És a törökök igazat mondottak, mert Rákóczi Ferencz visszament igazi hazájába, hol
                  várt reá dicső emlékezetű édes anyja - s együtt vannak most fenn az égben s
                  elmondják egymásnak e földön való zarándoklásuknak nagy szenvedéseit, melyekből
                  immár nem éreznek semmit, mert hiszen nem mondá-e ő búcsúszózatképen:</p>
               <p>- «Én jól vagyok, semmi fájdalmat nem érzek.»</p>
               
         </div>
        <div type="chapter">
            <head>
             XXIV. FEJEZET.
            </head>
      
               <head>
                «Sokszor eszedbe jutok én neked!...»
               </head>
               <p>A koporsót belététettem egy nagy ládába, aztán hogy megjött Konstantinápolyból a
                  császár engedelme, reátétettem egy kisebb fajta bárka-hajóra. A bárkába a koporsó
                  mellé ültem, ott volt Zay úrfi és Csáky uram is. Sibrik apó csak a partig kísért
                  el, mert embertelen nagy kínok gyötörték szegényt.</p>
               <p>- Imádkozzál fiam, az én nevemben is a mi jó urunkért... Ha miben megbántottam
                  volna, kérd a bocsánatát - ezt mondotta és csorogtak a könnyei.</p>
               <p>Aztán nagy szomorúan hozzátevé ezt is:</p>
               <p>- Rövid napok multán, úgy hiszem találkozom vele ott, a hol nincs
                  zarándoklás...</p>
               <p>Igy mondotta Sibrik apó és nem hiába mondotta.</p>
               <p>A bárkás legények lapátja belemerült a zöld színt mutató tenger vizébe s mi
                  megindulánk szép lassan. Én reátámasztottam fejemet a tenyeremre s néztem a vizet.
                  A mint a lapátok felborzolták, barázdákat vontak, a vízcseppek kristálycseppekké
                  váltak, a nap ezer színben kápráztatta, aztán a barázdák elmúltak, a miképen
                  elmúlik minden: a jó is, a rossz is.</p>
               <p>Valami pedig hirtelen az eszembe jutott, magam sem tudom hogyan, miért? Talán
                  azért, hogy a jövendőre térült az én nyugtalan gondolatom, a jövendőre, melytől
                  abban az én nagy árvaságomban erősen féltem.</p>
               <p>Bizony régecskén történt, de úgy emlékszem reá, mintha csak az imént történt
                  volna. A lelketlen láda, a koporsó nem voltak ekkor szűk és sötét lakóhelyei az én
                  jó uramnak. Pénzt bízott reám, hogy egyetmás, szükséges apróságot vásároltassak.
                  Beviszem hozzá a vásárlásról való számadásomat. Az én jó uramnak az a természete
                  volt, hogy a számadásban soha sem nézte azt, a miért harmincz-negyven tallért
                  adtanak, hanem ha tíz-tizenkét polturát érő portékát olcsón vettek-e vagy drágán.
                  Az olyan apró állapotban mindenkor gáncsot talált. A számadásban tehát egynehány
                  polturát érő portékán megakad a szeme és kezdi mondani mintegy nehezteléssel, hogy
                  drágán fizették, nem kellett volna úgy venni. Én azon szokásom ellen felindultam,
                  mert nekem úgy tetszett, mintha bennem kételkedett volna és mondám, mint goromba:
                  ha bennem kételkedik, parancsolja másnak, hogy vásároltasson. Erre szegény semmit
                  nem felel, csak a kezembe adja a számadást és elfordul tőlem érdemem szerint - én
                  is kimegyek. Másnap semmit nem szól hozzám, én pedig csak várom, hogy szóljon. Még
                  másnap, akkor sem szól semmit is, a már nekem nehéz volt, mert megismértem ostoba
                  cselekedetemet. Harmadnapján már nem tűrhettem, bémegyek utána az íróházába, ott
                  eleibe borulok és könnyes szemmel csókoltam kezét és kértem bocsánatot. Erre az a
                  ritka és nagy ember megölel és mondja:</p>
               <p>- Megbocsátok!... sokszor eszedbe jutok én neked, ha meghalok, sokszor
                  megemlegetsz engemet: de akkor késő lesz.</p>
               <p>Ó, jó uram, tekints le reám, a tégedet akkor megsértő szolgádra!... Hányszor
                  megbántam azt az egyetlen goromba beszédemet!...</p>
               
               <p>Másodnapra beérkeztünk Konstantinápolyba. A szolgák vállukra vették a mennyei
                  hazába megtért fejedelemnek a koporsóját s elvitték a galatai lázárista-barátok
                  kicsi templomába. Oda temették volt harmincz és egynehány esztendővel ezelőtt az
                  édes anyját, melléje tettük a fiát is. A sors letépte a fáról a levelet,
                  elhordotta messze, de az Isten keze a hervadt levélnek visszairányozta az
                  útját... Vajmi bölcs és jó az Isten s micsoda gyönge, letépett falevelek vagyunk
                  mi gyarló emberek!...</p>
               <p>A barátok diákul imádkoztak, diákul énekeltek - de hol volt a fejedelmi pompa? A
                  ki immár az Úr zsámolya előtt számol be tiszta életének cselekedeteiről, meg nem
                  érdemlett nagy szenvedéseiről, annak kell-e hívságos földi pompa?</p>
               <p>Zay úrfi, Csáky uram ugyan búsultak, mert nagyon ragaszkodtak volt hozzá - csak én
                  nem sírtam. A halálosan szomorú gondolatok kiapasztották szívemből a
                  könnyeket...</p>
               <p>Nem akartam semmiletteképen a jövőre gondolni, csak a multra, mely tele volt
                  örömmel és megcsalatkozással... Elgondoltam magamban, hogy odahaza a kéklő
                  havasokon túl egy lélek sem tud erről a temetésről. Csak néha-néha kerül szóba az
                  öreg emberek között a Rákóczi Ferencz neve s elsuttogják aggódással a
                  szívükben:</p>
               <p>- Vajjon mit csinálhat szegény a török tenger partján?</p>
               <p>Ezalatt pedig a romlandó test porlad a koporsóban,... csontja is elporlad...
                  elvegyül-e vajjon a hazai földdel? Lesz-e ebből a templomból zarándokló helye a
                  magyaroknak?</p>
               <p>Negyednap ismét otthon voltunk Rodostóban. A bárkán nem őriztük a nagy faládát, a
                  faládában a nagy koporsót, de a halottat mégis hazavittük a szívünkben!</p>
               <p>Nem is tudtunk egyébről beszélni, mint a mi nagy árvaságunkról. A falat sem esett
                  jól, nekem megakadt a torkomon. Sibrik uramat gyenge állapotban találtuk. Többet
                  feküdt, mint fenn volt. Igen szerette, ha nála voltam.</p>
               <p>- Immár szeressük egymást, ha már elhagya az, a kit mind a ketten olyan erősen
                  szerettünk.</p>
               <p>Az öreg sokat beszélt arról az ötezer tallérról, a mit a mi jó urunk neki hagyott
                  a végrendeletjében. Nekem is ugyanvalóst annyit hagyott, de nekem eszem ágában
                  sem volt, hogy beszéljek róla!</p>
               <p>Azt a szép summa pénzt a mi jó urunk a franczia király zsebéből hagyta nekünk, már
                  pedig van-e emberi hatalom, mely abból a zsebből kihúzza s nekünk átadja? S ha át
                  is adná, vajjon mit kezdenénk a pénzzel?</p>
               <p>- Apó, muzsikás temetésre ha kapjuk a pénzt, egyébre nem, - mondám Sibrik apónak s
                  megszorítottam a lesoványodott kezét.</p>
               <p>- Bolond beszéd, fiam, - mondotta ő - a pénz jó lesz neked, mert való igaz, hogy
                  nekem már nem kell. Ihol, neked testálom, de a magyar szolgámat, Sós Pált, vidd
                  aztán haza!</p>
               <p>Megigértem neki, hogy haza viszem.</p>
               <p>A bújdosók pedig mindennap a nyakamra jártak. Karattyoltak a tömérdek kincsről,
                  mit a mi jó urunk hagyott s biztattak, hogy osszam ki igazságosan. Nem jön a
                  herczegek - már mint a fejedelem fiai - közül egyik is ide. Jussa van minden
                  bujdosónak egy kicsi örökségre.</p>
               <p>- Atyámfiai - mondottam nekik. - Itt van az írás, megolvashatjátok, a mi maradt,
                  ahhoz sem nektek, sem nekem semmi jussom nincsen. A ki pedétig azt gondolja, hogy
                  a fejedelem fölös kincseket hagyott hátra: ugyan csalatkozik. Napjára hatvan
                  tallér járt ki a portától, abból élt az udvar, abból jutott nektek ruha, bér - nem
                  rakhatott félre kincseket.</p>
               <p>A hitványok - mert csupa új jövevény bújdosó volt mind - hitték is, nem is.
                  Suttogtak is, hogy bezzeg a kamarás uram - ez én voltam - jól megtölti a zsebét,
                  nekik pedig felkophatik az álluk.</p>
               <p>Szembe ezt mondani nem merte senki, de láttam az arczukról, hogy csupa
                  bizalmatlanság van irántam a szívökben.</p>
               <p>És eszembe jutottak a te szavaid, megbántott édes uram!... Igen bizony, eszembe
                  jutottál ismét s összefacsarodék a szívem, mert tudtam, hogy késő már... késő!</p>
               <p>Egynéhány hónapok multán ástunk a rodostói temetőben egy sírt. Czifra sem volt,
                  nagyon mély sem volt, de épen elfért benne Sibrik apó koporsója.</p>
               <p>Követte a fejedelmet s halála előtt három hétig szegény egyébről sem beszélt, mint
                  a fejedelemről, a ki fehér selyemgyolcs ruhában, nagy fényességgel a feje körül
                  megjelent neki álmában s mind hívta őt:</p>
               <p>- Jere, hű kamarásom, itt nekünk jobb, mint odalenn nektek!...</p>
               <p>No hát elmene ő is utána.</p>
               <p>Tudja a jó Isten, nem is sirattam meg Sibrik apót. Szinte írígykedve néztem reá, a
                  mint szép nyugodalmasan feküdt koporsójában. A ki sok halottat lát, az megszokja,
                  a kit az élethez a nyomorúságnak vékony fonálkája köti: az nem jajgat.</p>
               <p>Ettől az időtől kezdve a főkamarásság minden ügye-baja az én vállamra szakadt. A
                  portától jött napjára tizenkét tallér, abból kellett táplálni, ruházni a
                  bujdosókat. Az úri renden levőknek a száma immár háromra apadt le. Azok is hamar
                  megöregedtek. Már csak a pipa kellett nekik s a reggeltől estig tartó
                  semmittevés.</p>
               <p>Egy nap kijött Konstantinápolyból Bonneval a franczia; grófi titulusa, generálisi
                  rangja volt hajdanában. Pecsétes írást hozott a fejedelem nagyobbik fiától.
                  Felhatalmazta őt, hogy kérje számon tőlem s vegye át az apja hagyatékát.</p>
               <p>Ez is fájt nekem. Immár egy idegen embert többre tart az uram gyermeke, mint
                  engemet, ki teljes életemben csak tisztességért szolgáltam, mérhetetlen nagy
                  szeretetnek miatta az én jó uramat.</p>
               <p>...Megint eszembe jutottál, nagy jó uram, megint beleharapott a kín a
                  szívembe.</p>
               <p>No jól van, jól. Átadtam mindent, beszámoltam a ládákkal. A mi kicsi ezüst
                  evőeszköz, köves jószág, ruha, fából faragott bútor volt, mindent számba
                  adtam.</p>
               <p>Bonneval a végén így szólott:</p>
               <p>- Csak ennyi? Egyéb nincsen?</p>
               <p>Én egy darabig néztem a szeme közé, erősen néztem, talán haragosan is, úgy, hogy
                  lesütötte a szemét.</p>
               <p>- Becsületes ember az úr? - kérdeztem tőle keserű humorral.</p>
               <p>- Remélem, nem fog ebben kételkedni - felelte ő elveresedve.</p>
               <p>- No mert én az vagyok...</p>
               <p>Több szó azután nem esett közöttünk.</p>
               <p>Hanem az emberek szája tovább is eljárt. A becsületes embereknek minden időben
                  nehéz volt az állapotjuk. Én édes Istenem, miért is tettem volna reá a kezemet
                  azokra a holmikra, a mik az én jó uram holmijai voltak? Hanem hát megáztattam
                  könnyemmel a széke karfáját, a kit ő faragott, a kin ült a halála előtt, mikor
                  együtt elbeszélgettünk.</p>
               <p>...Eszembe jutottál, megbántott uram s míg a szolgák rosszat suttogtak rólam a
                  pitvarban, én ismét csak reád s azokra a te mélységes mély érzelemmel mondott
                  szavaidra gondoltam.</p>
               
               <p>Bonneval azt mondotta, hogy nemsokára megérkezik a kisebbik úr, szedessük rendbe a
                  kvártélyt.</p>
               <p>Azon pedig sok rendbe szedni való nincsen, mert az előbbi gazdája mindent rendben
                  hagyott, mi ingyen sem változtattunk semmit is rajta. Vártuk az ifjú fejedelmet
                  nagy reménykedéssel, mint annakelőtte a másik Rákóczi-sarjadékot - el is jött,
                  vendégfogadóba szállott s engem magához rendelt.</p>
               <p>Úgy jelentem meg nála, mint a sáfár, kinek nincs semmi dugdosni valója. Sem kegyes
                  nem volt, sem hideg nem volt, csak az esett nekem rosszúl a viselkedésében, hogy
                  egyebet nem nézett ki belőlem, hanemha megfizetett szolgát.</p>
               <p>Másodnap számba adtam neki mindent. Azt mondotta reá, hogy rendben van minden.</p>
               <p>Harmadnap hallgatott a fülbesúgó atyafiakra s titokban kérdezősködött egyet más
                  után.</p>
               <p>Egyet sajdult a szívem, mert legalább azt elvártam volna, hogy «Isten fizessé»-t
                  mondjon nekem, de azt nem vártam, hogy görbe utakon keresse: ha becsületes sáfár
                  voltam-e?</p>
               <p>Elnyeltem. Zay úrfi jobban indulatoskodott e miatt, mint én. Pedig elég baja van a
                  maga gyomorbéli nyavalyájával, mely kínozgatja szegény fejét. Eléadtam az ifjú
                  fejedelemnek, hogy minemű rend volt a fejedelmi udvarnál az apja ura életében, de
                  nem sokat hallgatott reám.</p>
               <p>Bezzeg lett aztán más rend, magyarán mondva rendetlenség. Engem pedig háborgatott
                  a lelkem:</p>
               <p>- No Mikes Kelemen, ugyan jó dolga van Sibrik apónak, őt ez az új élet nem
                  kesergeti, ő szépen alszik. Egyszer nekünk is kijut ebből a csendes álomból, kit
                  meg nem zavar semmiféle ifjú fejedelemnek a haragja. Mert a nagy fejedelemnek
                  kicsi fia volt Rákóczi József. A mint efféle dolog már csaknem közönségesen így
                  vagyon.</p>
               <p>Három hónap alatt több keserűséget kelleték lenyelnem, mint húsz esztendő alatt,
                  de az ember ha már egyszer benne van, hát megtanul nyelni. A levegőég is
                  változtatja a felhőit, az Isten az embert is úgy teremtette, hogy változtassa a jó
                  és a rossz kedvét. A fejedelem, az a másik, az a nagy, a jó és igazságos, mindig
                  egyforma tudott lenni. Hanem ritka ajándék Istentől az olyan természet.</p>
               <p>Minden este, mikor vége az udvari szolgálatnak s behúzódom a kamarámba, elküldöm a
                  lelkem a lázáristák galatai templomába, hogy imádkozzék a kőlap felett, mely alatt
                  ő pihen.</p>
               <p>- Eszedbe jutok még én neked... - ezt mondtad uram a te szelíd, fájdalmas
                  haragodban és szó még akkora sebet nem ütött halandó embernek a szívén... Hadd
                  vezekeljek bűnömért, mert nagy bűn volt megbántanom a legjobb és legigazságosabb
                  embert!... Nézz le reánk, árva bujdosókra! Csinálj nekünk kvártélyt uram, mert te
                  mindig gondoskodtál még a legalábbvaló szolgádról is. Nekem pedig csinálj
                  kvártélyt magad mellett! Oda kuporodom a lábadhoz, nem kell főkamarási tisztség,
                  nem kell semmi, csak te kellesz nekem... Ha künn járok a háborgó tengernek a
                  partján s a hullámok oda-odalocscsannak a durva kövekhez, úgy tetszik, mintha
                  panaszos nyögést hallanék messziről... messziről! Talán a széles Duna vize hozza
                  magával abból a másik hazából, melybe te is vágyakoztál vissza, mi is vágyakoztunk
                  - s ez a vágy kísért el téged a legjobb hazába...</p>
               
               <p>Mit írjak még?</p>
               <p>Évek futását, melylyel versenyre kelhetett volna a csiga? Csillagok hullását...
                  bujdosó magyarok lassú hervadását, sorba kimúlását? Az ifjú fejedelem meghalt
                  harmincznyolcz éves korában. Én voltam mellette, én fogtam bé szemét, én
                  temettettem el messze az apjától, dicső nagyanyjának a porától... Kidűlt a fa,
                  elpusztult az ága! Isten akarta, s ki viaskodnék Isten akarata ellen?</p>
               <p>Aztán reákerült a sor Csáky uramra. Szép idő nyolczvanegy esztendő s a ki ennyi
                  ideig él, akár boldogan, akár boldogtalanul, az édesen alhatik az Úr kebelén, ha
                  egyébként igaz és becsületes volt. Ez történt télen, a rákövetkező őszszel ott
                  virrasztottam a Zay úrfi hült teteme mellett... Most már rajtam a sor! Én vagyok a
                  bujdosók között a legeslegnagyobb úr. Olyan jó dolgom van, hogy maholnap az sem
                  lesz, a kinek jó reggelt kívánjak!... Mikor fogok már jó éjszakát kívánni az
                  életnek?</p>
               <p>Óhajtom-e? Nem. Ki vigyáz a fűszálra s az egy napig élő féregre? Isten. Feléje
                  fordítom a lelkemet s ha belénézek a víznek tükrébe, nem ijedek meg a fehér
                  hajtól. Ez a fehér haj az én hajam s Isten megszámlálta minden szálát. Az ő tudta
                  nélkül ki nem hullhat egy is. Mikor ő akarja, így szól hozzám:</p>
               <p>- Jere öreg szolgám, valaki vár reád odafenn, az, a ki neked oly sokszor jut az
                  eszedbe s a ki életében csak egyszer neheztelt reád s akkor is könyeid láttára -
                  megölelt.</p>
               
               <p>Ne kívánjunk egyebet Isten akaratjánál!</p>
               <p>Késő ivadék, ha ügyefogyott írásom valaha a te kezedbe jut: ne dobd félre, olvasd
                  el egy hűséges szolgának az élete történetét, olvasd el, de ne az eszeddel, hanem
                  a szíveddel. És gondold meg, hogy egy marék por abból a szép tündérhazából, melyre
                  a brassói havasok néznek - olyan jól esett volna nekem, ha a vánkosom alá tehettem
                  volna!</p>
               <p>Immár leteszem a pennát. Öreg vagyok, reszket a kezem s a betűket elmossák
                  könyeim!</p>
               
         </div>
        <div type="chapter">
            <head>
             XXV. FEJEZET.
            </head>
        
               <head>
             A mit a késő ivadék mond.
               </head>
               <p>Rajongó ifjú voltam, mikor Zágonban jártam. Mikes Kelemen 1705-ben búcsúzott el
                  Zágontól, édes anyjától Torma Éva asszonytól, 1711-ben vette kezébe a
                  vándorbotot, 1717-ben lépett török földre, 1762-ben halt meg... én 1879-ben láttam
                  azt a «tündér-hazát», melyért teljes 57 esztendeig esengett a hűséges Mikes
                  Kelemen.</p>
               <p>Ó, hányszor dobogtatta meg szívemet ez a székely-magyar bujdosó édes-bús
                  szavaival! Hányszor kaptam magamat rajta, hogy kicsordul szememből a köny, immár
                  nem fájó, hanem édes köny.</p>
               <p>Szerettelek téged az ifjú lélek végtelen rajongásával, te bujdosó székely-magyar!
                  Előttem lebegett napsugárból szőtt alakod, míg jártam az életnek bizony nehéz
                  útját. Ha sovány kenyerem sós könynyel áztatva ettem a diák-szobában s átellenben
                  zúgott a kocsma mulatozók dalától és szólt a muzsika - eszembe jutott a rakás
                  kenyér, melyet neked a török császár udvarában sütöttek, s a melyet te zokszó
                  nélkül ettél, valamíg láthattad jó uradat, - láttam foszló köntösödet, láttam
                  hajadat, melyet a nehezen czammogó évek ezüst szálakkal hintettek lassankint tele:
                  s valami sajátságos erő szállott meg.</p>
               <p>Tudtam dicső, nagy álmokon lelkesedni olyankor, mikor vacsorám öt erős krajczárba
                  került, s borital helyett Duna vize oltotta szomjamat. Az éjjeli lámpa szelíd
                  világa reávetődött papirosomra, megszállott belső hevület, melynél édesebb
                  hevületet nem ismerék; írtam a te jó uradról, lázban égő arczczal, erősen dobogó
                  szívvel. Nem úgy néztem reá, mint a komoly történetírók, hanem a te hűséges
                  szívednek szemeivel néztem reá. Mert te igazán láttad őt, a te szereteted volt az
                  éltető szeretet; olyan, mint az apostoloké, a kik elszéledének a világban s
                  hirdették az Üdvözítő-nek igéjét, nem ékes szóval, de hittel és
                  meggyőződéssel.</p>
               <p>És nem tudtam Rákóczi Ferenczre gondolni a nélkül, hogy téged ne láttalak volna
                  örökké mellette. A hősök, kik dicsőséges harczaiban mellette voltak, mind
                  letűntek, a czifra ruhás testőrök, a finnyás udvari népség, a kényes úri hölgyek,
                  az apródok serege, mind eltűntek: a sárospataki, a makoviczai, tokaji, munkácsi
                  várak termeiben elnémult a zene, táncz; az arany-ezüst billikomokból kifogyott
                  Hegyaljának tüzes bora, a lengyel urak, az orosz czár, a franczia király alakjai
                  elvesztek a ködben, a hitvestárs távol maradt a bujdosó fejedelemtől, az idegen
                  szellemben fölnevelt fejedelmi sarjadék sietett vissza az apja rideg, szegény,
                  unalmas udvarából: csak te maradtál ott, Mikes Kelemen, hűséges árnyéka a nagy
                  fejedelemnek, te voltál a Rákóczi gyermeke, olyan gyermek, kiről én ábrándoztam,
                  mikor szülőfalum napsütötte, papsajtos rétjén játszadozva édes anyámra gondoltam
                  és reágondoltam akkor is, mikor a nagyszebeni Teréz-árvaház boltíves folyosóján
                  járkálva tanultam Magyarország történetét s elmémben a kalácsot forgattam,
                  melylyel az én édes anyámat táplálni fogom...</p>
               <p>Úgy összeszövődött lelkem a lelkeddel, mintha édes testvérek lettek volna. Azok
                  voltak, a százados messzeség el nem választhatta őket.</p>
               <p>Éveken át unszolt belső kívánság, hogy szólaltassam meg azt a Mikes Kelement, a ki
                  bennem élt, a ki bennem él ma is, nem változott meg soha egy pillanatra sem.</p>
               <p>Igy született meg ez a könyv, melyet míg megírtam, sokszor harmatozott a szemem
                  könyektől... sokszor reszketett kezemben a toll, mert néha úgy tetszett, hogy én
                  csak íródiák vagyok valahol messze a török tenger partján, egy kamarában; térdemen
                  a papir, kezemben a tollszár s mellettem ülsz te, öreg Mikes,... a legutolsó
                  bujdosó, te beszélsz - s én írom úgy, a mint mondod.</p>
               
               <p>Igen,... igen, a késő ivadék olvasni fogja és ha van szív a kebelében, leborul a
                  te emléked előtt Hűséges Szív, megnemesül annak a szívnek nemességétől, erősebbé
                  lesz a te bölcseségedtől, hivőbbé lesz a te alázatosságodtól, jobbá a te
                  jóságodtól!</p>
               <p>Az én lelkem elszáll zarándok-útra, keresi a sírt, hova idegen kezek eltemettek
                  téged - és megtalálja... azon a síron virágok nőnek, méhek szállanak a virágokra,
                  éneklő madarak szálldogálnak felette: virág volt hűséged, madárének volt jó
                  kedved és mind a méz, mit a méhek gyűjtenek - ott van a te Törökországi
                  leveleidben!</p>
               
         </div>
      </body>
	</text>
</TEI>