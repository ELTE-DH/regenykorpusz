<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU18956" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
  <teiHeader>
      <fileDesc>
         <titleStmt>
            <title>Szumatra tigrise</title>
            <author>
               <persName>
                  <surname>Juhász</surname>
                  <forename>Lajos</forename>
               </persName>
               <date from="1903" to="1945">1903-1945</date>
               <idno type="VIAF">121522984</idno>
            </author>
            <respStmt>
               <resp>ELTeC conversion</resp>
               <name>
                  Palkó Gábor
                  <ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">25186</measure>
            <measure unit="pages">60</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC and ELTE Novel Corpus</p>
         </publicationStmt>
         <sourceDesc>
            <bibl type="digitalSource">
               <title>Szumatra tigrise</title>
               <date>2019-01-08</date>
               <publisher>Magyar Elektronikus Könyvtárért Egyesület</publisher>
               <ref target="https://mek.oszk.hu/18900/18956/"/>
               <respStmt>
                  <resp>Original Electronic Edition</resp>
                  <name>Szabó Attila</name>
                  <name>Drótos László</name>
               </respStmt>
            </bibl>
            <bibl type="printSource">
               <title>Szumatra tigrise</title>
               <author>Juhász Lajos</author>
               <pubPlace>Budapest</pubPlace>
               <publisher>Unio</publisher>
               <date>1942</date>
               <ref target="https://mek.oszk.hu/18900/18956/"/>
            </bibl>
            <bibl type="firstEdition">
               <title>Szumatra tigrise</title>
               <author>Juhász Lajos</author>
               <date>1942</date>
            </bibl>
         </sourceDesc>
      </fileDesc>
     <encodingDesc n="eltec0">
        <p/>
     </encodingDesc>
     <profileDesc>
        <langUsage>
           <language ident="hu">Hungarian</language>
        </langUsage>
     </profileDesc>
     <xenoData>
        <ns1:eltec>
           <ns1:authorGender key="M"/>
           <ns1:size key="short"/>
           <ns1:canonicity key="low"/>
           <ns1:timeSlot key="T6"/>
        </ns1:eltec>
     </xenoData>
     <revisionDesc>
        <change when="2025-03-09"/>
     </revisionDesc>
  </teiHeader>
  <text>
      <body>
         <div type="chapter">
            <head>I.</head>
            <p>Virradt. Kékesszürke árnyak ritkították a szumatrai őserdő éjszakájának
               áthatolhatatlan feketeségét, elhalkultak az éjszaka vadászó ragadozók, éjjeli madarak
               hangjai és a magasbanyúló Hau-fák ágai között felhangzottak a reggelt köszöntő
               nappali madarak éles, átható kiáltásai.</p>
            <p>Ahuhu, a „Méregfa” felébredt kunyhójában. Éhes volt, mint mindig és ugyanazzal a zord
               rosszkedvvel vakarta meg a hasát, mint a legtöbb, gondra ébredő kétlábú. Hosszú,
               gorillaszerű karján hatalmas izmok kígyóztak barnásfekete bőre alatt, hatalmasat
               ásított, mint a négylábú ragadozók, hogy kivillantak erős, fehér fogai és lustán,
               kedvetlenül mászott elő a kunyhójából.</p>
            <p>Körülötte már ébren volt a dajak falu legnagyobb része. Asszonyok és gyerekek
               visongtak, mint valami lármás majomcsapat, húsos, frissen szedett banánfürtök
               zöldeltek némely kunyhó előtt, Malia, a törzsfőnök felesége most tűnt fel a közeli
               öböl felől, féltucatnyi, víztől csöpögő opihist hozva. Oolea, a törzsfőnök nagyon
               szerette ezeket az apró, sziklához tapadó kagylókat és Maliának minden reggel le
               kellett mennie az öbölbe, hogy férje számára felhozza a mindennapi opihist a
               tengerfenék szikláiról.</p>
            <p>Ahuhu ettől a látványtól még keserűbb lett. Az ő felesége öreg volt, ráncos és beteg.
               Nemhogy opihist nem tudott hozni számára, de még a banánfákat sem tudta megfosztani
               gyümölcsétől, hogy mire ura és parancsolója felébred, bőséges reggelivel kedveskedjen
               neki. Pedig „Méregfa” nagy harcos volt és nagy vadász. Öt fej aszalódott a kunyhója
               mennyezetén, feketére pácolva a füsttől és Ahuhu büszkén szokta emlegetni, hogy mind
               az ötöt nyílt harcban szerezte. Csak az bántotta néha, hogy az ő öt feje összesen nem
               ért annyit a törzs szemében, mint Oolea egyetlen zsákmánya, mert míg az ő kunyhójában
               csupa gyapjashajú bennszülött fej vicsorgott, Oolea, a törzsfőnök, szőkehajú,
               fehérbőrű emberfejet tűzött harcidárdájára.</p>
            <p>Ahuhu elégedetlen volt és nagyon rosszkedvű. Igaz, hogy a fehér ember sokkal
               veszedelmesebb ellenfél, mint a fekete, azonkívül átkozottul ritkán vetődnek erre
               az ismeretlen, névtelen kis szigetre, de Ahuhu sokszor gondolt arra, mi lenne, ha
               egyszer a jó szerencse az ő útjába is elvezetne egy szép, hófehérbőrű, sárgahajú
               Haolet?...</p>
            <p>Erre a gondolatra rendszerint felgyúlt állatiasan bamba szemében a sóvár fény. Apróra
               kiszínezte, hogyan tűzdelné keresztül-kasul a nyilaival, hogyan adná meg a
               kegyelemdöfést a nagy hajítódárdával, milyen lázas harci dühhel emelné magasba a
               harcibunkót, hogy végképpen „érzéstelenítse” áldozatát a fejvétel előtt. Szinte
               remegett lapos, széles orrcimpája, ha arra gondolt, hogy micsoda kai-kai lenne azon a
               napon. Egyszerre nagyobb lenne a tekintélye, mint Ooleának, a törzsfőnöknek, a törzs
               minden tagja messziről elkerülné a rettenthetetlen nagy vadászt, aki valóságos
               Haole-fejet vitt a kunyhójába és biztos, hogy akkor kapna fiatalabb feleséget is, aki
               fel tud mászni nemcsak a banánfára, de még a kókuszpálma sudarán is és fel tudná
               hozni a tengerfenékről az opihist, hogy Ahuhu, a nagy és bátor harcos minden reggel
               jóllakhasson.</p>
            <p>Szinte csámcsogott a gyönyörűségtől, amint mindezt végiggondolta. Izgatottan
               vakaródzott, a kunyhó homályos sarkában levő fegyverei felé tekintgetett, mintha
               mindez csakugyan megvalósulás előtt állna, nem kell hozzá egyéb, minthogy felragadja
               a fegyvereit és elinduljon a félelmetesen mély és veszedelmes őserdőbe.</p>
            <p>Mire azonban elindult, rendszerint lelohadt a kedve. Tudta, hogy erre az elrejtett,
               félreeső kis szigetre a legritkább esetben sem téved fehér ember. Már számtalan, sok
               napon át elindult így, de még sohasem találkozott az ő szemében „legkirályibb”
               vaddal, a fehér emberrel. Csüggedten rúgta oldalba a feleségét, köpött egyet, amiben
               benne volt egész életfelfogása erről a piszok, leköpnivaló világról, amelyben a
               szegény dajak fejvadász még csak egy valamirevaló fehér koponyához sem jut, - pedig
               nem a szorgalom és ügybuzgóság hiányán mulik! - enyhe undorral nézett végig
               gyümölcsevésre kényszerült társain, akik máris falták a csurgólevű banánt, itták a
               kókusztejet és hosszú, kiadós léptekkel tűnt el az erdőben, hogy legalább egy hitvány
               tengerinyulat szerezzen.</p>
            <p>Halkan és szinte láthatatlanul mozgott, mint az őserdő őslakójához illik. Még a fű
               sem suhogott csupasz talpa alatt, egyetlen ágat sem súrolt, minden érzékét
               megfeszítve oldódott fel a vadászat izgalmában. Szinte foszforeszkált a szeme, amint
               a helyenként alkonyati homályba borult sűrűségbe meredt és minden pillanatban készen
               volt arra, hogy megfeszítse íjában a húrt.</p>
            <p>Ezen a napon különös balszerencse üldözte. Mintha a gonosz szellemek járnának előtte,
               hogy minden vadat előre értesítsenek jöttéről, még csak egy árva kajdács sem ugrott
               fel előtte és már delelőn járt a nap, amikor visszafordult. Tűrhetetlenül éhes volt,
               evett néhány marék papaia bogyót az egyik bokorról, majd a szokottnál is
               ingerültebben folytatta útját visszafelé. Egész úton köpködött, hogy távoltartsa
               magától a rossz szellemeket és elhatározta, hogy a legközelebbi nagy vadból a
               legszebb részt Awainenek, a törzs varázslójának adja, hogy a jövőben távoltartsa tőle
               a balszerencsét.</p>
            <p>Alig határozta el ezt, amikor hirtelen megtorpant, mintha gyökeret vert volna a lába.
               Kimeredt szemmel bámult előre és egyszerre olyan kicsire húzódott össze, mintha
               önmaga előtt is titkolni akarná jelenlétét. Határtalan izgalom vett rajta erőt és
               amint meglapult a Hau-fa árnyékában, még a lélekzetét is visszatartotta.</p>
            <p>Kis tisztás szélén állt és a tisztás tulsó oldalán éppen ebben a pillanatban bukkant
               elő egy trópusisisakos fehér ember. Revolvertáska lógott az oldalán, puskacső
               csillogott a vállán, kékszemű volt, fehérbőrű és Ahuhu első pillanatban látta, hogy
               könnyű zsákmány lesz, mert alig támolyog a fáradtságtól és minden lépésénél attól
               lehetett tartani, hogy rögtön összeesik.</p>
            <p>Ahuhu szemében felgyúlt a prédaláz sárga lángja. Alig lépett a fehér kettőt, a dajak
               már beillesztette íjába a nyílvesszőt és meglapulva a fatörzs mögött, célbavette
               áldozatát.</p>
            <p>Halk, könnyű pendülés hallatszott, majd alig érzékelhető suhogó nesz és a hosszú,
               tűhegyes nyílvessző rezegve állt meg a fehér mellében.</p>
            <p>Ahuhu a gondolat gyorsaságával tett új nyílvesszőt a húrra. Abban a szempillantásban,
               amint a fehér megingott, máris pendült az újabb lövés és a második nyílvessző a
               hasfalban állt meg. Szaggatott, tompa, nehéz nyögés szakadt fel a fehér torkán.
               Ösztönös mozdulattal nyúlt a mellében álló nyílvesszőhöz, majd összecsuklott és
               arccal előre a fűbe zuhant.</p>
            <p>Ahuhu, a fejvadász nem mozdult a törzs mögül. Harmadik nyílvesszőt tett a húrra,
               harmadszor is felhangzott a halálos pendülés és a harmadik nyílvessző pontosan a
               fehér torkát ütötte át. Még vonaglott a fehérruhás test, de Ahuhu már tudta, hogy
               győzött. Mintha a jószellemei vezették volna a nyilait, olyan pontosan talált
               mindegyik és magasra emelte a hajítódárdáját, hogy amint annyiszor kiszínezgette
               magában, megadja a kegyelemdöfést a királyi zsákmánynak.</p>
            <p>Széles ívben repült a súlyos dárda és remegve állt meg a földön fekvő fehér hátában.
               Elnémult a fájdalmas nyöszörgés, halálos, süket csend zuhant a tájra és Ahuhu
               megmarkolta a harcibunkót.</p>
            <p>Várt egy kis ideig, de semmi sem mozdult a közelben és végtelen óvatossággal
               merészkedett elő.</p>
            <p>Lépésenként közelítette meg áldozatát. Minden pillanatban készen volt arra, hogy ha
               mégis megmozdul a fehér, riadt gyorsasággal meneküljön vissza a fatörzs védelme mögé,
               de úgylátszott, felesleges az óvatossága. A három nyílvessző és a hajítódárda
               elvégezte a magáét.</p>
            <p>Ahuhu ütésre emelt bunkóval járta körül a halottat. Később kiemelte a dárdát a halott
               hátából, annak a nyelével döfködte áldozatát és amikor már végképpen meggyőződött
               arról, hogy csakugyan halott, rekedt, artikulátlan diadalüvöltés tört fel a
               torkán.</p>
            <p>Elsősorban is kitépte a holttestből a nyílvesszőket, majd levetkőztette áldozatát. A
               ruhákat, bőrlábszárvédőket, parafasisakot egy batyúba kötötte, majd levágta a halott
               fejét és futva indult vissza a faluba, hogy minél előbb hírül vigye nagy
               győzelmét.</p>
            <p>Azon az estén nagy kai-kai volt Oolea törzsfőnök falujában. Lobogott a tűz, őröltek a
               kannibál állkapcsok és Ahuhu, a nagy vadász büszkén vigyorogva zsebelte be a nagy
               dicsőséget.</p>
            <p>Sejtelme sem volt arról, hogy ezen a napon a legförtelmesebb bűntett zajlott le az
               őserdei tisztáson.</p>
            <p>De arról se, hogy a bűnt nem ő követte el, hanem egy másik Haole, aki ezekben az
               órákban a sziget tulsó végén revolverrel a kezében kergette harmadik társa
               nyomát...</p>
            
         </div>
         <div type="chapter">
            <head>II.</head>
            <p>Joe Knell a tűz mellett ült és a lobogó lángokba bámult. Sziklás talajon égett a tűz,
               nem kellett attól tartania, hogy ha elbóbiskol, felgyúl az őserdő. A sziklákra
               bámult, amelyek némán, közönyösen néztek vissza rá és Joe Knell fáradt, borotválatlan
               arcán réveteg mosoly terült el. A sziklák belső tartalmára gondolt, a milliókra,
               amelyek számlálatlanul fognak a lába elé hullani. Távoli nagyvárosok pazar fényűzése,
               jólét, kényelem, gazdagság és tisztelet lesz a része egész életén át, mindenki
               irigyelni fogja.</p>
            <p>Körülötte észrevétlenül és gyorsan zuhant le a trópusi éjszaka. Az őserdő megtelt a
               préda után járó vadállatok hangjaival. Nyávogás, kurrogás, halk surranások
               hallatszottak az áthatolhatatlan feketeségből, súlyos, mezítelen, puha
               ragadozótalpak léptei osontak a nagy küzdelemben a friss, meleg hús után és Joe Knell
               messzerévedő szemmel szívta pipáját a tűz mellett.</p>
            <p>Hirtelen gyanús zörejre riadt. Kemény, súlyos léptek alatt reccsent egy száraz faág
               és a látszólag félálomban szendergő férfi a gondolat gyorsaságával pattant fel. Máris
               a kezében volt a revolvere és párducszerű rugalmassággal hasalt el a tűz fénykörén
               kívül.</p>
            <p>Máris lövésre készen tartotta a revolverét és a csendes éjszakában felcsattant Knell
               éles hangja.</p>
            <p>- Stop!... Ki jár itt?...</p>
            <p>Rekedt, kellemetlen hang hallatszott a sötétből.</p>
            <p>- De ideges vagy, Joe! Tudhatod, hogy itt nem járhat idegen...</p>
            <p>Joe Knell feltápászkodott. Eltette a revolverét és a tűz fénykörébe lépett.</p>
            <p>A tűz másik oldalán megjelent egy magas, szélesvállú férfi. Apró szemében hideg,
               állati ravaszság csillogott és volt valami nyomasztóan félelmetes, valami
               ragadozószerű az egész megjelenésén. Kézmozdulattal üdvözölte Joet és letelepedve a
               tűz mellé, cigarettát halászott elő a zubbonya zsebéből. Rágyujtott egy parázsló
               fadarabon és nagyot szívott a cigarettáján. Látszólag ügyet sem vetett a barátjára,
               aki valósággal megdöbbenéssel bámult rá.</p>
            <p>Hosszú, nyomasztó másodpercek multak, mire Joe megszólalt.</p>
            <p>- Mi történt, Bill?... Miért jöttél vissza?</p>
            <p>Az óriás megvonta a vállát.</p>
            <p>- Ostobaság lett volna mindkettőnknek bemenni a városba. Fred Barth egyedül is
               elintézheti a dolgot az igénybejelentéssel. Viszont téged itt sokkal több veszély
               fenyeget...</p>
            <p>Joe szemében gyanakvás villant.</p>
            <p>- És... ezt csak az úton tudtad meg?...</p>
            <p>Bill Holldon a tüzet bámulta.</p>
            <p>- Yes... - mondta furcsa, messzenéző szemmel, mintha valami szörnyűt látna,
               megvonaglott az arca. - De mit firtatod annyit? Fred Barth is elég ahhoz, hogy
               bejelentse az igényünket a gyémántbányára. Maradt valami vacsoráravaló? Átkozottul
               éhes vagyok...</p>
            <p>Joe eltűnt a sátornyílásban. Egy darab sülthúst tett el reggelire, azt akarta
               odaadni. Alig lépett egyet, visszafordult, hogy megkérdezze a barátját, akar-e
               whiskyt a vacsorához, vagy inkább gyümölcsöt eszik, amikor úgy érezte, hogy megáll a
               szívverése.</p>
            <p>Bill Holldon nem látott a sátor sötét belsejébe, nem tudhatta, hogy Joe
               visszafordult. Amint Joe Knell eltűnt a sátornyílásban, hirtelen megváltozott az
               arca. Az ugráshoz készülő tigris alattomos, kegyetlen mozdulatával lesett Joe után és
               jobbjával a revolvertáskájához nyúlt. Rövid, úgyszólván alig észrevehető mozdulat
               volt, de Joe pontosan ismerte barátja szokásait, nem hiába járták együtt esztendők
               óta a déltengert. Tudta, hogy Bill Holldon a revolvertáskáját gombolta ki, egy
               gyors, könnyű mozdulattal megemelte a táskában a revolvert is, hogy meggyőződjön
               arról, nem akad-e a fegyver és alattomos közönyösséggel bámult tovább a tűzbe.</p>
            <p>Joe Knell mellét elöntötte az iszonyodás. Megdöbbenve állt, mintha nem akarna hinni a
               szemének. A haja szálától a sarkáig átjárta ez a félelemnél is sokkal nyomasztóbb
               érzés és furcsa csodálkozással eszmélt rá, hogy e pillanatban nem önmagáért és nem
               Bill Holldonért retteg, hanem a kis társaság harmadik tagjáért, Fred Barthért, aki
               elindult reggel Bill Holldonnal a táborhelyről azzal, hogy együtt mennek a városba és
               aki most ki tudja hol van...</p>
            <p>Jó néhány másodpercig tartott, míg össze tudta szedni magát. Keserű, kemény vonás
               rajzolódott a szája sarkába és visszafordult a sátor belsejébe.</p>
            <p>Mérhetetlen, kínzó keserűség és nyugtalanság öntötte el a mellét. Szinte
               belekeseredett a szája, amint gyufát gyujtott és az ételért nyúlt. Eszébe villant,
               hogy a gyufaláng kitűnő célpontot nyujt a barátjának, de ezekben a pillanatokban nem
               bánta volna azt sem, ha máris dörren mögötte a lövés. Lelke legmélyéig megrázta, hogy
               az az ember, akivel ezer veszedelmen keresztül kitartottak egymás mellett,
               megtébolyodott a rájuk váró hatalmas vagyontól és ellenük fordulhatott.</p>
            <p>Önmaga előtt is idegenül csengett a hangja, amint megszólalt.</p>
            <p>- Whiskyt iszol mellé vagy inkább gyümölcsöt akarsz?...</p>
            <p>Kintről komoran, barátságtalanul hangzott a válasz.</p>
            <p>- Adj, amit akarsz.</p>
            <p>Joe megjelent a tűz mellett. Kétszersültet, whiskysüveget és sülthúst hozott.
               Látszólagos gyanútlansággal tette az ételt Bill elé, csak az arca volt sápadtabb a
               szokottnál és a pillantása mélyén bujkált a gyanakvás imbolygó fénye.</p>
            <p>Bill valóságos farkasétvággyal evett. Mogorva arccal falt, mint egy kiéhezett
               ragadozó és Joe egyre fokozódó izgalommal figyelte barátját.</p>
            <p>Friss ágakat dobott a tűzre és a fellobogó lángok fényénél egy vizsgálóbíró fürkész,
               vesékig ható tekintetével meredt Bill Holldon szemébe.</p>
            <p>- Hol váltatok el Fredtől?... - kérdezte hirtelen és felvillanó szemmel látta, hogy a
               váratlan kérdésre csaknem Bill torkán akadt a falat.</p>
            <p>- A... izé... az öbölnél... - felelt Bill bizonytalanul. - Ő maga mondta, hogy jöjjek
               vissza...</p>
            <p>Joe szeme elkeskenyült.</p>
            <p>- Nagy könnyelműség volt tőled, hogy elengedted.</p>
            <p>Bill felkapta a fejét. Megállt a kezében a kés, a rajta levő húsdarabbal együtt és
               bizalmatlanul tekintett Joera.</p>
            <p>- Miért volna könnyelműség?</p>
            <p>Joe most már biztos volt a dolgában. Bill szeméből szinte szikrázott a támadókedv.
               Látszott rajta, hogy legszívesebben azonnal a revolveréhez kapna, hogy egyedül
               maradjon az újonnan felfedezett gyémántbánya tulajdonosa.</p>
            <p>Hosszú, súlyos pillanatok multak. Bill ugrásrakészen ült a tűz tulsó felén és Joe
               elborzadva ismerte fel szemében a téboly dühét. Lassan, megfontoltan mondta.</p>
            <p>- Mert... messze van a város...</p>
            <p>Bill hangja furcsán kongott.</p>
            <p>- Csak ezért?...</p>
            <p>Halálos fenyegetés bujkált a szemében. Joe arra gondolt, hogy legegyszerűbb volna, ha
               előrántaná a revolverét és rászegezve Billre, így folytatná a beszélgetést, de ehhez
               nem volt elég ereje. Eszébe jutott a sok esztendő, amelyet együtt töltöttek, egyszer
               Bill mentette meg őt egy salamonszigeti öbölben a cápa fogai elől és az ilyen dolgok
               után nehéz revolvert fogni a barátjára. Lelke legmélyén még élt egy halvány
               reményfoszlány, hogy nem igaz a szörnyű vád, amivel magában megvádolta Billt. Szinte
               görcsös erővel rohanta meg a vágy, hogy bár ne volna igaz, amit gondolt, Fred Barth
               valóban elment volna egyedül és az iménti látomás ne legyen egyéb hamis
               képzelődésnél, Bill Holldon nem nyúlt a revolveréhez és nem volt az arcán az a
               könyörtelen, vadállati kifejezés, amit az imént látott a sátornyílásból és nem
               kerülhet pillanatokon belül sor a legirtózatosabb élet-halál küzdelemre, amit ember
               embertársa ellen valaha véghezvitt.</p>
            <p>Bill már elunta a túlhosszúra nyúlt csendet. Keményen, fenyegetően villant a szeme és
               csattanó hangon ismételte meg legutóbbi szavait.</p>
            <p>- Csak ezért, Joe?...</p>
            <p>Knell összerezzent. Olyan érzése volt, mintha láthatatlan hangyaboly nyüzsögne a
               tarkóján, sápadt volt az arca, de elkeskenyült szemében a lelkiismeret olthatatlan
               lángja égett.</p>
            <p>Halkan, szinte suttogva mondta.</p>
            <p>- Nem, Bill... Nemcsak ezért kérdem...</p>
            <p>- Hanem?...</p>
            <p>Knell gyors, rövid mozdulatot tett. Máris megvillant a kezében a revolvere és halkan,
               fenyegetően szólt.</p>
            <p>- Okosan, Bill... Egyetlen mozdulatra átlövöm a fejed, ez olyan biztos, minthogy
               eddig a barátom voltál.</p>
            <p>Bill Holldon arca hamuszürkévé vált. Mozdulatlanul nézett a homlokának irányuló
               revolvercsőbe, csak a szája nyílt szóra.</p>
            <p>- A kezemet is tegyem fel talán?...</p>
            <p>Joe szemében acélos energia izzott.</p>
            <p>- Nem fontos. Maradhatsz, ahogy vagy, de ne mozdulj. Ismered a golyóm járását...</p>
            <p>Bill foga csikorgott.</p>
            <p>- Ismerem. De azt eddig nem tudtam, hogy átkozott bolond vagy. Mit akarsz
               tőlem?...</p>
            <p>- Őszinteséget... - mondta Joe olyan egyszerűen, mintha egy korty vizet kért volna
               vagy tüzet a cigarettájához. - Őszinteséget és lelkiismeretességet. Borzalmas volna,
               ha elvette volna az eszedet a gazdagság káprázata, Bill. Te tudod, hogy mindig jó
               barátok voltunk, hármunk közé soha, senki sem verhetett éket. Még a férfibarátságok
               legnagyobb megrontója, az Asszony sem. Mi hárman jobban összetartoztunk, mint a
               testvérek. És most itt állsz a revolverem előtt... Mint valami kóbor
               csirkefogó...</p>
            <p>Bill arcán gyűlölködő kifejezés terült el.</p>
            <p>- Mert bolond vagy! - kiáltotta dühösen. - És ha van még egy csepp józan eszed, tedd
               el azt a viharágyút, mert megetetem veled...</p>
            <p>Joe ügyet sem vetett a közbeszólásra.</p>
            <p>- Kettőnk közül te vagy a nagyobb bolond, Bill. Tudhatod, hogy én sem rántok ok
               nélkül revolvert rád. Láttam a sátorból, hogy utánam lestél és meglazítottad a
               revolveredet. Igaz ez vagy nem?...</p>
            <p>- Tévedsz. Nem „lazítottam”. Csak megnéztem, hogy megvan-e még. Eszembe jutott, hogy
               el is veszíthettem...</p>
            <p>- Hazudsz! Olyan régen hordjuk a fegyvert, hogy rögtön megérezzük, ha hiányzik. Nem
               tapintással győződünk meg arról, hogy a helyén van-e! De látom már, hogy nem akarod
               becsületesen lefolytatni a dolgot. Másképpen kell beszélnem veled, olyan hangon,
               amilyet megérdemelsz.</p>
            <p>Az utolsó szavaknál felemelkedett a hangja és egy lépéssel közelebb lépett Billhez.
               Keményvonalú száján szinte ropogva tört fel a szó.</p>
            <p>- Mit tettél Barth-tal?... Őszintén felelj, mert láthatod, hogy hazugsággal semmire
               sem mégy...</p>
            <p>Holldon arca megvonaglott. Látszott a szemén, hogy legszívesebben a másik torkának
               ugrana, de a kettőjük közt villogó revolvercső lefékezte ezt az ösztönös támadási
               kedvét. Már teljesen eltűnt a szeméből a régi, pajtáskodó, bizalmas melegség, hogy
               helyet adjon az áldozatára leső gyilkos vad, tébolyodott dühének. Szinte
               foszforeszkált a szeme, amint megszólalt.</p>
            <p>- Nem hazudok, Joe... - mondta rekedt, színtelen hangon, de közben, mintha a kettőjük
               közt levő távolságot méregette volna. - Istenemre nem hazudok... Semmit sem tettem
               Barth ellen...</p>
            <p>Joe egy pillanatra bizonytalan lett.</p>
            <p>- Anyád nyugalmára esküszöl?...</p>
            <p>Bill Holldon szemrebbenés nélkül felelt.</p>
            <p>- Anyám nyugalmára esküszöm. Kárhozzon el a lelke, ha bármit is tettem Barth
               ellen.</p>
            <p>Joe tétován nézett Bill elkeskenyült szemébe.</p>
            <p>- Hinnem kell az esküdnek, Bill... - mondta tétován. - Ismerlek annyira, hogy erre
               nem esküdnél hamisan... Mi történt hát Freddel?...</p>
            <p>Holldon igyekezett kihasználni a pillanatnyi előnyt.</p>
            <p>- Tedd el a revolvert, Joe. Illik az, hogy ilyen régi barátok revolvervégről
               társalogjanak?</p>
            <p>Természetes, magától értetődő mozdulattal lépett közelebb Joe Knellhez.
               Előrenyujtotta a kezét, mintha békejobbot akarna nyujtani, de egy váratlan gyors
               mozdulattal megragadta a revolveres csuklót és irtózatos erővel csavarta hátra.</p>
            <p>Joe és Bill sokszor birkóztak együtt a vadonbeli táborhelyeken a hosszú barátság
               esztendői alatt. Bill jó félfejjel volt magasabb Joenél, rendkívül széles vállai
               voltak és olyan ereje, hogy Fred és Joe egyesült erővel sem tudták leteperni.
               Számtalanszor megtörtént, hogy a hármas birkózásban Bill félkézzel legyűrte mindegyik
               ellenfelét egyszerre és Fred és Joe tréfás könyörgéssel kértek kegyelmet, míg a
               mosolygó óriás elengedte őket.</p>
            <p>Most, amint Joe csuklóját elkapták az acélosan kemény szorítású ujjak, rögtön
               tisztában volt azzal, hogy elveszett. Brutálisan kemény mozdulattal csavarta hátra
               Bill Joe karját, hogy egészen a lapockájáig emelje a kezefejét és a szörnyű fájdalom
               hatására rögtön kihullott Joe elgyengülő ujjai közül a revolver.</p>
            <p>Rövid, gonosz nevetést hallott a háta mögött. Bill odábbrugta a revolvert és mintha
               egyik pillanatról a másikra kicserélődött volna, a diadalmas gonoszság sátáni
               vigyorgásával lökte Joet a tűz mellé.</p>
            <p>- Ostoba barom... - mondta olyan pillantással, hogy Joe hátán a hideg futott végig a
               hallatára. - Hát csakugyan azt hitted, hogy velem szemben mehetsz valamire
               revolverrel.</p>
            <p>Joe szíve a torkában lüktetett. Nem is annyira a legyőzetése döbbentette meg, hanem a
               tény, hogy Bill Holldon, a pompás, megbízható cimbora és önzetlen jóbarát, egyszerre
               levetette álarcát és ott állt előtte egész, feneketlen aljasságában, vigyorogva és
               gyilkosságra készen. Volt valami Bill Holldonban a féketvesztett gonoszságból, mintha
               terhére lett volna eddigi alakoskodása és szinte fellélekzett, hogy végre levethette
               álarcát.</p>
            <p>Joe Knell elszörnyedve nézett az új Bill Holldonra, aki most villámgyors mozdulattal
               rántotta elő revolverét és a földön elterült ellenfelére szegezte.</p>
            <p>- Most majd én beszélek másképen veled, te szerencsétlen hülye... - mondta röhögve,
               de szemében gyilkos tüzek bujkáltak. - Ne mozdulj, mert szétlövöm a fejed és ez olyan
               igaz, minthogy sohasem voltam a barátod...</p>
            <p>Joe halottsápadt volt.</p>
            <p>- Bill... - jajdult fel csaknem sírva. - Te megesküdtél az édesanyád
               üdvösségére...</p>
            <p>Bill Holldon röhögött.</p>
            <p>- Yes. Megesküdtem. És ez rendben is van. Ne mozdulj, mert arra nem esküdtem meg,
               hogy téged sem foglak bántani... Fred Barth meghalt. Meghalt, ha nem is én okoztam a
               halálát, de ezzel nagymértékben hozzájárult ahhoz, hogy én legyek a gyémántbánya
               egyedüli gazdája... Érted ezt, Joe?...</p>
            <p>Knell tagadóan ingatta a fejét.</p>
            <p>- Nem. - mondta valami furcsa, földöntúli tárgyilagossággal. - Vesszek meg, ha egy
               szót is értek belőle.</p>
            <p>Bill Holldon nevetett.</p>
            <p>- Ha megígéred, hogy nyugodtan viselkedsz, megmagyarázom. Nem azért, mintha ellenkező
               esetben nem lőnélek agyon, nem, a sorsod már kész, csak a ravasz meghúzása van hátra.
               De hogy nyugodtabban pihenj a sírban, elmondom, hogy Fred Barthot nem én öltem meg,
               tehát nem esküdtem hamisan az anyám üdvösségére.</p>
            <p>Joe megvetően vágott a szavába.</p>
            <p>- Ne fáraszd magad, gyilkos... Nem vagyok kíváncsi a hazudozásodra. Ölj meg és légy
               átkozott...</p>
            <p>Bill cigarettát vett elő. Félkézzel rágyujtott és cinikusan fújta Joe felé a
               füstöt.</p>
            <p>- Megölni megöllek, de siettetni nem hagyom magam. Amint jónak látom, sürgetés nélkül
               is elintézlek, mint egy tolakodó legyet. Tehát: úgy történt a dolog, hogy miközben
               éppen azon tünődtem, hogyan szabadulhatnék meg tőle, - mert azt már indulásunk előtt
               elhatároztam, hogy visszatérek hozzád és téged is elintézlek, - szóval, éppen azon
               gondolkoztam, hogy terítsem le, amikor egy nyílvessző állt meg a mellében. Fred kissé
               előbbresietett, egy kis tisztásra jutott ki, én még a fák között voltam. Mire
               feleszméltem, már három nyílvessző volt benne és repült a hajítódárda is. Ott halt
               meg, alig két lépésnyire tőlem a tisztáson.</p>
            <p>Joe szemében sárgán szikrázott a gyűlölet.</p>
            <p>- Hagytad, hogy lemészárolják a bennszülöttek!?...</p>
            <p>Bill Holldon bólintott.</p>
            <p>- Mi tagadás, hagytam. Megkímélt engem a véres munkától. Mert egy pillanatig sem
               voltam hajlandó arra, hogy két ilyen maflával osztozzam a milliókon. Tudod, hogy tíz
               millió mennyivel több, mint három?...</p>
            <p>Joe Knell hallgatott. Hányingert érzett az undortól és valami embertelen, irtózatos
               gyűlöletet, amely úgy ömlött végig az idegein, mint a forró láva. Minden vörös ködbe
               borult körülötte, nem látta a Bill kezében csillogó revolvert, a körülöttük hallgató,
               ellenségesen néma őserdőt, csak Bill gonosz, tűzben foszforeszkáló szemét látta és
               hörögve, fuldokolva ugrott fel, hogy a fogával, körmével marcangolja szét
               ellenfelét.</p>
            <p>Abban a pillanatban, amint megmozdult, rövid, kemény csattanás hallatszott és Bill
               Holldon revolverének csövén kékessárga láng csapott ki. Megtört Joe ugrásának
               lendülete, a melléhez kapott mindkét kezével és nyöszörögve zuhant a gyilkos
               lábához.</p>
            <p>Arcra borult kínjában és mozdulatlanul nyúlt el.</p>
            <p>Bill Holldon egy másodpercig gyanakvóan nézte a mozdulatlan testet. Azután kifújta a
               revolveréből a füstöt, eltette a fegyvert, odébbrúgta a halottat és lomha, ragadozó
               lépteivel eltűnt a kunyhóban, hogy összecsomagolja a legszükségesebbeket.</p>
            <p>Később, amikor már csaknem teljesen kihúnyt a tábortűz, ismét megjelent. Alaposan fel
               volt pakkolva és egy pillantást vetve a parázs vöröslő fényében heverő Joera és
               hátatfordítva a tábornak eltűnt az éjszakában...</p>
            <p>... Azt hitte, hogy most már egyedüli birtokosa a gyémántbányának...</p>
            
         </div>
         <div type="chapter">
            <head>III.</head>
            <p>Joe Knell két napig feküdt eszméletlenül a kihúnyt tábortűz mellett. Amikor
               magáhoztért, elviselhetetlen forróság gyötörte, úgy érezte, hogy az egész mellkasa
               egyetlen, nagy tűzfészek, amelyből valóságos lángfolyamként ömlik szét ereiben a
               vér. A ráboruló alaktalan feketeség csak itt-ott oszlott egy-egy pillanatra, hogy az
               eszméletlenség sötét ködén keresztül bizonytalan foltokban villanjon szemébe a
               körülötte levő világ képe. Hosszú órákig tartott, amíg magában ismét fel tudta
               építeni a történteket, mint valami széthullott játékvár egyes darabjait. Emlékezett
               Fred Barthra, a legjobb pajtásra, akit Bill Holldon szemeláttára nyilazott le valami
               fejvadász és amint idáig ért emlékezésében, mindent lebíró erővel támadt fel benne a
               bosszúvágy. Bill Holldont látta révedező szeme előtt, kemény, alattomos, állatiasan
               kegyetlen arcát, szemének kígyószerűen hideg villogását, amint ráfogja a revolvert és
               ismét érezte mellében az éles, tüzes fájdalmat, amit a becsapódó golyó okozott.</p>
            <p>Kissé csodálkozott azon, hogy nem halt meg. Bill Holldon golyója még sohasem
               tévesztett egy hüvelyknyit sem, tudta, hogy életbenmaradása olyan csodálatos
               szerencsének köszönhető, amilyen legfeljebb csak egyszer érhet egy embert az életben
               és éppen ezért nagyon óvatos volt. Dacára elviselhetetlen kínjainak, kényszerítette
               értelmét, hogy a lehető legokosabban, legnagyobb óvatossággal járjon el, mert azzal
               is tisztában volt, hogy ha ő elpusztul itt, örökre megtorolatlanul marad a fehér
               emberek történetében is párját ritkító gaztett.</p>
            <p>Nem mozdult, mert takarékoskodnia kellett megmaradt erejével. Úgy helyezkedett, hogy
               lehetőleg legkevésbbé fájjon a sebe és tekintetét a magasbanyúló fák lombjain
               pihentetve, minden erejével arra szuggerálta magát, hogy ne veszítse el újra
               eszméletét.</p>
            <p>Szerencséjére, elég közel voltak hozzá a fák. A dús, áthatolhatatlan sűrűségű lombok
               megvédték a nap gyilkosan forró sugarai elől és amikor leszállott az alkony, már
               annyira haladt az önerősítés útján, hogy el tudott vánszorogni a sátorig.</p>
            <p>Lassan, kínlódva mászott, mint a gerincetört kígyó. Minden megtett félméter után
               hosszú pihenőket tartott, csak akkor indult tovább, amikor már elegendő lelkierőt
               szuggerált magába ahhoz, hogy a következő félmétert is meg tudja tenni az elájulás
               veszedelme nélkül. Végtelenségnek tűnt, míg elérte a sátor nyílását, de mire
               átsüvített az éjszakán a vadászó lángbagoly éles, messzeható kiáltása, elérte a
               fekhelyét.</p>
            <p>Ott ismét elájult. Utolsó gondolata az volt, hogy a vizescsöbörhöz kellene másznia,
               talán hagyott benne egy korty vizet Bill Holldon, de mozdulni már nem tudott,
               elborított körülötte mindent az eszméletlenség tüzesfeketén gomolygó köde...</p>
            
            <p>Magasan állt a nap az égen, amikor ismét magához tért. Forró félhomály derengett a
               sátor belsejében és Joe Knell lázas fényben égő szeme a pusztuló állat szánalmas
               tehetetlenségével siklott körül a kopottszürke sátorfalakon.</p>
            <p>Alig két méternyire tőle, ott volt a vizesvödör. Szürke, agyonhasznált, ütött-kopott
               bádogvödör volt, de Joe úgy nézett rá, mint valami égi csodára és fogcsikorgatásos
               erőfeszítéssel vonszolta magát közelebb a vödörhöz.</p>
            <p>Órákba tartott, mire elérte. Remegő kezéből háromszor is kihullott a merítőkanál,
               mire bele tudta mártani és halk, rekedt örömnyöszörgés fakadt a torkán, amint
               megérezte, hogy a vödörbemártott kanál elmerül a vízben.</p>
            <p>Ivott. Nem sokat, csak egy-két kortyot, de rögtön úgy érezte, hogy szinte
               újjászületik. A belsejében izzó lángtengert jótékonyan hűsítette a meleg, állott víz
               és amint az első kortyokat lenyelte, már tudta, hogy nem fog elpusztulni.</p>
            <p>Fogalma sem volt arról, hogy mióta fekszik. Végtelen gyengének érezte magát és amint
               eloltotta szomját, rövidesen érezte, hogy ennie kell, hacsak nem akar éhenhalni.</p>
            <p>Félzsák kétszersültet talált az egyik sarokban. Vaj is volt az ottfelejtett
               bádogtartóban. Joe belemártott egy darab kétszersültet a folyékonnyá olvadt vajba és
               beleharapott.</p>
            <p>Néhány órával később már érezte, hogy túl van a krízisen. Enyhült a láza, a mellében
               már nem volt olyan elviselhetetlen a fájdalom és most már ahhoz is volt ereje, hogy
               megnézze a sebét.</p>
            <p>Szétnyitotta ingét és a mellére nézett. Barna volt az ing is, a bőre is a rászáradt
               vértől, a sebet ki sem tudta venni, de rögtön felismerte, hogy csak azért maradt
               életben, mert arcraborultan feküdt és a szivárgó vér megalvadásával önmagától eltömte
               a sebnyílást, ezáltal megakadályozta az elvérzést. Szerette volna tudni, hogy van-e
               a hátán is seb, kiment-e belőle a gyilkos golyója, de erről le kellett mondania.
               Ivott még egy kortyot, aztán elnyúlt a fekhelyén és könnyű, egészséges álomba
               merült.</p>
            
            <p>Eszméletretérésétől kezdve számolta a napokat. Teljes négy hétbe tartott, amíg
               teljesen lábra állt. Ezalatt az idő alatt teljesen felemésztette a sátorban maradt
               élelmiszert, a tűz mellett a hamuban megtalálta a revolverét, amit azon a végzetes
               éjszakán Bill Holldon odábbrúgott mellőle és ettől kezdve revolverrel pótolgatta a
               táplálkozásban mutatkozó hiányokat. Kisebb vadakat lőtt, - szerencsére egész doboz
               golyót talált az egyik ládában, municióban nem volt hiány, - lejárt az öbölbe,
               fürdött, napozott, mert azt tapasztalta, hogy a tenger sós vize nagyban gyorsítja
               sebének gyógyulását és amint teljesen visszanyerte mozgási erejét, gondolkozni
               kezdett a teendőin is.</p>
            <p>Szinte maga is csodálkozott azon, mennyire nem érdekli a gyémántbánya. Amióta Bill
               kétszeres gyilkosságot követett el a drágakövek királyáért, Joe Knell szinte rá sem
               tudott nézni a kincset rejtő, kavicsos domboldalra. Eszébe sem jutott, hogy a városba
               menjen és a törvényes eszközök segítségével próbálja visszaszerezni elrabolt jogait.
               Mindez másodrendű, lényegtelen dolog volt a szemében.</p>
            <p>Állandóan Bill Holldon elkeskenyült szemét, kegyetlen, cinikusan vigyorgó arcát látta
               a szeme előtt és minden érzése egyetlen ponton koncentrálódott: Megragadni a gyilkos
               torkát és addig szorítani, míg élettelenül omlik el a kezében!</p>
            <p>Ám tudta, hogy Bill Holldon még így is veszedelmes ellenfél. Irtózatos testi ereje,
               ördögi ravaszsága, kegyetlensége veszélyes ellenféllé teszik még akkor is, ha neki,
               Joe Knellnek megvan az az előnye, hogy láthatatlan, hogy Bill Holldon halottnak hiszi
               és nem is gondol a védekezésre.</p>
            <p>Joe Knell arra gondolt, hogy valahol egy dajak kunyhóban ott vicsorít Fred Barth
               feje. Azóta már valószínűleg megbarnult és kiszáradt kissé a füstön, de ott van,
               fényes, aranyszőke haja ott csillog a dajak kunyhó bűzös homályában és hogy Fred
               Barth nem mondja többé kamaszosan vidám nevetésével: - Halló, boys!... - ez egyedül
               Bill Holldon bűne.</p>
            <p>Görcsös, ősemberi düh öntötte el, valahányszor erre gondolt. Amit ellene vétett Bill
               Holldon, azzal nem is foglalkozott gondolataiban. Csak azt látta, amint a dajak
               fejvadász egymásután küldi nyilait a mit sem sejtő Fred testébe, a fehérruhás test
               elomlik a tisztáson és bent, a fák sűrű, homályos árnyában izzó szemmel lapul Bill
               Holldon, a gyilkos, egyetlen mozdulatot sem téve a szörnyű tett
               megakadályozására.</p>
            <p>Amint múltak a napok, úgy lett egyre higgadtabb. A gyűlölet izzó lávahullámai ugyan
               egy gondolatnyit sem enyhültek, de már voltak órái, amikor egy hivatásos gyilkosnak
               is „becsületére” váló hideg megfontoltsággal tervezgette a bosszú módjait és
               lehetőségeit. Ezernyi módot gondolt el, amely szerint megtorolhatja a bűnt és minden
               napszálltával veszedelmesebb, hidegvérűbb lett.</p>
            <p>Két hónappal a gyilkosság után elérkezettnek látta az időt arra, hogy munkához
               lásson. Veszedelmesen fogyóban voltak a golyói, a sebesülését teljesen kiheverte és
               egy napon elindult a tengerparton, hogy csónakféle után nézzen, legalább valami
               bennszülött kajak után, amelyet el tudna kötni és nekivágni rajta a tengernek.</p>
            <p>Azt nem is remélte, hogy megtalálja a saját csónakjukat, amelyen jöttek. Bill Holldon
               csak a csónakkal távozhatott a szigetről, nem is töltötte azzal az idejét, hogy a kis
               motorost keresse.</p>
            <p>Két napi járásnyira is becsatangolta a partot, de hamar be kellett látnia, hogy
               csónakszerzésre semmi reménye sem lehet. Egyízben annyira megközelítette Oolea
               törzsét, hogy hajszál híján felfedezték. Tudta, hogy Fred Barth fejét ebben a dajak
               faluban fogja megtalálni, ha már végzett Bill Holldonnal és eljön a nagy, erős
               expedícióval, hogy leszámoljon a fejvadászokkal is és semmi kedve sem volt ahhoz,
               hogy esetleg Fred Barth feje mellé kerüljön az ő koponyája is.</p>
            <p>Óvatosan visszahúzódott hát. Látta, hogy a dajakok nagyon őrzik a csónakjaikat, meg
               sem kísérelte a dolgot. Eszébe jutott, hogy Bill Holldon előbb-utóbb vissza fog térni
               a szigetre, hogy kiaknázza a gyémántbányát és makacs, izzó türelemmel várt.</p>
            <p>Elhelyezkedett egy kimagasló sziklán és egész napokat töltött azzal, hogy a tengert
               nézte.</p>
            <p>Várta Bill Holldont, az „Embertigrist”, hogy elébetoppanjon lövésre emelt revolverrel
               és ebben az izzó, mozdulatlan várakozásban olyan volt mélyen ülő szemével, szakállas
               arcával, megfeszülő, ugrásrakész testtartásában, mint a bosszúállás eleven
               szobra...</p>
            
         </div>
         <div type="chapter">
            <head>IV.</head>
            <p>Bill Holldon olyan nyugodtan és lelkiismeretlenül látott a dolgához, mintha minden a
               legteljesebb rendben volna. Bejelentette igényét a kormányzónál, nagy, pecsétes
               írást kapott, amely biztosította, hogy az előírásos százalék leadása mellett
               kizárólagos joga van a szigeten a gyémántkitermelésre és nekilátott, hogy kölcsönt
               szerezzen az új gyémántbánya költségeire.</p>
            <p>Ez bizony nem ment olyan könnyen, mint gondolta volna. Hetekig tartó utánjárásba,
               tárgyalásokba került és már két hónap is elmúlt a gyilkosság után, amikor végre
               együtt volt a hat csónakból álló convoy, amelyen fel volt pakkolva minden, amire
               szüksége volt a munka elindításához szükséges két tucatnyi bennszülött munkással
               együtt.</p>
            <p>Bill Holldon ismerte önmagát, de ugyanúgy a bennszülötteket is. Tisztában volt azzal,
               hogy egyedüli fehérként aligha tudja uralma alatt tartani a barnabőrű, lusta csürhét
               és amikor már minden útrakészen állt a kikötőben, hirtelen elhatározással a
               matrózkocsmák felé irányította lépteit.</p>
            <p>Mintha razziázó detektív volna, olyan szigorú szemmel nézett körül a piszkos,
               bűzhödtlevegőjű csapszékekben. Enyhe bosszankodással látta, hogy az ő terveinek
               megfelelő embert alig-alig talál és már arra gondolt, hogy más irányban próbálkozik,
               amikor a „Kék Gyöngyhöz” címzett matrózkocsmában megakadt a szeme Tom Immerg-en,
               amint azzal a világgyűlölő arccal bámult a pálinkáspoharába, amellyel csak kisiklott
               egzisztenciák, elkallódott semmirekellők tudnak bámulni.</p>
            <p>Felvillant a szeme és egyenesen Immerg asztalához lépett.</p>
            <p>- Látom, nagyon ráér... - mondta köszönés helyett, mire a kalandor a gyilkosra emelte
               véraláfutásos szemét.</p>
            <p>- Ráérni ráérek, de mi köze ehhez magának?</p>
            <p>Bill Holldon vigyorgott.</p>
            <p>- Rögtön megtudja.</p>
            <p>- És ha nem vagyok rá kíváncsi?</p>
            <p>Holldon egy széket húzott az asztal mellé.</p>
            <p>Leült és intett a csaposnak, hogy hozzon italt a számára. Figyelmesebben megnézte
               emberét és csendesen mondta.</p>
            <p>- Akkor nem kérdezte volna, hogy mi közöm hozzá. Azonban ne gondolja, hogy üres
               társalgásra vágyódom, hát hamar megmondom, miről van szó. Akar komoly pénzt
               keresni?</p>
            <p>Tom Immerg megvonta a vállát. Széles, izmos válla volt, szinte elsötétült a helyiség
               erre a mozdulatára.</p>
            <p>- Ami azt illeti, a pénz mindig komoly. Én még nem láttam vigyorgó bankót.</p>
            <p>Holldon elismerőleg bólintott.</p>
            <p>- Ez igaz. De én komolyan komoly pénzre gondolok. Mielőtt azonban továbbmennénk,
               volna egy-két kérdésem.</p>
            <p>Immerg laposan pislogott.</p>
            <p>- Nekem is.</p>
            <p>- Akkor kezdje maga. Kérdezzen.</p>
            <p>A kalandor kiitta a pálinkáját. Megköszörülte a torkát és jelentős fintorral
               mondta.</p>
            <p>- Mi az a komoly pénz, amit meg lehet keresni. Mert akármiért nem is felelgetek a
               kérdéseire.</p>
            <p>Holldon is hörpintett az italából. Cigarettát vett elő, odakínálta a dobozt a
               másiknak és amikor mindketten rágyujtottak, így szólt.</p>
            <p>- Heti száz dollár...</p>
            <p>Immerg szeme megvillant.</p>
            <p>- Usa dollár?</p>
            <p>- Nem is kínai. Nos?...</p>
            <p>A kalandor bólintott.</p>
            <p>- Lehet kérdezni.</p>
            <p>Holldon közelebbhajolt.</p>
            <p>- Neve?</p>
            <p>- Tom Immerg, uram. - Mondta némi tisztelettel a jövendőbeli telepfelügyelő. - San
               Franciskóban születtem, anglikán szülőktől.</p>
            <p>Holldon legyintett.</p>
            <p>- A vallása nem érdekel. Büntetve volt?</p>
            <p>- Nem.</p>
            <p>Gyorsan, kapásból mondta, mint aki előre el van készülve erre a kérdésre. Sanda
               szemmel figyelte a gyilkos arcát és meglepődve látta, hogy annak kelletlen kifejezés
               suhan át a képén, mintha csalódást okozott volna, hogy új embere büntetlen
               előéletű.</p>
            <p>Gyorsan, készségesen kérdezte.</p>
            <p>- Baj?...</p>
            <p>Holldon foga kivillant a vigyorgástól.</p>
            <p>- Kétféle büntetlen előéletű ember van - mondta megfontoltan. - Az egyik azért az,
               mert megérdemelte volna bár, de nem tudták megfogni. A másik, aki fél a törvénytől és
               becsületes, meg más efféle. Maga melyikhez tartozik? Őszintén feleljen, úgyis
               megtudom, hogy igazat mond-e?</p>
            <p>Immerg nagyot szívott a cigarettáján.</p>
            <p>- Egyikhez sem.</p>
            <p>Holldon szeme megvillant.</p>
            <p>- Tehát?</p>
            <p>- Úgy van. Voltam büntetve. Igaz, hogy ártatlanul keveredtem bele és semmi közöm
               sem...</p>
            <p>A gyilkos legyintett.</p>
            <p>- Tudom. Mindenki ártatlanul keveredik bele. Ez azonban még nem zárja ki azt, hogy
               nekem használható emberem legyen. Ha látni fogom, hogy egész szívvel és ököllel
               mellettem áll, duplájára emelem a fizetését, esetleg még annál is többre.</p>
            <p>Immerg bólintott.</p>
            <p>- Eddig rendben volnánk. Most halljuk, milyen munkáról van szó? Mert mindent azért
               mégsem vállalok.</p>
            <p>- Munkafelügyelői állás betöltéséről van szó. Gyémántmezőt találtam az egyik
               szigeten, megnézzük, mi van benne. Lehet, hogy semmi, lehet, hogy nagyon sok.
               Egyelőre két tucatnyi bennszülött felett kell parancsnokolni és fegyelemben tartani
               őket. Nagyon jó volna, ha állandó jellegű megállapodást kötnénk. Tudja, nem
               szeretném, ha egyik napról a másikra ott állnék felügyelő nélkül.</p>
            <p>Immerg bólogatott.</p>
            <p>- Nagyon igazságos igény. Előleg?</p>
            <p>Holldon a tárcáját vette elő.</p>
            <p>- Egyelőre kétszáz dollár. Elég?</p>
            <p>- Nem sok, de elég. Hol az a sziget?</p>
            <p>- Itt a közelben. Egy jó motorossal egy nap alatt áthúzzuk a csónakokat. Minden
               készen van, csak be kell ülni a csónakba.</p>
            <p>Immerg szemében gyanakvás villant.</p>
            <p>- Már készen van minden?</p>
            <p>- Igen. Mi van ezen csodálkozni való?</p>
            <p>- Semmi. De úgy szokták az ilyen szigetjárók, hogy előbb felügyelőt szerződtetnek
               vagy vezetőt és csak aztán, annak a segítségével szedik össze a használható
               feketéket.</p>
            <p>Holldon arca megkeményedett.</p>
            <p>- Én fordítva csináltam. Aláírja a megállapodást?</p>
            <p>- Alá.</p>
            <p>Holldon kitett egy papírt. Néhány sort írt rá, majd odatartotta Immergnek, aki át sem
               olvasta, csak aláfirkantotta a nevét.</p>
            <p>Holldon éles, szinte szakértő szemekkel leste embere arcát. Nagyon meg volt elégedve
               az új felügyelővel. Látszott erős, csontos állkapcsán, keményvonású, kegyetlen arcán,
               hogy alkalomadtán nem riad vissza a törvényellenes dolgoktól sem, de tétova
               pillantású szeme azt bizonyította, hogy már kikezdte idegzetét, akaraterejét az
               alkohol, egy erős, keménykezű ember befolyása alatt mindenre kapható, engedelmes
               bűntárs lesz belőle.</p>
            <p>Immerg véreres szeme új gazdájára tapadt.</p>
            <p>- Ime... - nyujtotta az aláírt szerződést. - És most kérem az előleget, mert itt
               lakom a fogadóban és tartozom vagy hatvan dollárral...</p>
            <p>Holldon ledobott eléje két darab százdollárost.</p>
            <p>- Itt van. Tíz perc mulva legyen itt. Indulunk.</p>
            <p>A felügyelő eltűnt a pénzzel a hátsó kijárat felé és Holldon elégedett arccal
               gyujtott új cigarettára.</p>
            <p>Mindent összevéve nagyon meg volt elégedve önmagával és a dolgok folyásával egyaránt.
               Már látta magát, amint néhány hónap mulva ő lesz a Nagy Szunda szigetek és Szumatra
               legtekintélyesebb, leggazdagabb embere, akinek a szava egyenlő a Törvénnyel, sőt
               néha több, mint a törvény...</p>
            <p>Csendes, ragyogó délután volt, amikor Bill Holldon megérkezett csónakkaravánjával a
               szigetre. A régi öbölben kötött ki, ahonnan elindult a kettős gyilkosság után,
               pattogó vezényszavak, szapora ütlegek kíséretében folyt a kirakodás és miközben az
               ijedt alázatos bennszülöttek lázas igyekezettel dolgoztak a keménykezű fehér úrnak,
               Holldon Immerghez fordult.</p>
            <p>- Vezesse a kirakodást, Immerg.</p>
            <p>A kétes egzisztencia értetlenül nézett főnökére.</p>
            <p>- Elmegy?</p>
            <p>Holldon arca megkeményedett.</p>
            <p>- Jegyezze meg egyszersmindenkorra, hogy kérdezni csak nekem van jogom. Maga csak
               felelettel tartozik.</p>
            <p>Immerg behúzta a nyakát.</p>
            <p>- Yes... Azért mégis jó volna tudni, hogy hol verjünk tábort éjszakára... És hogy
               mikorra várhatjuk vissza?...</p>
            <p>- Táborozzanak, ahol akarnak. A fegyvereit mindenesetre tartsa készen, mert
               fejvadásztörzs lakja a szigetet. Engem pedig ne féltsen, megjövök idejére.
               Viszontlátásra.</p>
            <p>Megbökte parafasisakjának szélét és elindult a sziget belseje felé. Egész úton az
               motoszkált a fejében, hogy Joe Knell holtteste ott hever a sátor előtt. Igaz, hogy
               több mint két hónapja hever ott, azóta talán a nyomait is eltüntették a vadállatok,
               de megeshet, hogy mégis téved és akkor Immerg furcsákat gondolhatna róla. Mert, aki
               annyit tud, hogy ő ittjárt, könnyen kitalálhatja a holttest jelenlétéből, hogy nem
               egyedül járt itt. Nem akarta Immerget is golyóval elnémítani, szüksége volt a
               segítségére, viszont azt sem akarta, hogy élete végéig zsarolgassa a világcsavargó,
               így hát jobbnak látta, ha egyedül közelíti meg a tábort, eltünteti Joe Knell
               holttestét és azután már minden a rendes kerékvágásban folyhat.</p>
            <p>Amint közeledett a régi táborhelyhez, úgy fokozódott a mellében terjengő, fojtott
               nyugtalanság. Minden idegszála vészjeleket adott, a vadállat ösztönös megérzésével
               sejtette meg a veszélyt, de nem volt tisztában azzal, hogy ez mi is legyen
               tulajdonképpen? Eszébe sem jutott, hogy Joe életben lehet és amikor már csak
               kőhajításnyira volt a tisztástól, ahol a sátorvászon még mindig ott szürkült,
               elfulladva állt meg.</p>
            <p>- Szépen nézek ki... - dünnyögte önmagának. - A végén kiderül, hogy a lelkiismeret
               szava szólalt meg bennem...</p>
            <p>Bosszúsan nevetett és kivette a revolverét. Lövésre készen tartva lépegetett tovább
               és amikor megállt a tisztás szélső fái alatt, tágranyílt szemmel nézett a sátor
               felé.</p>
            <p>Olyan sápadt volt, mintha minden vére a szívére futott volna. Egész testén
               végigfutott valami rejtelmes, ismeretlen remegés, amihez foghatót sohasem érzett és
               közel volt ahhoz, hogy elordítsa magát.</p>
            <p>A tisztáson minden úgy volt, ahogyan hagyta, amikor eltávozott. Ugyanazon a helyen
               állt a sátor, ugyanúgy nyitva volt a bejáró nyílása, a tűz azonban most is ugyanúgy
               parázslott, mint akkor! Vékony, átlátszóan kékes füstmaszat bizonytalankodott a fák
               árnyékában színtelenvörösen izzó parázs fölött, de ami a legjobban megdöbbentette,
               Joe Knell holttestét sehol sem látta!</p>
            <p>Ösztönös gyorsasággal húzódott vissza a fák védelme mögé. Mintha a valóban megmozduló
               lelkiismeret keresett volna védelmet a bűnös, cinkos Hau-fák árnyékában. Ugyanolyan
               fák voltak, mint amilyenek közül végignézte Fred lenyilaztatását és az iszonyattól
               szürkéssápadtan dadogta maga elé.</p>
            <p>- Lehetetlen... Lehetetlenség...</p>
            <p>Elhasalt a sűrű talaj növényzetben és hosszú percekig leste a tábort. Zúgó fejében
               egymást kergették a gondolatok, az ősember babonás rettegésével próbált magyarázatot
               keresni a rejtélyre, de csak rendszertelenül csapongtak gondolatai és jeges
               iszonyodással ismerte fel, hogy erre nincs magyarázat.</p>
            <p>Kövér, hideg verejtékcseppek gördültek végig a homlokán, mintha láthatatlan, hideg
               szellemkéz írná homlokára a Kain-jegyet és minden erejét összeszedve hebegte.</p>
            <p>- Érthetetlen... Ha bennszülöttek csinálják a tüzet, akkor szétrombolják a sátrat
               is... És a sátor ép... Fehér ember nem élhet a szigeten... Joe Knell meghalt...
               Úristen, mi történt itt?... Hova lett Joe holtteste?... Ki élesztette a tüzet?...
               Miféle őrület ez?...</p>
            <p>Mint magas kőfalba verődő, törtszárnyú riadt madarak, úgy hullottak vissza gondolatai
               és kérdései az Érthetetlen előtt. Amióta elhagyta a szigetet, nem volt olyan
               pillanata, amikor ne a várható milliókra gondolt volna, de ezekben a percekben eszébe
               sem jutott a gyémántbánya. Csak lapult a bozótban, tébolyodott tűzben parázsló
               szemmel, görcsösen szorongatva jobbjában a revolverét, minden pillanatban készen
               arra, hogy ha emberbe, ha kísértetbe, de könyörtelenül beleeressze a tár minden
               golyóját, de senki és semmi nem mozdult a kísértetiesen néma táborhelyen és Bill
               Holldon foga hallhatóan csikorgott a bozótban.</p>
            <p>- Nem lehet igaz... - nyögte lihegő kínban és feltápászkodott. - Itt valami nincs
               rendjén...</p>
            <p>Végtelen óvatossággal emelte lépésre a lábát. Mint az árnyék, úgy kerülte meg a
               tábort, minden oldalról alaposan megvizsgálta és amikor a sátor mögé került,
               lélekzetvisszafojtva hallgatódzott; hátha alszik valaki odabent és ő meghallhatja
               egyenletes, mély lélekzését?</p>
            <p>Hiába fülelt, semmi sem hallatszott. Amint múltak a percek, lassan kezdett enyhülni a
               torka körül a rémület csontkezének könyörtelen szorítása és már volt annyi ereje,
               hogy megpróbálja mégegyszer átgondolni a helyzetet.</p>
            <p>- Itt él valaki... - indult bizonytalan útjára lebunkózott logikája támolyogva és
               tétován. - Ez bizonyos, különben nem égne a tűz... Ki élhet? Bennszülött nem, az
               biztos, mert azok lerombolják a sátrat. Joe sem, mert őt sajátkezűleg lőttem agyon.
               Marad tehát?... Valaki idegen. Talán kutató vagy turista, esetleg hajótörött, akit
               idevetett a véletlen és kész táborhelyre találva, birtokba vette... Hopp, ezzel is
               baj van! Ha idegen, megtalálta Joe holttestét. Tudja, hogy itt többen voltak, mert a
               gyilkossághoz kettő kell: egy gyilkos és egy áldozat.</p>
            <p>Körülsiklott a szeme, mintha máris új ellenfelét keresné és fenyegető tűz bujkált a
               pillantásában. Ismét elömlött vonásain az a vadállati kegyetlenség, amellyel Joe
               Knellre sütötte a pisztolyát és a prédát kereső ragadozó menekülésre és támadásra
               egyaránt kész éberségével mélyesztette pillantását a bozótba.</p>
            <p>Senki sem mozdult és Holldon végre elég erőt érzett magában ahhoz, hogy megkerülje a
               sátort.</p>
            <p>Zajtalanul mozgott, mint a macska. Puha, rugalmas, lassú mozdulatai nyomán a
               legkisebb nesz sem hangzott, még a ruhasurlódás alig észrevehető zaja sem és lövésre
               emelt revolverrel húzta szét a sátor bejárónyílását eltakaró sátorlapot.</p>
            <p>Szinte foszforeszkált a szeme a dühtől, amint körültekintett a sátor belsejében.
               Friss vízzel volt tele a vödör, az egyik sarokban nagy halom frissen szedett tengeri
               kagyló, a sátorfán tyúknagyságú, kövér kooleu-madár tarka tollazata virított,
               látszott friss, piros sebén, hogy nemrégen lőtték, a sarokban levő kétszersültes zsák
               már teljesen üres volt és Bill Holldon kezében lassan, félelmetes meggondoltsággal
               ereszkedett le a revolver.</p>
            <p>- Itt lakik valaki... - állapította meg most már csalhatatlanul és a nyílás felé
               fordult. - Csak az a kérdés, hogy ki az illető... És itt találta-e Joe holttestét,
               vagy eltakarították a vadállatok, mielőtt az új lakó felbukkant a szigeten?...</p>
            <p>Szinte görcsös türelmetlenség rohanta meg, hogy azonnal választ kapjon erre a
               kérdésre, de bármennyire fuldoklott is a nyugtalanító titok súlya alatt, nem tudott
               magyarázatot találni.</p>
            <p>- Well... - dünnyögte és vérfagyasztó vigyorgásra húzódott a szája. Új embervadászat
               lesz a szigeten... Én akarok először az új ellenfél szeme közé nézni és ha van rá
               okom, ha nincs, mindenesetre elnémítom... Biztos, ami biztos...</p>
            <p>Most már határozottan bánta, hogy nem egyedül tért vissza a szigetre. Átkozta
               ostobaságát, sokért nem adta volna, ha legalább Immerg nem volna a közelében, de
               hamar belátta, hogy hiábavaló a dühöngése és legokosabb, ha minél hamarabb leszámol
               új, titokzatos ellenfelével, mielőtt az Immerggel beszélhetne.</p>
            <p>Még egyszer körültekintett a táboron és úgy indult az öböl felé, mint az éhes tigris.
               Alattomos lapulással, ölésre készen, hogy bármelyik pillanatban ellenfele torkának
               ugorjon...</p>
            
         </div>
         <div type="chapter">
            <head>VI.</head>
            <p>Joe Knell a csúcson figyelte a tengert, amikor végre feltűnt a távolban a gyilkos
               csónakkaravánja. Libasorban jöttek a csónakok, kötélre fűzve vonszolta őket a
               legelől haladó motorcsónak és Joe úgy ugrott talpra, mintha elektromos ütés érte
               volna a testét.</p>
            <p>Piros foltok gyúltak ki az arcán, amint előrehajolva leste az egyre közeledő
               csónakokat. Rövidesen tisztán kivehette Bill Holldon vállas, sötét alakját, aki az
               első csónak orrában állt és messzelátóval kémlelte a partot.</p>
            <p>Amint közelebb jöttek a csónakok, Joe Knell látta, hogy Billen kívül még egy fehér
               ember van az első csónakban. Sejtelme sem volt arról, ki lehet Bill új barátja, de
               nem is törte ezen a fejét. A gyilkost leste, aki elsőnek ugrott ki a partra és néhány
               percnyi intézkedés, kiáltozás, a bennszülöttek rugdosása után mondott valamit a másik
               fehérnek és elindult a sziget belsejébe.</p>
            <p>Joe Knell szemében felizzott a bosszú sárga lángja. Öt golyó volt még a revolverében,
               bőven elég ahhoz, hogy leszámoljon ellenfelével és mintha egyetlen, lobogó máglyává
               változott volna, szinte lángolva rohant a tábor felé.</p>
            <p>Zihálva, el-elbukva, majd ismét talpraugorva bukdácsolt a tábor irányába. Tudta, hogy
               Bill Holldon sokkal közelebb van a táborhoz, mint ő, az öböl feleannyira sincs, mint
               a csúcs, ahonnan a végtelen tengert leste nap-nap után. Attól tartott, hogy mire
               odaér, Bill Holldon visszafordul és akkor bottal ütheti a nyomát. A találkozás ugyan
               így is elkerülhetetlen lesz, de ő nem úgy képzelte, hogy a viszontlátásnál két tucat
               bennszülött szolga és egy megbízhatatlan jellemű idegen fehér is jelen lesz.
               Négyszemközt akart találkozni ellenfelével, ahogyan akkor voltak, amikor Bill golyója
               a mellébe vágódott és valósággal félőrülten rohant árkon-bokron keresztül.</p>
            <p>Elfulladtan, zihálva, szinte félájultan érte el a tábort. A közelben már lefékezett,
               nehogy a gyilkos meghallja csörtetését a bozótban és kényelmesen, lesből terítse le,
               mint valami gyanútlan állatot.</p>
            <p>Amint kifújta magát, lassabban folytatta útját. Minden kis falevélre ügyelt, nem
               kerülte el a figyelmét a legkisebb fűszál rezdülése sem és ebben a pattanásig
               feszült, elviselhetetlen idegállapotban érte el a tábort.</p>
            <p>Bill Holldont már nem találta ott. Mint a vérszagot kapott állat, úgy futott a
               nyomán, de mire elért az öbölig, a gyilkos már ott állt a fekete munkások körében és
               valamit mondott az előtte álló Immergnek.</p>
            <p>Szinte sírt dühében, hogy elszalasztotta az első, kitűnő alkalmat. Meglapult a bozót
               szélén és vörösen izzó szemekkel figyelte ellenfelét, aki most a feketék élére állt
               és a málhákkal felpakkolt bennszülött sereg elindult kígyózó libasorban a tábor, a
               gyémántbánya felé...</p>
            
         </div>
         <div type="chapter">
            <head>VII.</head>
            <p>Éjszaka volt. A sátor körül elheveredett bennszülöttek egyhangú, mély szuszogása
               elkeveredett az őserdő éjszakai hangjaival és ezt a különös, nyomasztóan félelmetes
               hangkeveréket álmosító egyhangúan festette alá a magasan lobogó tábortűz lángjának
               halk dohogása.</p>
            <p>A tűz mellett most is ketten ültek, mint azon az emlékezetes éjszakán, de ezek nem
               voltak barátok. Immerg az alkalmazott szolgálatkész alázatosságával tekintgetett
               gazdájára, aki komor, elgondolkozott képpel szívta cigarettáját és egyikük sem
               zavarta a csendet, mintha mindegyiknek éppen elég dolgot adna saját gondolatainak
               rendezése.</p>
            <p>Alig néhány méternyire a tűz fénykörén kívül, Joe Knell hasalt a fák között. Egyetlen
               pillanatra sem vette le a pillantását Billről és ebben az ádáz, mindent túlszárnyaló
               gyűlöletben még a körülötte settenkedő veszélyről is megfeledkezett, mintha az őserdő
               ragadozói ártalmatlan kezesbárányok lennének a tűz mellett üldögélő nagy ragadozó, a
               Tigrisember mellett.</p>
            <p>Joe Knell már régen elszokott attól, hogy keresztnevén nevezze gondolatban Bill
               Holldont. Hol „Embertigris”-nek, hol „Tigrisember”-nek becézte a gyilkost és alig
               várta a pillanatot, hogy a legvérszomjasabb és legkegyetlenebb ragadozó koponyájába
               küldje golyóját.</p>
            <p>Hosszú, mozdulatlan csend után végre megszólalt Holldon. Nem mozdult az arca,
               továbbra is mereven a tűzbe nézett, mintha a szeszélyesen csapkodó lángoknak
               beszélne.</p>
            <p>- Észrevette, Immerg, hogy van valaki a közelünkben?...</p>
            <p>A csavargó ijedt arccal pillantott a beszélőre.</p>
            <p>- Nem én, uram!... Honnan veszi ezt?... És ki lehetne?...</p>
            <p>Holldon szava kissé keményebben csengett.</p>
            <p>- Ne rémüldözzön, ostoba! Nem biztos, hogy éppen a maga életére pályázik. Hogy
               ellenséges szándékú, arra a fejemet tenném. Ne mozduljon és ne árulja el, hogy tudunk
               a jelenlétéről. Mosolyogjon.</p>
            <p>Immerg szánalmas kísérletet tett a mosolygásra, de csak valami idétlen, torz
               vigyorgás lett belőle.</p>
            <p>- Yes...</p>
            <p>Holldon még mindig mozdulatlan arccal nézett a tűzbe.</p>
            <p>- Már délután tudtam, hogy van itt valaki. Én eloltottam a tüzet, amikor itthagytam a
               táboromat. Senki sem volt itt akkor. És olyan jeleket találtam, amelyekből ember
               jelenlétére tudok következtetni...</p>
            <p>Immerg félénken kockáztatta meg.</p>
            <p>- Talán valami kiebrudalt dajak húzódott meg itt?...</p>
            <p>- Dajak harcos nem lövi revolvergolyóval a kooleu-madarat - mondta Holldon csendesen,
               hogy ő maga is alig hallotta a hangját. - Fehér ember az illető... Lehet, hogy valami
               hajótörött, aki megőrült itt...</p>
            <p>A csavargó félve pillantgatott a sűrű felé.</p>
            <p>- Lehet, uram... Bár nem tudom elképzelni...</p>
            <p>Bill Holldon szemében fellobbant a rendreutasító fény.</p>
            <p>- Hogy mit tud elképzelni és mit nem, azt csak bízza rám. Most bemegyünk a sátorba.
               Ismeri a Laupa-hurkot?...</p>
            <p>- Yes...</p>
            <p>- Menjen előre és csináljon Laupa-hurkot. Úgy helyezzük el, hogy aki bejön, annak
               bennemaradjon a torka. Előre. Vagy csináljam inkább én?</p>
            <p>Immerg feltápászkodott. Alig lépett kettőt, Bill Holldon is felállt és gyors
               léptekkel tűnt el a kunyhóban.</p>
            <p>A felügyelő nem értette a dolgot. Már azt hitte, hogy képzelődik, amikor Holldon a
               fülébe súgta.</p>
            <p>- Ne csodálkozzon örökké!... Befelé a sátorba!</p>
            <p>Mintha valami láthatatlan veszedelem elől menekülne, ugrásszerű hirtelenséggel tűnt
               el a sátor nyílása mögött. Immerg is belépett a sátorba és torkában dobogó szívvel
               érezte, hogy Holldon acélos ujjai a karjába mélyednek.</p>
            <p>- Mozgás! - sürgette Bill. - Csinálja a hurkot!... Én addig figyelem innen a
               terepet...</p>
            <p>Immerg reszkető kézzel látott munkához. El nem tudta képzelni, mi oka lehet új
               gazdájának erre a rendkívüli óvatosságra, de már megszokta, hogy Holldonnal nem lehet
               vitatkozni és sohasem téved. Elkészítette a rendkívül ravasz csomózású Laupa-hurkot,
               elhelyezte a bejárati nyílásnál, fejmagasságban és halkan súgta.</p>
            <p>- Kész vagyok, uram...</p>
            <p>Holldon elvetette magát az egyik heverőn. Immerg a másik derékaljon nyúlt el, de
               jóideig nem tudott elaludni, pedig olyan fáradt volt az első napi munkától, hogy
               csaknem elájult.</p>
            <p>Holldon mozdulatlanul feküdt. Jobbjában görcsösen szorongatta revolverét és nyitott
               szemmel figyelte a bejárati nyílást...</p>
            <p>... Az éjszakában nem hallatszott egyéb, mint a bennszülött munkások egyhangú,
               ritmikus szuszogása...</p>
            
         </div>
         <div type="chapter">
            <head>VIII.</head>
            <p>Éjfél körül járhatott az idő, amikor Joe Knell végre elérkezettnek látta az időt a
               cselekvésre.</p>
            <p>Már ellohadtak a tábortűz idegesen sziszegő lángjai, csak a nagy halom parázs
               vöröslött a sátor előtt és hosszú órák óta nem mozdult senki a tábor körül. Joe
               egyetlen szót sem hallott abból, amit Holldon és Immerg beszéltek a tűz mellett,
               úgyszólván teljesen elvakította a bosszúvágy vörös köde, amely valósággal
               vérfüggönyként öntötte el a szemét és jobbjában a revolverével, baljában a
               vadászkéssel úgy magasodott fel szikár, csontos alakja a parázsfény derengő
               homályában, mint valami alvilági árnyék.</p>
            <p>Két lépéssel elérte a sátor bejáratát. Tudta, hogy Holldon a sátor baloldalán
               fekszik, azon a heverőn, amely az övé volt, amikor hárman lakták a sátrat és furcsa,
               zöld fényben foszforeszkált a szeme, amikor behajolt a nyíláson, hogy egy
               pillanatnyi tájékozódás után a gyilkosra vesse magát.</p>
            <p>Megfékezte ugrásra feszülő izmait és egy másodpercig hallgatva fülelt a sátor sötét
               belsejébe.</p>
            <p>Hirtelen megérezte, hogy csapdába fut. Csak egy lélekzetvételt hallott a csendes
               feketeségben és ebből egyszerre megértette, hogy a sátor két lakója közül az egyik
               alszik csak, a másik éberen várja látogatását.</p>
            <p>Vissza akart ugrani, amikor erős rántást érzett és valami ellenállhatatlan, irtózatos
               erő kapta el a torkát. Ha észheztér és józanul próbál menekülni a hurokból, talán még
               elvághatja késével a vékony, de bőrerős kötelet, azonban Joe Knellnek nem volt már
               idege és türelme a józan mérlegelésre.</p>
            <p>Amint megérezte a torkát elszorító hurkot, egyszerre elöntötte a csapdába esett vad
               kétségbeesett dühe. Eszeveszett erővel vergődött, hogy kiszabadítsa magát,
               jobbra-balra vagdalkozott késével, majd dühös ordítással lőtte ki golyóit. Akkor már
               ökölnyire kidagadt a szeme a fuldoklástól, pattanásig feszült a tüdeje és hajszálon
               múlt, hogy ott fulladt meg a Laupa-hurok halálos szorításában, amikor hirtelen kemény
               ütés csattant a fején és egyszerre elfeketedett előtte minden...</p>
            
         </div>
         <div type="chapter">
            <head>IX.</head>
            <p>Abban a pillanatban, amikor Joe Knell fején elcsattant az ütés, elvesztette az
               eszméletét. Elnehezedő testtel zuhant előre, egyenesen a sátorrúdnak és kidöntötte.
               Bill Holldon éppen gyufát gyujtott, hogy világosságnál nézze meg, hogyan sikerült
               elintézni „ismeretlen” ellenfelét, amikor összeomlott a sátor és valamennyien a
               rájukboruló sátorlap alá kerültek.</p>
            <p>Kialudt a kezében a gyufa és dühös szitkozódással kapálódzott, hogy kiszabaduljon a
               sátorlap alól.</p>
            <p>Néhány felriadt bennszülött rohant oda, akiknek segítségével előmásztak nagynehezen a
               sátor romjai alól és Holldon végre világosságot gyujthatott.</p>
            <p>Amint megismerte az eszméletlen Joet, első pillanatban nem akart hinni a szemének.
               Kísértetlátó szemmel bámult áldozatára, aki íme, visszatért a túlvilágról, hogy
               számonkérje bűnét és fogcsikorgatva fordult Immerghez.</p>
            <p>- Miért ütötte le?...</p>
            <p>A felügyelő ijedten húzta be a nyakát.</p>
            <p>- Lövöldözött kérem... úgylátszik, bolond a szerencsétlen...</p>
            <p>Holldon szeme megvillant. Remek ötlete támadt hirtelen és ez egyszerre megbékéltette
               új helyzetével.</p>
            <p>A tanácstalanul bámuló bennszülöttekre rivallt.</p>
            <p>- Mit tátjátok a szátokat?... Dobjatok a tűzre egy halom fát és takarodjatok!</p>
            <p>Azok ijedten húzódtak vissza. Már nem egyszer tapasztalták a saját bőrükön, hogy nem
               jó a haolek dolgába avatkozni, gyorsan engedelmeskedtek a parancsnak és néhány
               perccel azután, hogy Joe torkán megszorult a hurok, már ismét aludt a fekete
               emberfalka.</p>
            <p>Amint mind elcsendesedtek és ismét magasan lobogott a tábor tüze, Holldon Immerghez
               fordult.</p>
            <p>- Jöjjön, kötözzük meg ezt a szerencsétlent. Vagy talán a legjobb volna rögtön
               golyóval végezni vele? Mit gondol?...</p>
            <p>Immerg szeme elnyílt.</p>
            <p>- Megölni?... Egy szerencsétlen beteget?...</p>
            <p>Holldon bosszúsan harapott az ajkába. Látta a felügyelő arcán, hogy mindent szívesen
               megtesz érte, de az emberélet még előtte is szent és sérthetetlen, ezen a ponton nem
               ajánlatos feszíteni a húrt. Csendesebben mondta.</p>
            <p>- Hát?... Mit csináljunk vele?...</p>
            <p>Immerg szinte bocsánatkérően felelt.</p>
            <p>- Megvan annak a rendje-módja, uram. Bevisszük csónakban a városba. Konachee nincs
               túlságosan messze. Ápolókra tartozik ez a szerencsétlen, nem való, hogy...</p>
            <p>Holldon idegesen vágott közbe.</p>
            <p>- Jól van, csak ne kezdjen itt nekem erkölcsi prédikációt! Semmit sem gyűlölök
               jobban, mint az ilyesmit. Emberiesség! Idejön egy eszeveszett ámokfutó, betör éjszaka
               a sátorba, csak a legnagyobb óvatossággal és szerencsével tudtunk megmenekülni és a
               végén még én legyek vele szemben emberséges! Hagyjak itt mindent, pakkoljak fel a
               csónakokra és rohanjak a városba!... Mert ez az őrült megtámadott...</p>
            <p>Immerg szemében sajnálkozás és makacsság tükröződött. Miközben Bill Holldon beszélt,
               Immerg lefejtette a Laupa-hurkot Joe nyakáról. Megnézte a fejsebet, amit a bunkó
               okozott és vizet készített elő. Látszott rajta, hogy bármennyire tiszteli is új
               gazdáját, ebben a kérdésben nem hajlandó engedni. Biztosak, határozottak voltak a
               mozdulatai, mint aki olyat tesz, ami önmagából adódik és nem is tehetne egyebet.</p>
            <p>Holldont idegessé tette Immerg hallgatása. Azt várta, hogy a felügyelő lelkesen fog
               helyeselni és mielőtt Joe magához tér, egy jólirányzott - ó, most már sokkal jobban
               ügyelne, mint először - golyóval örökre megszabadulhat Joetől. Összehúzott szemmel,
               ellenségesen figyelte Immerg tevékenykedését és hirtelen, támadóan csattant a
               szava.</p>
            <p>- Magához beszélek, Immerg!...</p>
            <p>A felügyelő felkapta a fejét. Bill Holldon arcába nézett és csendesen mondta.</p>
            <p>- Mindegy, mr. Sworn...</p>
            <p>Most történt először, hogy azon a néven nevezte új gazdáját, amelyet a szerződésen
               látott. Eddig mindig a merev és tiszteletteljes „Uram” szót használta és amikor
               kicsúszott a száján a „gyémántbánya tulajdonos” neve, szinte megrezzent, mintha
               tiszteletlenségen kapták volna.</p>
            <p>Holldon szemében különös, baljós láng villant. Már azzal a gondolattal barátkozott,
               hogy legrosszabb esetben újra agyonlövi Joet és ha a felügyelő sokat okoskodik, őt is
               utána küldi. Most már benne volt, egy-két halott nem sokat számított nála.</p>
            <p>- Nem mindegy... - mondta mély, rekedt hangján, amelyben ott bujkált a bűn
               tébolyodott izgalma. - Egyáltalán nem mindegy. Tudja, mennyi időre vet vissza a
               munkánkban bennünket, ha ezzel a szerencsétlennel el kell hajóznunk
               Konacheeba?...</p>
            <p>Immerg vizet locsolt az ájult Joe arcába.</p>
            <p>- Tudom, mr. Sworn...</p>
            <p>Holldon ingerülten csattant fel.</p>
            <p>- Ne mondja, hogy mr. Sworn! Mondja csak, hogy Uram! Mindig újabb szokásokat hoz
               be?...</p>
            <p>A felügyelő szemében ravasz láng villant.</p>
            <p>- Ahogy parancsolja, Uram. De a foglyot, vagy minek nevezzem, akkor is csak be kell
               vinnünk Konacheeba... Nem ölhetjük meg és nem tarthatjuk fogva, amíg a legközelebbi
               fordulóra sor kerül. Úgy tudom, két hónap mulva kell a városba mennünk az
               élelmiszerek pótlása miatt. Mit csináljunk addig ezzel itt?... Talán ketrecbe
               zárjuk?...</p>
            <p>Holldon röhögött.</p>
            <p>- Nem is volna rossz ötlet. Ami azt illeti, ha őrült, ha normális, két hónap mulva
               éppen olyan jól átadhatjuk a hatóságoknak, hogy az őt megillető helyre juttassák,
               mint most.</p>
            <p>Immerg szeme elnyílt. Hitetlenség és elszörnyedés bujkált a pillantásában.</p>
            <p>- Ugy gondolja, uram, hogy fogvatartjuk?</p>
            <p>Holldon arca megkeményedett.</p>
            <p>- Úgy. A munkaterv, amelyet felépítettem, másodpercre ki van számítva. Nem jöhet
               olyan fordulat, amely kizökkenthetne az előre lefektetett sínekről. És erről a
               kérdésről nem akarok beszélni többet.</p>
            <p>Immerg elborzadva hallgatott. Érezte, hogy olyan emberrel áll szemben, aki mindenáron
               keresztülviszi akaratát, ha kell, akár emberéletek árán is. Végigviszolygott a hátán
               a félelem hideg borsódzása, amint Holldon hidegen izzó szemébe nézett és a gyengébb
               ragadozó óvatos meghátrálásával hajtotta le a fejét.</p>
            <p>- Ahogy parancsolja, uram...</p>
            <p>Magában azonban már kezdett kialakulni új gazdájáról formált véleménye. Annyit máris
               tudott, hogy keményebbkezű, lelkiismeretlenebb kalandort még a déli tengerek sok
               gazságot látott ege sem látott...</p>
            
            <p>Joe Knell arra eszmélt, hogy hideg vízzel locsolják az arcát. Felnyitotta a szemét és
               egyszerre, mint valami fájóan tüzes, elviselhetetlenül erősfényű villám, úgy hasított
               a tudatába az emlékezés. Tudta, hogy ismét Bill Holldon hatalmában van, hogy ostobán
               és meggondolatlanul beletette a fejét a gyilkos csapdájába. Ez a felismerés olyan
               forró dühhel töltötte el, hogy legszívesebben felordított volna tehetetlen kínjában,
               de megfékezte magát, mert tudta, itt nem sokra megy oktalan erőfeszítésekkel.</p>
            <p>Óvatosan nyitotta fel a szemét. Nem mozdult, mint ahogyan a halálos veszedelembe
               került féreg is úgy próbál védekezni, hogy halottnak tetteti magát. Már teljesen
               kitisztult eszméletének feketére borult ege, pontosan, tisztán hallott minden szót,
               amit a másik kettő beszélt, de még mindig úgy tett, mintha eszméletlen volna. Tovább
               is úgy feküdt, lehúnyt szemekkel, mozdulatlanul és éber figyelemmel leste az alkalmas
               pillanatot a felülkerekedésre.</p>
            <p>Valósággal megdöbbent, amikor meghallotta, hogy Holldont „Mr. Sworn” néven szólítja
               új embere. Eszébe jutott, hogy Holldon jobb alsókarján „J. S.” betűket látott,
               amelyeket valami japán tetováló-művész írt be oda. Akkor Holldon azt mondta, hogy a
               szeretője nevének kezdőbetűi azok és sem ő, sem Fred Barth nem firtatták többé ezt a
               kérdést. Most hirtelen eszébe jutott, hogy a Holldon név talán nem is az igazi neve,
               azt vette fel ezelőtt nyolc esztendővel, amikor elindultak hárman Friscóból, hogy
               becsavarogják a Déltengert, de nem volt sok ideje ahhoz, hogy ezen a kérdésen
               tünődjön.</p>
            <p>Holldon felemelkedett a tűz mellől. Elúnhatta, hogy Immerg hiábavalóan locsolgatja az
               ájultat, mert Joehez lépett és hatalmas erővel rúgta oldalba.</p>
            <p>- Ébredj, hé!... Meddig akarsz heverni?...</p>
            <p>Joe Knell felszisszent a bordái közé nyomuló bakancs okozta kemény fájdalomra.
               Nyöszörögve fordult féloldalra, amikor az egész vödör víz az arcába loccsant és
               derékig vizes lett.</p>
            <p>Prüszkölve, fuldokolva ült fel a földön. Közvetlenül a halántéka mellett ott
               csillogott Holldon revolverének csöve és fülébe recsegett a gyűlölt, kemény hang.</p>
            <p>- Ne mozogj, mert golyót kapsz!... Megértetted?...</p>
            <p>Joe Knell felemelte kissé a fejét. Csak annyira, hogy közvetlenül belenézhetett a
               revolvercsőbe és csendesen, nagyon nyugodtan mondta, mintha nem is Holldonhoz, hanem
               a revolveréhez szólna.</p>
            <p>- Meg. Tőled valóban nem is lehet egyebet várni. Szerencsére nem gyilkolhatsz meg
               mégegyszer. Tanu van jelen, aki látná...</p>
            <p>Holldon nevetett.</p>
            <p>- Bolond vagy, idegen?... Kivel tévesztesz össze? Egyáltalán, ki vagy, hogy kerültél
               ide és miért törtél az életünkre?...</p>
            <p>Joe elhült. Immergre nézett, aki tehetetlen, semleges képpel ült a tűz mellett és
               látszott rajta, hogy legszívesebben megvakulna és megsüketülne a következő percekre,
               vagy órákra, annyira nem volt ínyére a várható jelenet.</p>
            <p>Joe Knell nem felelt rögtön. Lassan, megfontoltan fonta át karjával felhúzott térdeit
               és hosszú szünet után mondta.</p>
            <p>- Ehhez a gyilkoshoz nem szólok, mert attól tartok, hogy belefulladok az undorba.
               Maga kicsoda itt, uram?...</p>
            <p>Immerg bizonytalanul nézett Holldonra, mintha tőle várná a beleegyezést, hogy
               válaszoljon. Holldon jelentős pillantást vetett a felügyelőre és könnyed, sajnálkozó
               hangon mondta.</p>
            <p>- Úgy van, ahogy mondtam. Őrült a szerencsétlen és összetéveszt valakivel... Feleljen
               neki, Immerg. Hátha így megtudunk valamit.</p>
            <p>A felügyelő kissé sápadt volt az izgalomtól. Amióta a Déltengeren hányódott viharvert
               élete, sok mindent megélt, de ilyen kísérteties furcsa, hátborzongató jelenet még
               álmaiban sem fordult elő.</p>
            <p>Bizonytalanul mondta.</p>
            <p>- Thomas Immerg a nevem. Felügyelő vagyok mr. James Sworn gyémánttelepén...</p>
            <p>Joe Knell hüvelykujja megmozdult. Holldon felé bökött és szemében ismét
               felfoszforeszkált a düh.</p>
            <p>- Ez az a „James Sworn?...”</p>
            <p>Immerg bólintott.</p>
            <p>- Yes...</p>
            <p>Joe nagyot köpött a tűzbe.</p>
            <p>- Pfuj, Bill Holldon!... Úgylátszik, annyira nyugtalanít a kettős gyilkosság, hogy
               még a nevedtől is megváltál?...</p>
            <p>Holldon jólmegjátszott értelmetlenséggel nézett hol Joera, hol a felügyelőre. Tudta,
               hogy most kezdődik számára a nagy játszma, amit mindenképpen meg kell nyernie.
               Könnyed, sajnálkozó hangon mondta.</p>
            <p>- Fogalmam sincs róla, miről beszél. Úgylátszik, volt valami Bill Holldon nevű
               ellensége, akit annyira gyűlölt, hogy végül is elborult az elméje... Most már
               mindenkiben Bill Holldont lát és meg akarja ölni. Üldözési mánia, ha jól tudom, így
               nevezik az orvosok az elmebajnak ezt a válfaját...</p>
            <p>Joe Knell csendesen, nyugodtan szólalt meg, mintha csak eleven cáfolatul szánná a
               szavait.</p>
            <p>- Szemtelenül és hidegvérrel hazudsz, mint egy gyilkos a bírái előtt, Bill Holldon.
               Itt van a mellemen a sebhely, amit a golyód ütött. Meg akartál ölni, mint ahogyan
               Fred Barthot is megölted... És ostoba barom vagy, ha azt hiszed, hogy bármilyen
               hazudozás megmenthet...</p>
            <p>Holldon hidegen, mozdulatlan arccal nézett rá. Most kissé előbbrehajolt, mint az
               orvos a betegéhez, ha jobban meg akarja figyelni és furcsa, józan kíváncsisággal
               mondta.</p>
            <p>- Folytassa kérem... Nagyon érdekes, amit mond. Teljesen úgy van, ahogy gondoltam:
               csakugyan őrült...</p>
            <p>Az utolsó szavait már Immerghez intézte, aki pillanatonként fokozódó félelemmel
               bámulta a jelenetet. Gépiesen bólintott Holldon szavára, mint aki érzi, tudja, hogy
               nincs más választása, minthogy helyeseljen az erősebb félnek. Bill Holldon szeméből a
               könyörtelen halál sugárzott és Immerg még nem szeretett volna meghalni.</p>
            <p>Joe arcán hideg mosoly futott át.</p>
            <p>- Szerencsére nem te állapítod meg, hogy őrült vagyok-e, vagy sem. És ha éppen nagyon
               akarod, tessék, vedd elő a revolvered, lőjj le mégegyszer. Talán most nagyobb
               szerencséd lesz és csakugyan kiszenvedek... De akkor sem fogod megúszni szárazon a
               bűneid... A pokolból is visszajövök és ki fogom törni a nyakad, hallod, Bill
               Holldon?!... Ezek között az ujjak közt fog ropogni a csontod és sírva fogsz
               irgalomért könyörögni...</p>
            <p>Immerg már olyan sápadt volt, mint a halott. Nem, akármennyire is erőltette magát,
               hogy elhigyje Bill Holldon igazát, valami szörnyű kétely fojtogatta, mint valami
               láthatatlan Laupa-hurok és amint Joe Knell arcára nézett, nem tudta letagadni önmaga
               előtt azt az érzését, hogy a titokzatos „őrült”-nek igaza van, ez a szélesvállú óriás
               valóban bűnös mindabban a szörnyűségben, amivel a másik vádolja. Hiszen szó se róla,
               Immergnek is volt elegendő a füle mögött, nem ok nélkül tapasztalta végig az
               ausztráliai fegyenctelepek belső életét, de mindig csak afféle „kisügyek”-ben
               találták vétkesnek, vérre, emberéletre sohasem került a sor és a sok apró tyúklopás
               ismeretlen hőse most szinte babonás rettegéssel érezte meg, hogy olyan ügybe
               bonyolódik, amelyben a legkisebb tét az élete lehet.</p>
            <p>Szinte vacogott, amint hol Joera, hol Billre nézett, egyikre remegve, a másikra
               bocsánatkérőn és szinte nyöszörögve kereste a megfelelő szavakat, amelyek
               biztosíthatnák a tökéletes semlegességet a két ellenfél között.</p>
            <p>Bill Holldon arcán az erősebb, a győztes gonosz fölénye sugárzott, amint Joe
               kirohanását hallgatta. Egyideig úgy tűnt, hogy feleleten gondolkozik, de aztán mást
               határozhatott, mert hirtelen ötlettel Immerghez fordult és így szólt.</p>
            <p>- Únom ezt az ostoba fecsegést továbbhallgatni. Hozzon köteleket, a beteget
               ártalmatlanná kell tennünk...</p>
            <p>Miközben beszélt, egy pillanatra sem feledkezett meg Joeről. Amikor Immerg ijedt,
               értetlen arcába nézett, látta, hogy mögötte megmozdul Joe árnyéka és villámgyorsan
               fordult meg. Éles csattanással dörrent a revolver, másodszor is kicsapott a
               fegyvercsövön a halálos láng Joe Knell felé, de nem találhatott a golyó, mert Joe
               vadállati üvöltéssel vetette magát ellenfelére és mindketten felhemperedtek a
               földön.</p>
            <p>Immerg úgy ugrott a küzdők közé, mint a tigris. Ugrás közben látta, hogy Bill Holldon
               lecsap revolveres kezével a másik arcába, de az idegen fogoly valami félelmetes,
               természetfeletti erővel rázza le támadóját. Meg sem kábul a rettenetes ütéstől, csak
               balkézzel törli ki szeméből a vért, miközben jobbja, mint a vaskapocs szorítja
               ellenfele nyakát és amint egymáson keresztülhemperednek a tűz mellett, máris Bill
               Holldon van alul. Joe Knell jobbja úgy szorította Bill Holldon torkát, mint a
               bulldog fogai az áldozatát: feloldhatatlan, irtózatos görcsben, mintha már nem is
               ember volna, hanem valami fojtogatásba dermedt, akaratlan gép, amely képtelen
               elengedni áldozatát. Vérző arcából vékony, vörös fonalként ömlött a vére Holldon
               elkékült arcába és Immerg úgyszólván csak a rémület öntudatlan gépiességében
               cselekedett, amikor megragadott egy hatalmas cölöpverő bunkót és ijedt gyorsasággal
               ütötte fejbe Joet. Maga is megijedt, amikor látta, hogy Knell lefordul Holldonról és
               elnyúlik véres arcával a földön. Gyámoltalan nyöszörgés tört fel a torkán, még
               ájulatában is tett egy mozdulatot, mintha az eszméletlenség fekete ködéből is vissza
               akarná küzdeni magát az élők világába, hogy folytassa túlvilági dühhel elindított
               leszámolását, de a fejét ért ütés túlnagy volt. Tompán nyögött és elnyúlt a porban,
               mint egy letaglózott állat.</p>
            <p>Bill Holldon krákogva, vérbeborult szemmel egyenesedett fel. A revolverét kereste,
               amit elejtett a szörnyű tusa hevében és amint megtalálta a hamuban, rögtön felkapta.
               Még fel sem egyenesedett, máris célbavette Joe Knell fejét és Immerg az utolsó
               pillanatban ütötte félre a kezét. A golyó így a fák közé repült, de hajszálon múlt,
               hogy Immerg is nem követte oda, olyan ökölcsapás érte az állát.</p>
            <p>Egész hosszában végigvágódott a földön, de nem vesztette el eszméletét. Zuhanás
               közben átvillant az agyán, hogy eddig rengeteg pofont és ökölcsapást kapott
               apróbb-nagyobb csetepatéi során, de ehhez foghatót soha. Mintha ellenállhatatlan
               erejű forgószél kapta volna fel és repítette volna a magasba. Az volt az érzése, hogy
               nem is emberi erővel ütötték meg és a gyengébb csirkefogók ijedt alázatosságával
               lapult azon a helyen, ahova esett. Azt mindenesetre elhatározta a pillanat
               századrésze alatt is, hogy ezzel az emberrel soha életében nem fog ellenkezni, mert
               szerette az életét és semmit sem utált annyira, mint a korai pusztulást.</p>
            <p>Rettegve, félig lehúnyt szemmel leste Holldont. Nagyon félt attól, hogy most
               egymásután kettőt fog dörrenni Holldon revolvere, az egyik golyó az ismeretlen
               „őrült”, a másik pedig az ő életét fogja kioltani és alázatos, könyörgő, mindent
               ígérő cinkospofával leste irtózatoserejű főnökét, aki most úgy állt egy pillanatig,
               kezében a revolverrel, mint a fékevesztett emberi gonoszság eleven
               megtestesülése.</p>
            <p>Bill Holldon kezében ismét felemelkedett a revolver, de ugyanabban a szempillantásban
               le is engedte ismét. Mintha a felügyelőnek lemért ökölcsapás egyszerre lelohasztotta
               volna lángoló dühét, hirtelen támadt higgadtsággal lökte tartójába a fegyvert és
               közelebb lépett Joehez.</p>
            <p>Lehajolt és figyelmesen megnézte az arcát. Hosszú másodpercekig nézte, majd ismét
               felegyenesedett és különös, nyugtalanító mosoly bujkált a szája sarkában, amint
               Immerghez fordult.</p>
            <p>- Felébredt már?... Meddig akar ott feküdni még?</p>
            <p>A felügyelő feltápászkodott. Savanyú képpel tapogatta megdagadt állkapcsát és
               láthatóan megnövekedett a kenyéradója iránt érzett tisztelete, mert valóságos
               rabszolga alázattal mondta.</p>
            <p>- Nem történt semmi, Uram... Tudtam én, hogy a végén nem lesz lelkiereje egy
               szerencsétlen beteget leteríteni...</p>
            <p>Holldon vigyorgott.</p>
            <p>- Nem a lelkierő hiányán múlik, Immerg. Leterítem biz én, aki utamba áll vagy ellenem
               támad, éppen olyan nyugodt lélekkel, ahogyan a kígyó fejét szétlövöm, vagy felhasítom
               a cápa hasát. Ezen nem múlik senki élete, halála. De belátom, hogy igaza van.
               Akármilyen őrült, akármilyen veszedelmes is, mégiscsak ember, még hozzá fehér ember,
               nem szabad bántanunk... Lehet, hogy a városi orvosok még ki is tudják
               gyógyítani...</p>
            <p>Immerg arca megenyhült.</p>
            <p>- Tehát?... Visszavisszük?</p>
            <p>Holldon tagadóan ingatta a fejét.</p>
            <p>- Azt nem mondtam.</p>
            <p>- Hanem?... Itt akarja tartani?</p>
            <p>- Két hónapig mindenesetre igen. Azt is csak úgy, ha maga vállalja, hogy a városi
               hatóságok előtt majd tanuskodni fog arról, hogy kétszer is megtámadott bennünket,
               minden ok nélkül...</p>
            <p>Immerg szemében gyanakvó fény gyúlt.</p>
            <p>- Igen, uram... - mondta bizonytalanul és közben Holldon hatalmas csontos öklét
               nézte. - Ez az ember megtámadott bennünket... Ez igaz...</p>
            <p>Holldon szuggeráló pillantással nézett a felügyelő szemébe.</p>
            <p>- Minden ok nélkül... - mondta, mint valami eskümintát a bíró. - Ez nagyon fontos,
               Immerg, el ne felejtse...</p>
            <p>Immergben utoljára lobbant fel az a kevéske erkölcsi erő, amelyet a Déltenger
               szigetvilágának fertőjében még meg tudott tartani magában. Hosszan, fürkészőn nézett
               Holldon szemébe, ezekbe a sárgásfényű, kegyetlen tigrisszemekbe, amelyekből a halál
               ígérete sugárzott feléje. Lassan, szinte észrevétlenül lepte el a borzongás és amint
               a sötét erdő sűrűjébe pillantott, lassan, megfontoltan mondta Holldon után.</p>
            <p>- Igen, Uram... Minden ok nélkül...</p>
            <p>Holldon elégedetten bólintott.</p>
            <p>- Well. Számítok magára. Különben is, maga ütötte le, maga is tudja, hogy valóban
               veszélyes. Most már csak az a kérdés, hogy miként vigyázzunk rá az elkövetkező hetek
               alatt. Mert nem dolgozhatunk egy ilyen gyilkos őrülttel a hátunk mögött, ezt maga is
               belátja...</p>
            <p>Immerg engedelmesen ismételte, mint valami visszhang.</p>
            <p>- Magam is belátom...</p>
            <p>Holldon szája körül kaján mosoly bujkált.</p>
            <p>- Tehát?... Mit tegyünk?... - vezetgette akaratgyenge áldozatát pokoli tervére, amely
               már akkor megfogamzott benne, amikor leeresztette a revolvert az ájult Joe felett. -
               Mit tehetünk vele?... Mit gondol?...</p>
            <p>Immerg tehetetlenül vonogatta a vállát.</p>
            <p>- Nem tudom, Uram. Sejtelmem sincs róla...</p>
            <p>Holldon szemében bosszúság látszott. Nem szerette a túlságosan ostoba cinkosokat.</p>
            <p>- Dehogy nincs, dehogy nincs. Tegyük fel, hogy eleven tigrist fogott volna itt. Mit
               csinál vele?</p>
            <p>- Megkötözöm és ketrecbe zárom...</p>
            <p>Holldon szája a füléig futott elragadtatásában.</p>
            <p>- Na látja, vannak magának használható ötletei. Nem is olyan buta, amilyennek
               látszik.</p>
            <p>Immerg elfehéredett.</p>
            <p>- Ket... ketrecbe akarja zárni?...</p>
            <p>A gyilkos arca már ismét komor volt és türelmetlen.</p>
            <p>- Ne érzelegjünk, Immerg! A maga tanácsára hallgatok, amikor a maga által leütött
               idegen őrültet megkötöztetem és ketrecbe záratom... Bármilyen fájdalmas is számomra,
               nem tehetek egyebet. A szigetet nem hagyhatom itt, a biztonságunkra pedig ügyelni
               kell... Vagy talán tud valami jobbat?</p>
            <p>Immerg nem tudott jobbat. Tehetetlenül nézte végig, amint Holldon köteleket szedett
               elő és úgy megkötözte a lebunkózott Joe Knellt, hogy annak minden csontja
               beleropogott. Immerg felajánlotta, hogy elvégzi főnöke helyett ezt a fárasztó munkát,
               de Holldon visszautasította, mondván, hogy ezt csak ő végezheti el teljes
               megnyugtatására.</p>
            <p>Hajnalban Holldon parancsot adott az embereknek, hogy készítsenek faágakból ketrecet.
               Nagy, tágas, széttörhetetlenül erős ketrecet állítottak össze, pontosan olyant,
               amilyenben az élve elfogott nagyobb vadállatokat szállítják és a körbeverődött, ámuló
               bennszülöttek szeme láttára helyezte el Joet a ketrecben.</p>
            <p>Joe Knell falfehér arccal, keményen összeszorított szájjal tűrte sorsát. Fegyvertelen
               volt, legyengült, kábult a legutóbbi eseményektől és bunkócsapásoktól, azonkívül
               Holldon kezében is, Immerg kezében is revolver csillogott.</p>
            <p>Behúzódott a ketrec egyik sarkába és összekuporodva, szótlanul, zöldesen izzó szemmel
               nézett Bill Holldon arcába.</p>
            <p>Ettől kezdve mindig abba az irányba nézett, amerre Holldon eltűnt a ketrec közeléből.
               Várta a megjelenését, hogy soha, egyetlen másodpercre se vegye le róla a szemét és
               Immerg legnagyobb csodálatára, egyetlen hangot sem hallatott.</p>
            <p>Ráeszmélt, hogy van olyan gonoszság is, amellyel szemben az ember úgyszólván
               tehetetlen.</p>
            <p>De másra is ráeszmélt.</p>
            <p>Arra, hogy nem az a legrosszabb, ha az embert halálosan találja a gyilkos golyója,
               van annál sokkal rosszabb és kegyetlenebb is...</p>
            <p>Például, ha közveszélyes őrültnek mondják és ketrecbe zárják, mint a vadállatokat
               szokás...</p>
            <p>Ült mozdulatlanul a ketrec sarkában, elfogyasztotta a bedobott ételt, mert élni
               akart, hogy ha majd eljön a bosszú órája, legyen ereje felemelni az öklét és minden
               lelkierejét arra összpontosította, hogy távoltartsa magától a tébolyt, amely néha
               veszedelmesen közel járt hozzá.</p>
            <p>Meg akarta őrizni szellemének és testének erejét, mert tudta, hogy ami rá vár, az már
               sokkal több, mint egyszerű bosszúállás, az a magasabbrendű Igazság diadala vagy
               bukása lesz...</p>
            <p>Neki nem volt szabad elbuknia...</p>
            
         </div>
         <div type="chapter">
            <head>X.</head>
            <p>Bill Holldon nem tartotta be az előirányzott kéthónapos munkaidőt. Már az első négy
               hét elteltével rájött, hogy a gyémántbánya nem érte meg a rápazarolt fáradságot, hogy
               a vérről és bűnről ne is beszéljünk. A természetnek különös szeszélyeképpen termett a
               sziklás rész kavicsokkal kevert talajában néhány közepes értékű nyerskő, de amint
               mélyebbre ástak, száraz mészkőre bukkantak, nyoma sem volt a kékesszürke
               agyagrétegnek, amelyet remélt és amelynek mélyén a nagy, a kiadós leletet várta.</p>
            <p>Amint Bill Holldon ezt megállapította, legszívesebben revolvert rántott volna, olyan
               becsapottnak és kifosztottnak érezte magát. Még a kölcsönvett összeget sem tudja
               majd kifizetni, nem is beszélve Immergnek tett ígéretéről, aki napról-napra jobban
               hozzákapcsolódott, úgyszólván tehetetlen, mindenre kész báb volt a kezében.</p>
            <p>De a földet nem lehetett revolverrel elintézni. Bele kellett nyugodnia, hogy a
               milliós vagyonból semmi sem lett és mert Holldon semmibe sem tudott megnyugodni,
               fogcsikorgatva átkozta balszerencséjét, amely újabb csalódást érlelt számára, amikor
               már azt hitte, hogy ott áll a nagy vagyon kitárt kapujában, csak éppenhogy be kell
               sétálnia rajta.</p>
            <p>A negyedik hét végén parancsot adott embereinek, hogy pakkoljanak fel a csónakokra és
               készüljenek az induláshoz. Odalépett Joe Knell ketrecéhez és gyűlölettől izzó
               pillantását foglya arcára függesztette.</p>
            <p>Senki sem volt a közelben, Immerg a bennszülöttek körül volt elfoglalva, senki sem
               hallhatta meg, amint így szólt.</p>
            <p>- Na, Joe, befejezhetjük a harcot. Nem volt érdemes ezért a sok hercehurcáért. Nincs
               gyémánt, se nekem, se neked. Boldogabbá tesz, hogy mindent hiába tettem?...</p>
            <p>Joe Knell nem felelt. Elnézett Holldon felett a messzeségbe, mintha levegő volna a
               másik és a gyilkos szemében ismét fellobbant a türelmetlen láng.</p>
            <p>- Látom, még mindig nagy fiú vagy, Joe! Persze, az Igazság lovagjának szerepében
               tetszelegsz. Ne hitegesd magad, nem fogsz legyőzni soha. Láttál már frissen fogott
               tigrist betörni, Joe?... Lánc van a nyakán és valahányszor ugrik, mindig visszarántja
               röptéből a lánc. Nyekken a nyaka, orronveri a szelidítő egy seprőnyéllel és kurrogva
               húzódik vissza. Két perc mulva újra ugrik, az eredmény ugyanaz. Már cafatokra verték
               az orrát, de még mindig nem okul. Újból és újból ugrik, mert fűti az ősi düh. Ilyen
               ostoba tigris vagy te is. És akárhányat ugrasz, a vége mindig az lesz, hogy
               orronverlek egy seprőnyéllel. Végig akarod csinálni?... Vagy jobb, ha szépen
               kiengedlek, leveszem a lakatot a ketrecedről és kapsz egy kegyelemgolyót?... Immerg
               elhinné, hogy kitörtél és önvédelemből terítettelek le.</p>
            <p>Joe Knell nem felelt. Már régen belerögződött, hogy Bill Holldon egyetlen
               viszonylatban létezik előtte: nem egyéb, mint egy eleven torok, amelybe bele kell
               fojtania a lélekzetet, foggal, körömmel, mindenáron. Ezenkívül nem létezett előtte
               egy Bill Holldon nevű ember, aki él, beszél, gondolkozik, kérdéseket intézhet hozzá
               és befolyással van a sorsára is.</p>
            <p>Elnézett kínzója mellett és Holldon keze ökölbeszorult az emberlélek legyőzhetetlen
               erejének láttán.</p>
            <p>Vigyorgásra torzult a szája.</p>
            <p>- Pöffeszkedsz, Joe?... Jól van, csak pöffeszkedj. Hamarosan meg fogod tanulni, hogy
               a te energiáid semmivé válnak az én ravaszságomon, hatóképességem, vagy ha úgy
               tetszik, népies szóval: gonoszságom tüzében. Ne hidd, hogy félek tőled. Végig fogod
               járni a poklot, mert az én ellenségem vagy. Még itt a földön végig fogod járni a
               gyehenna minden osztályát, azt én mondom neked, Bill Holldon. Tízszer, százszor
               leszel azon a ponton, hogy azt hiszed, győztél, mindig felemeled otromba mancsodat,
               hogy leüss és mindig az én ütésem fog előbb célbatalálni, hogy visszahemperedj a
               porba. Te még nem tudod, hogy mi vár rád. Én már tudom, még azt is, ami tíz év mulva
               fog történni veled. Jusson majd eszedbe, ha az őrültekházában téped a
               kényszerzubbonyt, vagy a fegyenctelepen töröd a követ, hogy mindez nem véletlen, én
               pusztítlak el így, mert azonkívül, hogy ellenségem vagy, szórakoztat ez a veszedelmes
               játék...</p>
            <p>Joe Knell még mindig nem felelt. A völgy felé nézett, amelyből felhallatszott a
               munkások elnyujtott, egyhangú éneke és még mindig átnézett ellenfelén, mint a
               levegőn.</p>
            <p>Holldon cigarettát vett elő. Rágyujtott és Joe szemébe fújta a füstöt a ketrec
               rácsain keresztül.</p>
            <p>- Mulass jól, Joe Knell. Ez volt az utolsó szó, amit épeszű emberként hallottál.</p>
            <p>Elfordult és kemény, határozott léptekkel indult az öböl felé. Eltűnt a fák közt
               kanyargó gyalogösvényen, mint aki minden lépését előre kiszámította és akinek
               számításaiba semmiképpen sem csúszhat hiba.</p>
            <p>Joe Knell arra gondolt, hogy a neve „Lélekharangot” jelent. Kemény, mozdulatlan
               arccal nézett a távozó után, mintha gránitból faragták volna a vonásait és a
               pillantása mélyén ott bujkált a bosszú sárga lángja.</p>
            <p>Biztosra vette, hogy egy napon mégis szemtől szembe fog állni ellenfelével és abban
               is éppen olyan bizonyos volt, hogy akkor ő lesz Holldon lélekharangja...</p>
            
            <p>Két nappal később egy megkötözött, elvadult külsejű foglyot vezettek be a konacheei
               rendőrfőnökség kapuján.</p>
            <p>Bill Holldon, azaz új nevén „James Sworn” és Thomas Immerg adták át a foglyot.
               Egybehangzó vallomásuk szerint az egyik lakatlan szigeten rohanta meg őket az
               ismeretlen kilétű idegen. Mindenáron meg akarta ölni őket, bár erre semmi oka sem
               lehetett, mert sem Immerg, sem Sworn nem látták soha életükben azelőtt és mert nem
               hagyhatták a szóbanforgó szigeten szabadon, megkötözték és elhozták. Annak rendje és
               módja szerint jegyzőkönyvet vettek fel az esetről, részletesen kihallgatták Holldont
               is, Immerget is, Joe Knellt minden tiltakozása dacára kényszerzubbonyba húzták és
               lecsukták a legbiztosabb cellába.</p>
            <p>Joe Knell minden józan eszét összeszedte, hogy kivédje a támadást. Nyugodt volt és
               józan, nem indulatoskodott, mert tisztában volt azzal, hogy dührohamokkal semmire sem
               megy és nem akarta rontani helyzetét. Okos, nyugodt, értelmes feleleteket adott a
               hozzáintézett kérdésekre, de rendületlenül kitartott amellett, hogy James Sworn igazi
               neve Bill Holldon, együtt járták hárman a szigettengert és Holldon mindkettőjüket
               megölte volna, ha csodával határos szerencséje meg nem menti őt.</p>
            <p>Mindezzel azt érte el, hogy csendes őrültnek nyilvánították. Bill Holldon eredeti
               okmányokkal igazolta, hogy James Sworn a neve, megesküdött rá, hogy soha életében nem
               látta Joet, ami kevés bizonytalanság még fennmaradt a furcsa rejtélyben nyomozó
               rendőrtisztek, orvosok előtt, azt végleg Holldon javára döntötte el Immerg határozott
               vallomása, amelyre megesküdött és amely szerint valóban minden ok nélkül az életükre
               tört a szigeten.</p>
            <p>Joe Knell magára erőszakolt nyugalommal viselte a torturát. Szinte megkövesedett
               arcán az egykedvű kifejezés, csak a pillantása mélyén lobbant fel néha a rejtett
               energiák foszforeszkáló fénye és hetekig tartó vizsgálat után végre kialakult az
               orvosi vélemény.</p>
            <p>Joe Knellt átszállították a rendőrségről a városi elmegyógyintézet zárt osztályára.
               Csendes, nyugodt viselkedésével azt érte el, hogy melankolikus betegnek
               nyilvánították, akiből csak időnként tör fel a rögeszméje, hogy olyankor mindent
               elsöprő erővel lángoljon fel és elpusztítson minden élőt, aki a közelébe kerül, mint
               az ámokfutó.</p>
            <p>Joe Knell azonban nem várta meg, amíg rázárják a cellát, kényszerzubbonyba húzzák.
               Két bennszülött rendőr kísérte át az elmegyógyintézetbe, meg sem kötözték - nagyon
               nyugodtan, csendesen viselkedett a fogság hetei alatt, - és amikor egy csendes
               mellékutcába értek, egyszerre szétcsapott a karjaival. A két rendőr elterült és mire
               feltápászkodtak, Joe Knell mint a villám, tűnt el az utcaszeglet mögött.</p>
            <p>Még azon a délutánon elfogták ismét. Joe nem a saját biztonságát tartotta szem előtt.
               Amint mozdulni tudott, szinte mágneses vonzással indult el Holldon nyomán, végigjárta
               a konacheei csapszékeket, kikötőlebujokat, Holldont kereste, hogy a rendelkezésére
               álló percek alatt elintézze vele a számadását, de nem volt szerencséje. Előbb
               találkozott a rendőrökkel, akik utána razziázták végig a kikötőt és valósággal
               közelharc keletkezett, mikor Joet körülfogták a bennszülött rendőrök.</p>
            <p>Repültek a testek, ömlött a vér a nagy kavargásban. Pillanatokon belül pozdorjává
               törték a kocsma berendezését, egy féltucat barnabőrű rendőr hevert a földön, Joe
               Knell úgy küzdött, mint az eszeveszett, de hiába volt minden erőfeszítése, a túlerő
               csakhamar legyőzte.</p>
            <p>Alaposan megbilincselve szállították vissza a rendőrségre. Előlről kezdődött a
               vizsgálat. Az egyik rendőr súlyosan megsebesült a tumultusban, három nappal később
               belehalt sérüléseibe és noha a verekedésbe mások is beleavatkoztak, - a lebuj népe
               előtt nem túlságosan rokonszenves a rendőregyenruha és ott ütnek rajtuk, ahol lehet
               -, Joe Knellt találták a rendőr gyilkosának. Most már „megállapították” az orvosok,
               hogy első alkalommal szándékosan játszotta Joe Knell az őrültet. Szimulált, hogy
               elkerülje a törvény sujtó kezét. Bizonyára más bűncselekmények is terhelik a lelkét,
               azért rohanta meg a két „mitsem sejtő” fehért, Holldont és Immerget a szigeten, hogy
               végül is az elmegyógyintézetbe kerüljön, így akart megszabadulni felfedezetlen
               bűnének következményeitől. Amint azonban ezt elérte, első alkalommal megszökött és
               amint ismét megjelentek előtte a rendőrök, újból elfogta a gyilkos düh.</p>
            <p>Most már beszámíthatónak nyilvánították, büntetőjogilag teljesen
               felelősségrevonhatónak és ezúttal a tébolyda helyett a börtön felé vezetett az
               útja.</p>
            <p>Sohasem tudta meg, hogy ebben a fordulatban milyen része volt Bill Holldonnak, aki
               napról-napra megjelent a rendőrségen, már valóságos baráti kapcsolatai alakultak
               orvosokkal, rendőrtisztekkel. Csak azt tudta, hogy egy napon megbilincselték, hogy
               lépni is alig tudott és átszállították a bíróság fogházába.</p>
            <p>Két hónappal később elkészült a vádirat az ügyében. Kétrendbeli emberölés
               kísérletével vádolták, egyrendbeli haláltokozó, súlyos testi sértéssel - a rendőr
               szerencsére három napon túl halt meg, ha egy-két órát siet a halálával, úgy
               gyilkosság címén vonják felelősségre Knellt, és Joe falszín, sápadt arcán felizzott a
               düh, amint cellája mélyén elolvasta a tévedések és felületességek szörnyű
               vádlevelét.</p>
            <p>Nem dühöngött. Szomorú tapasztalatokra tett szert az utóbbi időben a dühöngéssel
               kapcsolatban, tartott attól, hogy ha ismét elönti agyát a vörös köd, meg sem áll a
               bitófáig...</p>
            <p>Néhány héttel később megtartották ügyében a főtárgyalást. A bíróság bűnösnek találta
               és nyolc esztendei kényszermunkára ítélte.</p>
            <p>Mosolygott, amikor kihirdették előtte az ítéletet. A hallgatóság padsoraiban, hátul,
               ott látta Holldont és Immerget. Vadonatúj, kitűnően szabott vászonruha volt rajtuk,
               frissen vasalt, borotvált, egészségtől és jóléttől duzzadó volt mindkét ellenfele -
               mert Joe Knell most már Immerget is ellenfelei közé számította, - és az elítélt
               látta, hogy Holldon csúfondárosan vigyorog a szemébe.</p>
            <p>Visszamosolygott. De ez a mosoly fenyegetőbb volt minden átkozódásnál...</p>
            
         </div>
         <div type="chapter">
            <head>XI.</head>
            <p>A fegyenctelepre ráborult az éjszaka kriptaszerű csendje. Csak az őrség lépteinek
               egyenletes, idegtépő kopogása osztotta apró részekre a csendet, amely úgy borult a
               telepre, mint valami fekete, áthatolhatatlan szemfedél. Kín és gyötrelem lebegett a
               néma falak között, mint kísértetsereg, hogy őrizzék a napi kényszermunkában kimerült
               fegyenctestek álmát és Joe Knell szinte látta a rácsok mögül bevigyorgó tébolyt.</p>
            <p>Álmatlanul meredt a sötétbe. Két esztendeje, hogy beöltözött a brisbanei
               fegyenctelepen a gyötrelem egyenruhájába. Azóta vágja a követ, tölti a partot a
               fegyveres őrök felügyelete alatt. Hétszázharminc reggelen ébredt a rácsok mögött,
               hétszázharminc este zuhant a kimerültségtől félájultan az ágyára és minden este
               azzal a gondolattal hunyta álomra a szemét, hogy egyszer mégis el fogja érni Bill
               Holldont valahol és akkor egy röpke perc leforgása alatt kiegyenlíti mindazt a
               szörnyűséget, amit vele szemben elkövetett.</p>
            <p>Arra a hat esztendőre gondolt, ami még a szabadulásig hátra van és olyan nehéz lett a
               szíve, mintha ólomból volna. Hirtelen rádöbbent, hogy Bill Holldon is tudja a
               szabadulása napját és biztos, hogy azon a napon itt lesz a fegyház kapujában, hogy
               mielőtt egyetlen lépést tehetne a szabadságba, ismét megbénítsa, gúzsbakösse, ha
               ugyan meg nem öli.</p>
            <p>Eszébe jutottak azok a szavak, amelyeket Holldon intézett hozzá, amikor a szigetről
               való távozás előtt megállt a ketrecénél és „elbúcsúzott” tőle. Azt ígérte, hogy
               minden mozdulata előtt „orron fogja verni a seprőnyéllel, mint a frissen fogott
               tigrisekkel szokás” és Joe Knell tudta, hogy Bill Holldon elég erős ahhoz, hogy ezt
               valóban be is váltsa.</p>
            <p>Mélyről fakadó sóhajok közt forgott kemény fekhelyén. Hirtelen eszébe jutott, hogy
               Bill Holldon esetleg meg talál halni, mielőtt ő kiszabadul. Erre a gondolatra elakadt
               a szívverése. Olyan rémület fogta el, mintha a saját halálától rettegne és hirtelen
               beláthatatlan távolságnak érezte azt a hat esztendőt, ami a szabadulástól
               elválasztja.</p>
            <p>A fal felé fordult. Panaszosan nyikorgott a száraz deszka az ágyban és megszólalt az
               alsó ágyon Obey, a volt kalóz és embercsempész.</p>
            <p>- Mi az, Joe?... Nehéz a rabság?...</p>
            <p>Joe alig hallhatóan sóhajtotta.</p>
            <p>- Nehéz. És hosszú, átkozottul hosszú...</p>
            <p>Obey megértően dünnyögte.</p>
            <p>- Nem is olyan hosszú, mint amilyen széles. Hat éved van még, ha jól tudom.</p>
            <p>- Annyi.</p>
            <p>Kis csend támadt. Halkan, suttogva beszéltek, azon a fegyenchangon, amiből az ajtón
               kívül egy mukk sem hallatszik, hiába fülel az őr. Kintről, az udvarról behallatszott
               az éjféli őrségváltás, a bakancsok ropogó visszhangja.</p>
            <p>Obey álmos hangon dörmögte.</p>
            <p>- Éjfél van, Joe... Aludni kellene, mert hamar itt az ébresztő és holnap vízhordók
               leszünk...</p>
            <p>Joe Knell cseppet sem örült a vízhordásnak. Kőfejtőtelepen dolgoztak ezekben a
               hetekben és két ember minden nap vizet hordott a fegyencek számára. Messze volt a
               kút, napégette, kopár földeken vezetett keresztül az út, hosszú rúdon vitték a
               vállukon a vizes lajtokat és mögöttük csak az első útnál imbolygott a fegyőr
               kékegyenruhás alakja. Aztán a fegyőr a kútnál maradt, hogy ne kelljen egész nap a
               kábító hőségben járkálnia. A munkásokra felügyelő őrök elláttak a kopár földeken a
               kútig, a kútnál őrködő is ellátott a munkásokig, így, a messzeségből ellenőrizték,
               hogy a vízhordók pihenés nélkül végzik a dolgukat, egyetlen pillanatra sem tévesztve
               szem elől a fegyenceket és ha netán valami váratlan ambíció támadt volna egyik-másik
               fegyencben, a messzehordó fegyőrpuskák már az első lépések után könyörtelen
               biztossággal leterítették a csikosruhás menekülőket.</p>
            <p>Joe Knell cseppet sem örült a másnapi beosztásának. Tapasztalatból tudta, hogy a
               vízhordó a többinél is fáradtabban éri meg az estét, úgyszólván ájultan zuhan az
               ágyára. Gyakori eset volt a napszúrás is és amint Obey a fal felé fordult, csendesen
               dünnyögte.</p>
            <p>- Kemény napunk lesz holnap, Obey...</p>
            <p>- Kemény. De azért...</p>
            <p>Hirtelen elhallgatott, mint aki megijedt a saját gondolatától. Egy ideig csendben
               lapult, kifelé hallgatódzott, majd ismét megszólalt.</p>
            <p>- Idehallgass, Joe. Gondolkoztál már azon, hogy hat esztendő milyen hosszú
               idő?...</p>
            <p>Joe keserűen morogta.</p>
            <p>- Egyebet sem teszek, mint ezen gondolkozom...</p>
            <p>A cella levegője hirtelen megtelt valami titokzatos eredetű elektromossággal. Még
               egyetlen határozott szó sem hangzott el, de a két fegyenc máris megérezte ezt a
               feszültséget, amely a nagy fegyenclázadások, szökések és egyéb kilengések megelőzője.
               Joe Knell szeméből teljesen kirepült az álom és gyorsabban lüktetett a szíve.</p>
            <p>Várt egy ideig, de mert Obey hallgatott, ő sietett a mondanivalói elébe.</p>
            <p>- Mit akarsz, Obey?... Miért nem rukkolsz ki a dologgal?... Neked is van vagy négy
               kis esztendőd...</p>
            <p>A csendben lázasan suttogott Obey hangja.</p>
            <p>- Arra gondoltam, hogy ha te is akarod, de ha igazán akarod, megrövidíthetnénk az
               éveinket...</p>
            <p>Joe megremegett. Egyszerre közvetlen közelébe szökött a szabadulás reménytelenül
               távoli napja. Lehet, hogy már a legközelebbi hetekben Holldon elé állhat!... Forróság
               öntötte el az agyát és szinte belevakultan lihegte Obey felé.</p>
            <p>- Szökésre gondolsz?...</p>
            <p>- Yes...</p>
            <p>Joe Knell minden idegszálát átjárta az izgalom elektromos remegése. Rekedten
               súgta.</p>
            <p>- Van valami elgondolásod?</p>
            <p>- Yes... Méghozzá kitűnő...</p>
            <p>- Mondd el...</p>
            <p>Obey felült az ágyán. A fal felőli réshez hajolt, amelyhez Joe illesztette a fülét.
               Esztendők óta laktak együtt ebben a cellában, számtalanszor kitapasztalták, hogy ez
               az egyetlen mód, amelyet nem hallgathatnak ki a fegyőrök.</p>
            <p>- Biztos módot gondoltam ki... Tudod, hogy most a tengerpart mellett dolgozunk...</p>
            <p>- Tudom...</p>
            <p>- Ez az egyetlen alkalom a szökésre. Holnapután már mélyen bent leszünk a parton...
               Nem érhetjük el a tengert, mielőtt a nyakunkon lenne az őrség. De holnap biztosra
               mehetünk...</p>
            <p>Joe Knell foga vacogott az izgalomtól.</p>
            <p>- Hogyan?... Esztendők óta nem szökött meg senki. Csak neked jutott eszedbe a
               megoldás?... Mégis csak furcsa volna. Hiszen minden fegyenc ezen töri a fejét.</p>
            <p>Obey halkan nevetett.</p>
            <p>- Mert a többieknek nincs eszük. És azok nem szolgáltak fiatalkorukban
               tengeralattjárón.</p>
            <p>Joe azt hitte, rosszul hall.</p>
            <p>- Tengeralattjárót mondtál?</p>
            <p>- Yes.</p>
            <p>- Mi köze a tengeralattjárónak ehhez?</p>
            <p>Obey diadalmasan nevetett, mintha máris túl volnának a veszélyen és végleg megnyerték
               volna a csatát.</p>
            <p>- Rögtön meg fogod tudni. Olyan egyszerű az egész, mint a Kolumbus tojása. Akik eddig
               megkísérelték a szökést, mind ottvesztek. Vagy a szárazföldön puffogtatták le őket a
               fegyőrök, vagy a tengerben, úszva. Szerencséseknek mondhatták magukat, akik megadták
               magukat és elevenen kerültek vissza a betonpince vasbilincseibe.</p>
            <p>Joe türelmetlenül intett.</p>
            <p>- Túl hosszú a bevezetés. Mi a te ötleted?</p>
            <p>- Hiszen éppen azt mondom: Miért vesztettek rajta az eddigi kísérleteken a
               szökevények?... Mert nem tudtak a kellő pillanatban láthatatlanná válni. Akár a
               szárazföldön, akár a tengeren, de mindig, mindenütt kitűnő célpontot nyujtottak a
               fegyőrfegyvereknek.</p>
            <p>Joe mellét elöntötte a forróság.</p>
            <p>- És?... Te láthatatlanná tudsz válni?...</p>
            <p>- Yes! Legalább is a tengerben.</p>
            <p>- Lehetetlen.</p>
            <p>- Nem lehetetlen. Olyan egyszerű az egész, hogy szinte szégyellem elmondani. Nem kell
               hozzá egyéb, mint egy szál bambusznád. Persze gondosan kifúrt, kitisztított
               bambusznád. Elég, ha egy méter, vagy egy félméter hosszú.</p>
            <p>- Beszélj... - sürgette Joe tikkadtan. - Hogyan gondolod?</p>
            <p>- Amikor a legközelebb leszünk a tengerparthoz, hirtelen eldobjuk a lajtokat és
               amilyen gyorsan csak lehet, belerohanunk a vízbe. Előzőleg persze nálunk lesz a
               bambuszpálca. Be a vízbe, egy ideig úszunk befelé és amikor az első lövések
               dörrennek, egymásután elmerülünk...</p>
            <p>- Mintha golyó talált volna?</p>
            <p>- Pontosan úgy.</p>
            <p>- Muszáj megvárni a lövéseket?</p>
            <p>- Muszáj. Különben nincs értelme az elmerülésnek. Gyanút kelthet. És akkor
               csónakokkal kutatják át azt a részt...</p>
            <p>- Értem... - vacogta Joe hideg lázban égve. - A víz alá merülünk és a bambuszcsöveken
               veszünk levegőt. Az őrség azt hiszi, hogy agyonlőttek bennünket.</p>
            <p>- Pontosan így, ahogy mondod.</p>
            <p>- És ha csakugyan eltalálnak az első lövések?</p>
            <p>- Akkor pechünk van. Kockázat nélkül nincs nyereség. Ezt már te is tudhatnád.</p>
            <p>- Tudom is. De valamit kifelejtettél a számításból.</p>
            <p>- Mit?</p>
            <p>- A cápákat.</p>
            <p>Obey nevetett.</p>
            <p>- Ezt is bele kell kalkulálnunk a kockázatba. Szerencsére ezen a tájon nem járnak túl
               sűrűn a cápák. És ha estefelé rendezzük a szökést, biztos, hogy kibirjuk a víz alatt,
               míg teljesen besötétedik. Az őrség hazaviszi a rabokat, jelentik, hogy a két
               vízhordó megszökött, agyon is lőtték őket és a sötétség beálltával partraúszhatunk.
               Előttünk a világ, mint a mesékben. Mit szólsz hozzá?...</p>
            <p>Joe szeme izzott a sötétben, mint a macskáé.</p>
            <p>- Ezen még gondolkozni kell. Hátha tökéletesíthetjük a tervet. Egy-két napon nem
               múlik.</p>
            <p>Ingerültség remegett Obey hangjában.</p>
            <p>- De igenis múlik! Egy napon is múlik! Ne felejtsd el, hogy csak holnap vagyunk
               vízhordók, amikor már nem a vízpart mellett visz az utunk...</p>
            <p>Joe Knell úgy érezte, hogy a szája kicserepesedik a belső láztól.</p>
            <p>- És a bambuszcsövek?...</p>
            <p>- Azokat már előkészítettem. Ebédidő közben faricskáltam, mintha csak szórakoznék
               vele. Elrejtettem kint a telepen... Velem tartasz holnap, Joe?...</p>
            <p>Halkan, rekedten hangzott a válasz.</p>
            <p>- Veled tartok.</p>
            <p>Kezet szorítottak és a cellára ráborult a csend.</p>
            <p>De ezen az éjszakán már egyikük sem hunyta le a szemét. Mindketten a szökés
               izgalmában égtek és amikor reggel megszólalt az ébresztőt jelző csengőszó,
               kimerülten, álmatlanságtól karikás szemekkel ugrottak talpra.</p>
            <p>Magukra rángatták ruháikat és a megszokás gépies fegyelmezettségével sorakoztak
               fegyenctársaik között az udvaron...</p>
            
         </div>
         <div type="chapter">
            <head>XII.</head>
            <p>Délután öt óra lehetett, amikor Joe Knell és Obey elindultak az aznapi vízhordás
               utolsó fordulójára. Fáradtak voltak, hogy közel álltak az összeeséshez, még a déli
               menázsiból is alig tudtak legyűrni egy-két falatot a szökés előrevetődő izgalmában,
               de mindkettőjükben százlóerős motorként dolgozott a szökés láza és amikor elindultak
               az üres lajtokkal, egyetértően villant össze a szemük.</p>
            <p>Minden lépés közelebb vitte őket a döntő pillanathoz. Joe Knell úgy érezte hátában a
               fegyőrök szemét, mint megannyi tüzes, apró nyilat és amint a végtelenbe nyúló óceán
               felé pillantott, mint valami sarkaló erőforrás jelent meg a láthatár peremén Bill
               Holldon gúnyosan vigyorgó képe.</p>
            <p>Amint hallótávolon kívül kerültek, Obey, aki elől ment, megszólalt.</p>
            <p>- Elmenjünk a vízért, Joe?</p>
            <p>Ennek a pár szónak különös jelentősége volt Joe Knell fülében. Mintha a puszta
               szándék elég lett volna ahhoz, hogy szétrombolják az akaratukat megbénító
               bilincseket, már nem is érezték magukat fegyenceknek, akik nem is gondolhatnak másra,
               mint a parancs teljesítésére. Mintha egyszerre lehullott volna róluk a fegyencruha,
               hogy szabad, saját akaratú emberként nézzék a világot és annak szövevényes dolgait,
               egyszeriben ott tartottak, hogy mérlegelés tárgyává tehették a parancs teljesítését.
               Már nem érezték maguk felett a vasfegyelem láthatatlan korbácsát, ennél sokkal többet
               és veszedelmesebbet: a hátukba szegeződő fegyőrfegyvereket érezték, a sziszegő golyók
               halálos tapogatódzását, amint a közelükbe csapkodnak és ebben a félelmetesen
               veszedelmes szabadságérzésben babonás borzongás járta át Joe Knell mellét.</p>
            <p>- Menjünk, Obey... - mondta higgadtan, mint aki jól megfontolta a leghelyesebb
               cselekedetet és megtapogatta a ruhája alá rejtett bambuszcsövet, - sőt, nagyon lassan
               menjünk, hadd legyen minél később, mire a futásra kerül a sor...</p>
            <p>Obey bólintott.</p>
            <p>- Igazad van. Minél később kerülünk a vízbe, annál jobb nekünk...</p>
            <p>Amikor már egészen közel jártak a kúthoz, akkor döbbent rá Joe, hogy valamit
               kifelejtettek a számításból.</p>
            <p>Sápadt lett az izgalomtól és hirtelen megtorpant.</p>
            <p>Obey, aki a közös tartórúd első végét cipelte a vállán, visszafordult.</p>
            <p>- Mi az, Joe?...</p>
            <p>Knell hangja tompán kongott.</p>
            <p>- Baj van, Obey...</p>
            <p>- Elfelejtettük, hogy a fegyőr most nem marad a kútnál... Ez az utolsó forduló,
               velünk együtt tér vissza a telepre...</p>
            <p>Obey arca is elszürkült a felismeréstől.</p>
            <p>- Átkozott dolog... - sziszegte és ismét elindult, mert a kútnál várakozó őr máris
               gyanakodva tekintett feléjük. - De mindegy... Majd elintézzük valahogyan...</p>
            <p>- Hogyan?...</p>
            <p>- Még nem tudom. De hogy ma megkíséreljük a szökést, az biztos. Legjobb volna, ha
               egyszerűen nekirontanánk az őrnek...</p>
            <p>- Itt?... A kútnál?...</p>
            <p>Keményen hallatszott a válasz.</p>
            <p>- Yes!</p>
            <p>Joe lebeszélő hangon mondta.</p>
            <p>- Végzetes ostobaság lenne. Ezer méternyire vagyunk a tengerparttól. Úgy leszednének
               a többiek, mire elérjük a vizet, mint a nyulat.</p>
            <p>Obey szeme sötéten villant.</p>
            <p>- Találj ki jobbat. Mert hogy én nem megyek ma vissza a cellába, az biztos. Inkább
               itt pusztulok.</p>
            <p>Lassan, lépésben mentek. Már csaknem elérték a kutat, amikor Joe megszólalt.</p>
            <p>- Obey...</p>
            <p>- Mi az?</p>
            <p>- Amikor visszafelé megyünk és legközelebb érjük a tengert, botolj meg és ess el. A
               többit bízd rám.</p>
            <p>Obey bólintott. Szótlanul, elcsigázott arccal léptek a kúthoz. Vizet húztak,
               megtöltötték a lajtot és Smith, a nyugdíjazás előtt álló vén fegyőr tempós
               nyugalommal látott készülődéshez. Meghúzta a napi lustálkodásban megeresztett
               derékszíját, vállára vette a puskát - idekint, a földeken minden őr puskát viselt,
               revolver csak odabent volt elég a fegyházban - és tempós nyugalommal mondta.</p>
            <p>- Mehetünk, emberek. Mire beérünk, megpuhul a rizs...</p>
            <p>Joe a fegyőrre nézett. Barnáspirosra cserzette a fegyőr arcát az egyenlítői nap,
               világoskék szeme úgy virított arcából, mint valami különös napszívott virág, de
               előreugró, erős állkapcsa hallatlan energiáról beszélt. Joe hírből elég jól ismerte
               Smith fegyőrt. Tudta róla, hogy kilenc szökevényt lőtt agyon szolgálati évei alatt,
               mind a kilencnek a fejébe küldte a golyót, de egyik után sem futott egyetlen lépést
               sem. Hidegvér és gépies könyörtelenség jellemezték Smith fegyőrt és Joe Knell hiába
               iparkodott a közvetlen jövő negyedórái helyett a távolabbi jövő heteire, hónapjaira
               gondolni, gondolatai mindig visszafordultak a Bill Holldonnal való viszontlátás
               színezgetésétől arra a pillanatra, amikor majd ott, a part közelében Obey meg fog
               botlani és elesik a lajt alatt, kiborítva a vizet.</p>
            <p>Lepésről lépésre fokozódott benne az izgalom. Smith fegyőr ott lépegetett mellettük,
               úgyszólván a hatalmas lajt árnyékában, Joe állandóan látta napbarnított, egészséges
               nyakát, őszesedő haját a kék egyensapka alatt és úgy érezte, hogy felordít mielőtt
               valami történhetne.</p>
            <p>Amikor elérték a partmenti útnak azt a részét, amely legközelebb volt a fehér
               tarajokkal hullámzó, kékeszöld tengerhez, már közel volt az összeroppanáshoz. Mintha
               gőzkalapácsok vernék a fejét, úgy lüktetett a halántéka és elfulladtan kapkodott
               levegő után. Tudta, hogy a legközelebbi pillanatokban sokkal több fog eldőlni, mint a
               rabság vagy szabadság kérdése, az életnél és a halálnál is több fog eldőlni.
               Egyszerűen az fog eldőlni, hogy Bill Holldon megkapja-e megérdemelt büntetését
               feneketlen aljasságáért, vagy szabadon röhöghet a napba, amikor az ő holttestét már
               régen felfalták a férgek a brisbanei fegyenctelep temetőjében.</p>
            <p>Amint erre gondolt, valami furcsa, mérhetetlen nyugalom öntötte el a mellét. Mintha
               valami túlvilági jelt kapott volna, amely biztatón, cinkos bizalmassággal hunyorít
               felé és már tudta, biztosra vette, hogy oktalan a rémüldözése, őt nem érheti több
               baj. Most nem akart arra gondolni, hogy amióta felfedezték az átkozott emlékezetű
               gyémánttelepet, azóta sorozatosan érik a balsikerek, hogy minden összecsapásban
               alulmarad, mintha az a bizonyos Nemezis, amely állítólag nagy gondot visel arra, hogy
               a jók megkapják méltó jutalmukat, a gonoszok pedig megbünhődjenek, méghozzá lehetőleg
               minél elrettentőbb módon, nos, ez a Nemezis elaludt egy időre, sőt befordult a falnak
               és még a paplant is úgy a fülére húzta, hogy Joe Knellt egymásután érték és érhették
               a legszörnyűbb igazságtalanságok, míg Bill Holldon, a gonosz tele szájjal röhög
               valahol a napsütésben és whiskyt iszik szódával, míg ő itt vergődik a fegyenctelepen
               és elfulladó torokkal várja a Végzet percét...</p>
            <p>Eddig ért gondolataiban, amikor arra riadt, hogy Obey megbotlik és elesik. Fájdalmas
               ütés érte a vállát, az elpattanó lajtrúd alaposan megütötte és ezüstös loccsanással
               dőlt ki a víz a lajtból.</p>
            <p>Ami most következett, az a halálos izgalom paroxizmusában, úgyszólván a pillanatok
               tört részei alatt zajlott le.</p>
            <p>Amint Obey elesett, Smith fegyőr dühös szitkozódással lépett hozzá, nem azért, hogy
               talpra segítse, hanem, hogy egy alapos oldalbarúgással talpra ösztönözze. Ugyanakkor
               Joe kiemelte a lajttartó rudat a lajt fogójából és magasra emelte. Smith annyira nem
               gondolt támadásra, hogy vissza sem nézett, mi történik a háta mögött és mielőtt
               másodszor is oldalba rúghatta volna Obeyt, máris lecsapott a fejére a súlyos, hosszú
               rúd. Beszaladt a kék fegyőrsapka a pirosbarna fülig, Joe látta, hogy pontosan a
               tarkóján találta a fegyőrt, aki egyetlen nyikkanás nélkül elnyúlt az út porában.
               Kiesett kezéből a fegyver és nem mozdult többé, mintha halott volna.</p>
            <p>Ugyanabban a szempillantásban, amikor a rúd lecsapott, a telep felől felropogtak a
               fegyőrpuskák. Úgylátszik, valamelyik fegyőr éppen a közeledő vízhordókat figyelte,
               így eshetett, hogy az első pillanattól kezdve mindent láttak és amikor a fegyőr
               elnyúlt, máris dörögtek a lövések. Éles, szapora vijjogással fütyültek a golyók a
               fegyencek közelében és Joe hatalmas ugrásokkal rohant a víz felé.</p>
            <p>Mögötte hallotta Obey lépteinek csattogását, de nem fordult vissza. Az előtte ragyogó
               víztükröt nézte, amelyen most habfehér tarajcsíkok hullámzottak a part felé, mint
               valami émelygősen szirupos levelezőlapszínnyomaton és hirtelen nagyon furcsának,
               idegennek látta, hogy ő itt rohan a fegyőrgolyók tüzében az anzikszszerűen kéklő
               tenger felé, hogy megtoroljon egy bűnt, amiről rajta kívül a világon senki sem
               tud.</p>
            <p>Mielőtt ráeszmélhetett volna, hogy mi is történik tulajdonképpen benne és körülötte,
               elérte a partot.</p>
            <p>Hűvös, puha loccsanásokkal fröccsent a víz a lépesei alatt és futás közben hirtelen
               maga mellett látta Obeyt. Tátott szájjal, lihegve futott, állandóan
               vissza-visszatekintve a válla felett, mintha az utánuk küldött golyókat lesné,
               amelyek egyre sűrűbben fütyültek körülöttük és a távolból már szüntelenül, állandóan
               ropogtak a fegyverek, mint valami lövészversenyen. Joe tudta, hogy az őrök nem futnak
               utánuk, annál sokkal kényelmesebbek és sokkal elrettentőbb a többi fegyenc számára,
               ha a szemük előtt terítik le a szökevényeket.</p>
            <p>- Menj odább... - kiáltotta elfulladtan és balfelé ugrott, hogy a két, egymásmellett
               rohanó test ne nyujtson túlságosan jó célpontot a fegyvereknek. Átkozta
               balszerencséjét, amely éppen ilyen fövényes partrészen kergette a tengernek, ahol
               negyedóráig is futhat, míg elég mély lesz a víz arra, hogy úszni tudjon benne.</p>
            <p>Alig rohant néhány lépést, egyszerre rekedt, tompa kiáltást hallott maga mögött.
               Visszatekintett; Obey éppen akkor zuhant arccal a vízbe, szétcsapva karjaival,
               valami lehetetlenül groteszk, megadó mozdulattal és azon a helyen, ahol elterült,
               gyorsan vörösödött a víz.</p>
            <p>Joe visszafordult. Egy pillanatig szembenézett a messzeségből feléje irányuló
               fegyverekkel, hallotta, hogy sziszegnek a golyók, apró, félelmetes buggyanásokkal
               csapódnak a lövések a vízbe, mint kis kavicsdarabok, amiket valamikor régen,
               gyerekkorában dobált a Sacramento vizébe és ismét elömlött rajta az előbbi nagy,
               emberfeletti nyugalom. Tudta, hogy nem véletlenül találta el éppen Obeyt a
               fegyőrgolyó: Obeynek nem volt erkölcsi jogcíme, alapja a szökésre, neki bünhődnie
               kellett, míg ő, Joe Knell nem lehet tovább az alvó Nemezis hibájából a vaksors és az
               emberi gonoszság tehetetlen áldozata, őt nem találhatta a golyó, neki meg kell
               menekülnie. Szinte kinyúlt magas, karcsú alakja, amint ott állt, derékig a vízben és
               a szüntelenül lövöldöző fegyőrök felé nézett. Csak egy pillantást vetett feléjük,
               rögtön Obeyt kereste a tekintete, de azon a helyen, ahol az imént elhasalt
               szökevénytársa, nem látott a fenékre. Zavarossá vált a víz a fenéken vergődő fegyenc
               mozdulatai nyomán, kavargott, erősen bugyborékolt a víz és Joe tudta, hogy a társán
               már semilyen földi hatalom sem segíthet: halálos lövést kapott.</p>
            <p>Később maga is számtalanszor csodálkozott azon a tárgyilagos nyugalmon, amely ezekben
               a pokolian forró pillanatokban elöntötte. Minden izgalom nélkül állapította meg, hogy
               Obey meghalt, alig egy méternyire tőle. Átgondolta, hogy a fegyőrök esetleg
               csónakokkal fogják keresni a halottakat, üldözni fogják és még mindig úgy állt ott,
               derékig a vízben, mintha nem is éles golyókkal lőnének rá, hanem békésen fürdőzne és
               valami érdekes látnivalóban gyönyörködne.</p>
            <p>Most elcsendesedett a víz kavargása azon a helyen, ahol Obey elmerült. Mint valami
               túlvilági figyelmeztetés vagy üzenet, úgy bukkant fel a vízből Obey bambuszrúdja,
               amit a kezében tartott, amikor elzuhant. Ezen kissé csodálkozott Joe, mert azt
               hallotta, hogy a halottak keze görcsösen összeszorul a haláltusában, de nem sokáig
               tünődhetett rajta.</p>
            <p>Felkapta a gazdátlanná vált bambuszbotot és a nyílt tenger felé fordult. Még tett
               néhány nehezen vonszolt, botladozó lépést, aztán megállt, mintha ki akarná fújni
               magát és amikor legsűrűbben csapkodtak, bugyogtak körülötte a golyók, ugyanúgy
               szétcsapta a karját, mint az imént Obey tette. Elzuhant a vízben és fel sem bukkant
               többet...</p>
            <p>A víz alatt a szájába vette a bambuszpálcát, kidugta a végét a víz fölé és kifújta
               belőle a vizet. Mint valami miniatür periszkóp, úgy emelkedett ki a légzőcső a tenger
               vizéből, de ezt az apró kis pontot már nem láthatták a fegyenctelepről az őrök, akik
               a második szökevény elmerülésére beszüntették a tüzelést és csónakokba szálltak,
               hogy megkeressék a halott fegyenceket...</p>
            <p>Joe Knell az egyik közeli atoll felé vette az irányt. Eleinte kényelmesen lépegetett
               az enyhén lejtősödő talajon. Most már örült annak, hogy fövényes partrészen érte el a
               tengert, valósággal sétálhatott a fenéken, elérte az atollt, kívül került a kis
               korállképződmény nyílttenger felőli oldalára és egy pillanatra feldugta a fejét. A
               part felé kémlelt, ahol éppen akkor szálltak csónakba a fegyőrök és az atoll
               védelmében Joe kifújta kissé magát.</p>
            <p>Nem maradt az atoll közelében. Sejtette, hogy az ilyen természetes, közeli búvóhelyet
               alaposan átnézik és nem várta meg, míg a közelébe érnek.</p>
            <p>Ismét lemerült a víz alá, kidugta a légzőcsövet és a part mentén elindult észak felé,
               hogy minél messzebb kerüljön üldözőitől...</p>
            
         </div>
         <div type="chapter">
            <head>XIII.</head>
            <p>Éjfél körül járt az idő, amikor Joe Knell végre kimerészkedett a vízből. Minden
               erejét össze kellett szednie, hogy mozdulni tudjon, annyira meggémberedett a hosszú
               órákon keresztül tartó hideg fürdőtől. Elvánszorgott a homokos parton egy cserjésig
               és levetette ruháit. Szinte mozdulni sem tudott a fáradtságtól, de hallatlan
               erőfeszítéssel kényszerítette magát, hogy ne aludjon el. Amint visszatért tagjaiba az
               élet, kicsavarta ruháit, szétteregette, majd hanyatt feküdt a homokban és tekintetét
               a magasban szikrázó csillagokon nyugtatva, megkísérelte, hogy valami tervfélét
               kovácsoljon a legközelebbi teendőit illetően.</p>
            <p>Azzal tisztában volt, hogy még korántsem nyerte meg a csatát. Ha a fegyőrök nem
               találják meg a holttestét, nyilvánvalóan körözni fogják és bármennyire
               végigkalandozta is a déli tengereket, ismerte is a veszélyt, meg is szokta az
               izgalmakat, a szökött fegyenc helyzete előtte is ismeretlen volt, alig sejtette,
               hogyan védekezhet a nyakába zúduló veszedelmek ellen.</p>
            <p>Hamar belátta, hogy üres okoskodással itt nem viszi előbbre a dolgát és cselekvéshez
               látott. Felöltözött vizes ruháiba és elindult a parton északkeleti irányban.</p>
            <p>Mintha ólomból volna minden tagja, úgy mozgott a bokáig süppedő homokon. Szomjúság
               kínozta, minden másodpercben azt hitte, hogy most aztán leroskad a földre és nem
               mozdul többet, még akkor sem, ha máris az orra előtt villognak a fegyőrszuronyok, de
               amint Bill Holldonra gondolt, ismét elöntötte tagjait a bosszúvágy lángoló tüze és
               ment tovább.</p>
            <p>Aprólékosan kidolgozta, hogyan fog bosszút állni Bill Holldonon. Valami görcsös,
               tébolyodott makacssággal színezgette, hogy akárhol találja is meg a gyilkost,
               visszacipeli a Gyémántszigetre, ugyanabban a ketrecben fogja elhelyezni, amelybe őt
               zárta annak idején Bill Holldon és legszívesebben egész életén keresztül ott tartotta
               volna, hogy minél hosszabb ideig gyönyörködhessen a gyilkos bűnhődésében.</p>
            <p>Ezek a lázas képek úgy vitték, húzták Joe Knellt maguk után, mint valami különös,
               néma motor. Már derengett a keleti égbolton, hosszú, narancssárga fénycsíkok jelentek
               meg a víztükör felett, a parti fák, bokrok között megszólaltak a madarak, ébredt a
               nagy Természet és Joe Knell még mindig úgy emelgette a lábát az elhagyott, végtelenbe
               futó tengerparton, mint amikor elindult és még csodálkozni is elfelejtett azon, hogy
               még mindig mozog, hogy egyáltalán van még ereje.</p>
            <p>Csak most, amikor az ébredő Természet lármája felrázta kábultságából, eszmélt arra,
               hogy milyen nagy fába vágta a fejszéjét akkor, amikor megszökött, hogy leszámoljon
               Bill Holldonnal. Agyába villant kétségbeejtő helyzete, hiszen ruhája sem volt, Bill
               Holldon tartózkodási helyét sem ismerte. Kínozta az a gondolat, hátha minden lépés,
               ahelyett hogy közelebb vinné, távolabb viszi őt Bill Holldontól. Szinte már menni sem
               mert, csak állt és töprengett, csak akkor szánta rá magát a határozott útirányra,
               amikor előbukkant a nap vérvörös képe a szürkés-lila felhők mögül. Úgy okoskodott,
               hogy többre viheti, ha szabadon, bár messzebb is van Bill Holldontól, mint esetleg
               pár mérfölddel közelebb hozzá, de fogolyként. Felkutatott egy vadkacsa fészket,
               megevett három nyers tojást és kissé felfrissülve folytatta tovább útját...</p>
            
            <p>Két nap mulva elérte az első emberlakta területet. Vademberekkel találkozott, de azok
               még mindig különbül néztek ki, mint ő. Félve merték csak követni, amint végigsietett
               a mocskos falu főutcáján. Kiváncsi asszonyszemek lesték az út két oldalán felépített
               kunyhók mögül és Joe Knell kissé megnyugodva látta, hogy ezektől a primitív
               emberektől nem kell félnie.</p>
            <p>... Mégis futva hagyta el a falut. A bennszülöttek feleannyira sem voltak primitívek,
               mint ő azt gondolta, nagy meghökkenésére a törzsfőnököt modern hatlámpás rádió
               mellett találta. Már akkor gyanút fogott, de minden kétsége eloszlott, amikor a
               főnöki kunyhót fegyveresek vették körül. A kelepcébe jutott vad kétségbeesett
               vakmerőségével cselekedett. Hatalmas ütést mért a főnök állára, majd kiszakítva a
               nádkunyhó oldalát, elrohant. Azonnali üldözéstől nem kellett tartania. A
               bennszülöttek elsősorban ájult királyuk körül sürögtek-forogtak, csak amikor az
               magához térve, dadogó, nehezen forgó nyelven adta ki az utasítást, akkor ragadtak
               fegyvert és indultak Joe Knell nyomába.</p>
            <p>Joe Knell menekülése során átélte a szökött fegyenc minden kínját, rettegését.
               Éjszaka aludni sem tudott, állandóan peregtek a lokalik, idegtépő ritmussal
               továbbítva az üzenetet: „Fehér tuwant elfogni!” Azonban az Igazság védőangyala vele
               maradt, nem engedte, hogy a bennszülöttek kezébe jusson.</p>
            <p>A harmadik hét végén elérte Sidney külvárosait...</p>
            
            <p>Azt gondolta, hogy a városban talán el tud tünni a törvény elől, de ha végignézett
               magán, akkor láthatta, hogy a legegyügyűbb ujoncrendőr is gondolkozás nélkül
               bekíséri. Szűk sikátorok, ódon raktárházak között surrant előre, hogy valahonnan
               ruhát szerezzen. Éppen bekanyarodott egy piszkos kis utcába, amikor felmagaslott
               előtte egy trópusi ruhás rendőr alakja.</p>
            <p>- Hova igyekszel, fickó!... - kiáltott rá a rendőr és Joe Knell nem tudta még, hogy a
               legnagyobb baklövést követi el. Ha nyugodtan, gúnyos fölényességgel válaszol a
               rendőrnek, az nem fog gyanút, de ő kétségbeesetten torpant meg. Amint felismerte a
               férfiben a rendőrt, elöntötte agyát a vér és előre vágott. A hatalmasnak szánt csapás
               azonban éppen csak megtántorította az atlétaalakú rendőrt.</p>
            <p>Vad futással rohant visszafelé. Hallotta, hogy mögötte felharsan a rendőr sípjele,
               amire minden irányból válaszok érkeztek, felcsattogtak az üldözők lépései és
               kétségbeesetten állt meg. Beugrott egy mélyedésbe és kimerülten várta a továbbiakat.
               Már azt sem bánta volna, ha elfogják, csak lepihenhetne és lenyelhetne néhány
               falatot, amikor felfedezte, hogy ajtó előtt álldogál. Éledő reménnyel rántotta fel és
               önkéntelenül is visszarántotta a fejét attól a bűztől, amely megcsapta orrát. A
               pálinkák és különböző fajtájú és minőségű cigaretták füstjének szaga keveredett
               össze, mely szinte csípte a szemét. Sötét, vállas alakok ittak az asztalok mellett,
               akik valamennyien a belépő férfire pillantottak. Végül is a kétméteres kocsmáros
               lépett mellé.</p>
            <p>Joe Knell csak suttogni tudott.</p>
            <p>- Rejtsetek el...</p>
            <p>A kocsmáros gyanakvóan szemlélte az arcát, azután kis idő mulva megszólalt.</p>
            <p>- Hogy hívnak?...</p>
            <p>Knell gondolkozott azon, hogy megmondja-e a valódi nevét a kocsmárosnak, de eszébe
               villant, hogy sokkal jobb ajánlólevél ezeknél a valódi neve, mintha hazudozna.
               Rekedten buggyant ki a szó a száján.</p>
            <p>- Joe Knell...</p>
            <p>A kocsmáros csodálatos változáson ment keresztül, amikor meghallotta a nevet.
               Egyszerre kialudt szemében a gyanakvás lángja és egyszerre barátságos lett a
               fiúhoz.</p>
            <p>- All right, boy, gyere!...</p>
            <p>Elvezette a kocsma hátsó részéhez, elmozdította a jégszekrényt és lemutatott a
               szekrény mögött tátongó üregbe.</p>
            <p>- Ide bujj le, boy!...</p>
            <p>Joe Knell némán engedelmeskedett. Hallotta, hogy visszatolják a jégszekrényt, azután
               ájultan nyúlt el az üreg fenekén...</p>
            
            <p>Maga sem tudta, hogy mennyi ideig volt eszméletlen, de amikor magáhoztért, már nem az
               üregben volt. Kis szobában találta magát, amelyet füstölgő petróleumlámpa világított
               meg. Durva, gyalulatlan, X-lábú asztal állt a szoba közepén, mellette két oldalán
               padok. Ő maga a puszta földön hevert, ebből is láthatta, hogy akik megmentették, azok
               nem szokták meg a kényelmet.</p>
            <p>- Hol vagyok?... - kérdezte és pislogott, mert bántotta szemét a lámpa fénye.</p>
            <p>Hárman ültek az asztal mellett, akiknek arcáról lerítt a gonoszság. Deszkavállú óriás
               válaszolt kérdésére.</p>
            <p>- Már biztonságban, Knell!... Nem kell félned, hogy visszavisznek a
               „szanatóriumba”!...</p>
            <p>Knell felült.</p>
            <p>- Kerestek?... - kérdezte az óriást.</p>
            <p>- Yes. De Jefferson ügyesen elterelte a figyelmüket rólad. Azt hiszem, egy párnak még
               most is borogatni kell a szeme alját...</p>
            <p>Knell meghökkent.</p>
            <p>- Összeverekedtetek velük?...</p>
            <p>- Azt nem... - nevetett az óriás. - De magunk között rendeztünk egy kis barátságos
               mérkőzést. Hogy aztán a sötétben nem láttuk, hogy kiket ütünk, arról egyikünk sem
               tehetett...</p>
            <p>Joe nevetett.</p>
            <p>- Thank, boys!... Nem is tudom, hogyan háláljam meg nektek, amit értem
               tettetek...</p>
            <p>A deszkavállú legyintett.</p>
            <p>- Semmiség az egész. Csak nem hagyhattuk, hogy egy szökevényt elvigyenek a rendőrök?
               Neked még nagy jövőd lesz itt közöttünk, azt meglátod. De ostoba vagy, mert egyedül
               jársz...</p>
            <p>Knell rádöbbent, hogy megmentői őt is közönséges gyilkosnak tartják. Nyugalmat
               erőszakolva magára válaszolt.</p>
            <p>- Mit csináljak?...</p>
            <p>Az óriás keserűen bólintott.</p>
            <p>- Igazad van, Knell, mit csinálj. Már elmúltak a szép idők, kiveszett a
               zsiványbecsület, egymást marjuk, akár az ordasok...</p>
            <p>Knell az asztal mellé telepedett.</p>
            <p>- Beszélj, boy...</p>
            <p>- Hallottál már Acél Georg-ról?...</p>
            <p>Knell még sohasem hallotta a nevet, de azért bólintott.</p>
            <p>- Yes...</p>
            <p>- Nos, hát ez az Acél Georg én vagyok... Idáig lezüllöttem, akinek pedig olyan
               bandája volt, mint senki másnak. Pedig mindenem megvolt ott Padangban...</p>
            <p>Knell unottan kérdezte.</p>
            <p>- Hát miért jöttél el onnan?...</p>
            <p>Acél Georg felhajtott egy pohár pálinkát.</p>
            <p>- Látszik, hogy a hűvösön voltál...</p>
            <p>- Arról beszélhetnénk, hogy milyen hűvös volt ott... - szólt közbe Joe. - De mi
               történt itt kint?...</p>
            <p>Acél Georg felsóhajtott.</p>
            <p>- Felütötte köztünk magát egy aljas sakál. Aki visszaélve a bizalmunkkal, tönkretett
               valamennyiünket ott Padangban, de egész Szumatrában is... Egyszer találkoztam vele,
               amikor nem James Swornnak hívták, hanem Bill Holldonnak és akkor ő is megismert.
               Félrehívott egy sarokba és azt mondta: Ide figyelj, Acél Georg. Ha valaki megtudja,
               hogy én közétek való vagyok, akkor keservesen meglakolsz érte. És én akkor még bíztam
               benne, gondoltam, most már nem okozhat galibát, hiszen nem szóltunk senkinek. Mégis
               az egyik nap megállt egy fekete túrakocsi a rejtekhelyünk előtt és kiugrott belőle az
               a Holldon, meg négy cimborája. Minden köszönés nélkül egyszerűen elkezdtek ránk
               géppuskázni és csak hárman tudtunk megmenekülni.</p>
            <p>Joe Knell kábultan hallgatta Acél Georg előadását. Viaszfehér lett az arca, amikor
               meghallotta Bill Holldon nevét.</p>
            <p>- Ilyen aljas görény volt Bill Holldon... - beszélt tovább a deszkavállú. - Nem
               törődött zsiványbecsülettel, éppen úgy ellenünk volt, mint a másik réteg ellen. Éppen
               úgy kirabolt bennünket, mint akármelyik áldozatát és lassan a kezébe kerítette a
               hatalmat... Mindenki, aki életben maradt, hozzá szegődött és én megpróbáltam még
               egyszer ellene támadni...</p>
            <p>Joe rekedten kérdezte:</p>
            <p>- Sikerült?...</p>
            <p>Acél Georg a fejét rázta.</p>
            <p>- No... Olyan pompásan fel volt készülve, hogy minden támadás úgy omlott össze,
               mintha fejjel döngetnénk egy betonfalat... A vállamban egy golyóval tudtam csak
               megmenekülni Padangból...</p>
            <p>Joe Knell rekedten kérdezte.</p>
            <p>- Legyőzhetetlen?...</p>
            <p>Acél Georg bólintott.</p>
            <p>- Annak is nevezhetnénk, legyőzhetetlennek. Olyan, mint egy undok hüllő, egy
               mérgeskígyó, amely kisiklik minden csapdából, de közben halálos marásokat
               osztogat...</p>
            <p>Joe hallgatott. Acél Georg szavaiból megértette, hogy Bill Holldon alaposan
               felkészült minden támadás ellen, nehéz lesz a dolga, de azért egy cseppet sem
               kételkedett a győzelmében. Mégis én leszek a lélekharangja - gondolta, aztán ismét a
               deszkavállúhoz fordult.</p>
            <p>- És miért nem írtatok a rendőrségre névtelen levelet, miért nem lepleztétek le, ha
               már így bánt veletek?...</p>
            <p>Az óriás elbiggyesztette a száját.</p>
            <p>- Elhiheted, hogy én írtam elég levelet a rendőrségre, azonban semmi haszna nem volt.
               Még csak házkutatást sem tartottak a lakásában... A kezében tartja még a rendőrséget
               is...</p>
            <p>Joe szeme felvillant.</p>
            <p>- Azt mondd most meg, Georg, hogy milyen városban vagyok tulajdonképpen?...</p>
            <p>- Sidneyben...</p>
            <p>Joe összedörzsölte a tenyerét.</p>
            <p>- Mikor indul innen hajó?...</p>
            <p>- Hova?...</p>
            <p>- Padangba...</p>
            <p>Acél Georg meghökkent.</p>
            <p>- Mit akarsz te Padangban?...</p>
            <p>Joe szeme különös tűzben ragyogott. Fenyegetően suttogta a szavakat.</p>
            <p>- Meglátogatom Bill Holldont. Szeretnék a körmére koppintani, de akkorát, hogy soha
               többé ne tudja megmozdítani...</p>
            <p>Acél bólintott.</p>
            <p>- Ez mind szép, Knell!... De ha én nem értem el semmit egy egész bandával, akkor te
               egymagad még annyit sem tudsz elérni...</p>
            <p>- Nem érdekel... - vágott közbe ellentmondást nem tűrő hangon Joe Knell. - Indul hajó
               vagy nem indul?...</p>
            <p>- Holnap délelőtt...</p>
            <p>Joe bólintott.</p>
            <p>- All right. Most csak ruhát kellene szerezni, Acél Georg. Mert így nem mehetek ki az
               utcára.</p>
            <p>Acél Georg csüggedten kérdezte.</p>
            <p>- Valóban el akarsz menni?...</p>
            <p>- Yes...</p>
            <p>- Hát akkor szerzek ruhát, Knell. Ismerek egy pár orgazdát, aki kölcsönözne a
               legközelebbi alkalomig...</p>
            <p>Knell megszorította az óriás kezét.</p>
            <p>- Thank, Acél Georg!...</p>
            <p>Töltött magának a pálinkából és kártyázni kezdett a másik két férfivel.</p>
            <p>- Póker... - bökte ki a szót és máris osztott. A kis szobára ránehezedett a
               csend...</p>
            
            <p>Egy óra telt el, hogy Acél Georg elment, amikor Jefferson, a korcsmáros nyitott be az
               ajtón.</p>
            <p>- Fiúk... baj van... - suttogta és a hóna alatt szorongatott csomagot ledobta a
               földre.</p>
            <p>A három férfi egyszerre kérdezte.</p>
            <p>- Mi történt?...</p>
            <p>Jefferson megtörölte verejtékező homlokát.</p>
            <p>- Acél Georgot megkéselték... Már nem él! - suttogta, de ez ugyanúgy szívenütötte
               őket, mintha kiabálva adta volna tudtukra a hírt.</p>
            <p>Az első percben sápadtan hallgattak. Némán, mozdulatlanul bámultak maguk elé. Knell
               rekedten kérdezte.</p>
            <p>- Azok ott a ruhák?... - bökött a csomagra.</p>
            <p>Jefferson bólintott.</p>
            <p>- Yes...</p>
            <p>Knell alig tudta megállani, hogy könny ne szökjön a szemébe. Acél Georg is bandita
               volt, de mégsem olyan elvetemült, állati lelkű, mint Bill Holldon, aki a saját
               cimboráit is meggyilkolja; Acél Georg a halála árán is megtette, amit ígért.</p>
            <p>A három férfi kiment a szobából, Joe Knell pedig öltözködéshez látott. Tíz perc mulva
               már egészen megváltozott, még Jefferson is alig ismerte fel, amikor hozzá lépett,
               hogy búcsúzzon.</p>
            <p>- Nem is tudom, hogyan köszönjem meg, amit értem tettetek, Jefferson - suttogta. - Ha
               alkalmam lesz rá, búsásan visszafizetem mindazt, amivel a segítségemre voltatok.</p>
            <p>- Nincs mit köszönni, Knell. Ezt minden valamirevaló csirkefogó megteszi a másikért,
               amit mi tettünk érted... Good bye!...</p>
            
            <p>A „Batávia” tehergőzös jelződudája felbődült, jelezve az indulást. Megrázkódott egész
               nagyságában a behemót hajó, azután lomha mozgással indult a végtelen óceán felé.</p>
            <p>Senki sem vette észre Joe Knellt, aki felkapaszkodva a horgonyláncon eltűnt a
               lánckamrába, hogy így jusson Bill Holldon közelébe. Joe Knell minden szenvedést
               felejtett, csak a bosszúállást színezgette maga előtt.</p>
            <p>A tehergőzös, mint Bill Holldon végzete úszott Szumatra felé, mélyen hasítva az óceán
               kék vizét...</p>
            
         </div>
         <div type="chapter">
            <head>XIV.</head>
            <p>Bill Holldon - mint mondani szokták - „alaposan feltört” az elmult két esztendő
               alatt. Amilyen balszerencséje volt a vérrel szerzett gyémántmezővel, olyan
               szerencséje lett, amint Joe Knell eltűnt a láthatárról. Amihez nyúlt, arannyá
               változott a kezében. Koprát talált a Gyémántszigeten - így nevezte el magában
               káinságának színhelyét, - amelyből Immerg segítségével hamarosan egész kis vagyont
               sikerült gyüjtenie. Szereztek egy kimustrált schoonert, amellyel bejárták a Kis és
               Nagy Szunda szigeteket, cserekereskedést űzve a benszülött törzsekkel és az első
               esztendő végén Holldonnak annyi pénze volt, hogy meg tudta venni a Kék Sirály mulatót
               Padangban.</p>
            <p>Gondolkozás nélkül megvette. Csempészárukkal, fegyverekkel, néha bennszülött
               munkásokkal kereskedett a kitűnően jövedelmező mulató mellett és a második esztendő
               végére már tekintélynek számított Padangban. Nyílegyenesen feltörő pályája azonban
               még csak most látszott igazán nekilendülni.</p>
            <p>Bill Holldon, azaz James Sworn, ahogyan a padangi társaság ismerte, hihetetlenül
               energikus és mozgékony tudott lenni. Minden érdekelte, amin pénzt lehetett keresni,
               sohasem nézte, hogy az a kereseti mód a törvények és az iratlan becsület szabályai
               szerint bonyolódhat le: számára csak egy volt a fontos: pénzt keresni, minél
               gyorsabban és minél többet, hogy mire letelik a nyolc esztendő és Joe Knell
               kiszabadul a fegyházból, egyszerűen hátat fordíthasson Szumátrának.</p>
            <p>Minden a legjobb úton volt a tervei beteljesedéséhez. Immerg úgy őrködött körülötte,
               mint valami bulldog. Immerg ismerte úgyszólván a szigetvilág söpredékét. Mindenre
               elszánt, gyorskezű és hidegvérű gyilkosok szegődtek Sworn szolgálatába, egyre
               nagyobb lett a hatalma és már kezdték úgy emlegetni a hozzá hasonló elszánt
               szerencselovagok körében, hogy „Sworn, a Tigris”. Később ebből elhagyták a Swornt,
               röviden csak Szumátra Tigriseként emlegették és ez a név rajta is maradt. Hideg
               könyörtelenséggel gázolt keresztül üzleti ellenfelein, nem egyszer halottak jelezték
               a Tigris útját, de mindehhez a rendőrség semmit sem szólhatott. A Tigris kitűnően
               értett ahhoz, hogy üzelmei látszólag a törvény keretein belül mozogjanak és ha
               néha-néha mégis okvetetlenkedni kezdett egyik-másik rendőrtisztviselő, rejtelmes
               pénzek, pressziók és nem egyszer felülről érkező leintések elvették a kedvét a Tigris
               dolgainak firtatásától.</p>
            <p>Ő maga rendszerint úton volt. A Kék Sirályt teljesen rábízta Immerg vezetésére, aki
               egész életében egy ilyen mulató vezetésére vágyott, ahol minden öröm együtt van az
               italtól a szerencsejátékig és ezzel az intézkedésével örök életére engedelmes
               rabszolgájává tette Immerget.</p>
            <p>Elmult az esős évszak, a gőzpárás őserdő felett kisütött a trópusi nap. Holldon a
               városon kívül épült villanegyedben vásárolt modern, kényelmesen berendezett
               villájának terraszán hevert és a messzeségbe bámult. Whisky és szóda állt mellette az
               asztalon, felette egyenletesen zümmögött a ventillátor és bentről, a nyitott ajtón
               keresztül kihallatszott a rádió. Könnyű tánczenét közvetítettek valahonnan a föld
               másik végéből és a Tigris lustán, elnyúlva hevert a terraszon, mint egy jóllakott
               vadállat.</p>
            <p>Most elhallgatott a rádióból zümmögő slowfox. Érces csengésű férfihang csendült fel a
               hangszóróban, jelentette, hogy hírek következnek és Holldon lustán, félálomban
               pislogó szemmel hallgatta.</p>
            <p>Néhány közömbös politikai hír következett, majd így folytatta a bemondó.</p>
            <p>- Brisbaneból jelentik: Tegnap, július huszadikán, pénteken megszökött a brisbanei
               fegyenctelepről két fegyenc, névszerint Gene Obey és Joe Knell. A szökevények
               érthetetlen okokból a tenger felé menekültek, ahol az üldözésükre siető fegyőrök
               golyóitól találva mindketten halálukat lelték. Gene Obey holttestét még aznap
               megtalálták, Joe Knell holttestét azonban elsodorta a tenger. Minden valószínűség
               szerint a cápák martaléka lett, mert bár állandóan figyelték a tengert, attól kezdve,
               hogy golyótól találva összeesett és elmerült a tenger hullámaiban, sehol sem merült
               fel többé. -</p>
            <p>Holldon arca hamuszürkévé vált. Előbbi álmos lustasága egyetlen szempillantás alatt
               úgy eltűnt, mintha elfújták volna. Talpra ugrott és a harcra kész vadállat vérszomjas
               éberségével nézett körül, mintha máris előtte állna „legyőzött” és „megsemmisített”
               ellenfele, hogy számonkérje a bűnét.</p>
            <p>- Ostobaság - dünnyögte, miközben az asztalhoz lépett és töltött a poharába. - Joe
               nem menekülhetett el... Azok a fegyőrök nagyon alapos emberek odalent Brisbaneban...
               Azoktól ugyan nem menekülhet meg élve.</p>
            <p>Felhajtotta a whiskyt. Elgondolkozva nézte az üres poharat és azt vette észre, hogy
               remeg a keze.</p>
            <p>- Hm... - dörmögte ingerülten. - Kihagynak az idegeim?... Mint valami rossz motor?...
               Mit jelent az, hogy Joe megszökött? Hogy agyonlőtték, mint a vöcsköt, azóta már fel
               is falták a cápák. És ha mégsem? Ha csakugyan olyan kemény fiú, mint amilyennek
               ismerem és csakugyan eljön Padangba, hogy a szemembe nézzen?...</p>
            <p>Legyintett.</p>
            <p>- Ha a két év előtti Bill Holldonnal nem tudott megmérkőzni, James Swornnal, a
               Tigrissel még kevésbbé tud. Még partra sem teszi a lábát és harminc emberem várja a
               kikötőben, félméteres krisekkel... Hogy a rendőrségről ne is beszéljek. Mert James
               Sworn, a rendőrség előtt is nagy tiszteletben áll...</p>
            <p>Visszaheveredett a nyugszékbe. Cigarettára gyujtott, de már nem tudott nyugton
               maradni. Mint valami hatalmas vizió, úgy jelent meg lehunyt szemhéja sötét bársonyán
               Joe Knell, a Bosszúálló és szinte az egész szumatrai eget betöltötte szörnyű
               árnya.</p>
            <p>Sápadtan és rosszkedvűen egyenesedett fel. Minden idegében érezte a közelgő veszélyt
               és ingerülten csapott a csengőgombra a keze.</p>
            <p>Halkléptű benszülött szolga jelent meg a csengő hangjára.</p>
            <p>- Parancsol, Tuwan?...</p>
            <p>- Hívjátok ide Immerget! Gyorsan!</p>
            <p>A szolga meghajolt. Eltűnt nemezpapucsos, hangtalan lépteivel, mint valami szellem és
               csakhamar felhangzott a szomszédos szobából a hangja, amint a telefonkagylóba
               szólt.</p>
            <p>- Halló!... Mr. Immerget kérem a telefonhoz!... Mondják meg neki, hogy Mr. James
               Sworn akar vele beszélni!...</p>
            <p>Szumátra Tigrise felugrott a kényelmes, öblös nádszékből. Elhajította a cigarettáját
               és átsietett a szomszédos szobába, ahol a maláj szolga várta a telefonkagylóval.</p>
            <p>- Már várja önt mr. Immerg, Tuwan!... - mondta és átnyujtotta a kagylót.</p>
            <p>Holldon, azaz Sworn ingerülten intett és amint eltűnt a nesztelenlépésű szolga a
               másik ajtó mögött, a kalandor fojtottan sziszegett a kagylóba.</p>
            <p>- Halló, maga az Immerg?...</p>
            <p>A drót túlsó végéről elmosódottan hangzott a kocsmatulajdonossá vált telepfelügyelő
               hangja.</p>
            <p>- Yes... Én vagyok. Parancsol valamit, Uram?...</p>
            <p>Sworn ingerülten mondta.</p>
            <p>- Azonnal keressen fel. Vágja magát taxiba, de két percen belül legyen a lakásomon.
               Életbevágóan fontos ügyben akarok magával beszélni. Minden pillanat végzetes lehet,
               mind a kettőnkre nézve!... - lecsapta a kagylót és újabb cigarettára gyujtott.</p>
            <p>Visszaült a székbe, felhajtott egy pohár tiszta whiskyt és idegesen eregette a
               füstöt.</p>
            <p>Most már kevésbé volt nyugodt. Már tapasztalhatta, hogy Joe Knell keményebb fickó,
               mint sejtette...</p>
            
            <p>Immergnek valóban a becsületére vált az a gyorsaság, amellyel megjelent gazdája
               előtt. Ha nem is két perc alatt tette meg a kikötőtől az utat a villáig, de öt
               percnél nem telt el több a telefonbeszélgetés óta.</p>
            <p>Alázatosan, ijedten pislogva állt meg Sworn előtt. Bocsánatkérően dadogta.</p>
            <p>- Ne haragudjon, Uram, hogy késtem, de nem jöhettem hamarabb!... Parancsoljon
               velem.</p>
            <p>Sworn intett.</p>
            <p>- Üljön le!...</p>
            <p>Immerg helyetfoglalt és töltött magának a whiskyből. Amint lehajtotta az italt, máris
               tettrekészebben csillogott a szeme.</p>
            <p>Sworn lassan, megfontoltan bökte ki a szavakat.</p>
            <p>- Emlékszik, Immerg, arra az alakra, aki megtámadott bennünket a Gyémántszigeten?...
               - kérdezte és várakozóan nézett bűntársára.</p>
            <p>Immerg bólintott.</p>
            <p>- Akit ketrecbe zártunk... Emlékszem. Mi van vele?... Tudtommal Brisbaneban töri a
               követ a fegyenctelepen. És csak hat év mulva szabadul ki...</p>
            <p>Sworn előbbrehajolt. Apró, gonosz szemében fellobogott az a sárga láng, aminek
               láttára elnevezték őt Szumátra Tigrisének. Gyilkos gyűlölet lobogott a szemében és
               lassan, nyomatékkal sziszegte.</p>
            <p>- Megszökött!... És már útban van, hogy bosszút álljon rajtunk. Azt gondolja, hogy mi
               vagyunk az oka annak, hogy börtönbe került...</p>
            <p>Immerg elszürkült. Lelke legmélyén megszólalt a lelkiismeret, ami a Swornnal való
               ismeretség óta kipusztult belőle. Tudta, hogy mi vár rá, ha Joe Knell rájuk bukkan,
               könyörtelen bosszút fog állni rajtuk, és - jogosan! Ő maga is elismerte, hogy Joe
               Knell jogosan fojthatja meg őket. Számtalan álmatlan éjszakán merült fel előtte a
               szigeten elfogott fiatal férfi képe, de most, hogy közeledett a leszámolás órája, már
               nem pártolta annyira Joe Knellt. A saját életét féltette, már nem sokat törődött a
               becsülettel, a lelkiismerettel, joggal!... - az életét mindezeknél fontosabbnak
               tartotta.</p>
            <p>Gondolataiból Holldon gúnyos, rekedt hangja zavarta fel.</p>
            <p>- Megijedt, Immerg?... - kérdezte tőle a bandita gúnyosan.</p>
            <p>Immerg tagadóan rázta a fejét.</p>
            <p>- No, Uram!... Csak meglepett, hogy az a régen elfelejtett ember ismét kísért...</p>
            <p>Holldon felemelte a mutatóujját. Emeltebb hangon mondta.</p>
            <p>- Ezzel még nincs kiküszöbölve a veszély, Immerg. Filozofálással nem lehet
               ártalmatlanná tenni egy szökött fegyencet...</p>
            <p>A kocsmatulajdonos urára emelte savószínű véreres szemét.</p>
            <p>- Van valami terve, Uram?...</p>
            <p>Holldon bólintott.</p>
            <p>- Yes. Joe Knellt ártalmatlanná kell tenni abban a pillanatban, amint Szumátra
               területére lép... Megértette?...</p>
            <p>Immerg bólintott.</p>
            <p>- Yes, Uram!...</p>
            <p>Holldon szeme felizzott, amint az elkövetkezendő küzdelemre gondolt. Szinte vidámabb
               lett, hogy ismét küzdenie kellett.</p>
            <p>- Tehát magához vesz harminc embert és körülzárják a kikötőt! Joe Knellnek nem szabad
               keresztüljutni a halálos gyűrűn. Szeretném, hogy még abban a negyedórában a tengerbe
               dobnák Joe Knell holttestét, amikor először érinti a lába Szumatrát. Én pedig
               értesítem a rendőrséget!... - gúnyosan, gonoszan, bántó élességgel felnevetett. - Azt
               hiszem, a harmadik menetben végkép kiesik a küzdelemből Joe Knell!... Most pedig
               induljon, Immerg. Ha sikerülni fog a dolog, megjutalmazom. De ha nem, az magára nézve
               lenne kellemetlen...</p>
            <p>Immerg sápadtan állt fel a székből. Meghajolt, zavartan hebegett valami köszönésfélét
               és eltűnt a kijárat mögött.</p>
            <p>Holldon pedig csengetett az inasának. Felöltözött, elment a rendőrségre, hogy
               jutalmat tűzzön ki annak a rendőrnek a részére, aki elfogja Joe Knellt.</p>
            <p>Azt gondolta, hogy tökéletesen bebiztosította magát Joe Knell bosszúja ellen...</p>
            
         </div>
         <div type="chapter">
            <head>XV.</head>
            <p>Joe Knell úgy érezte, hogy minden csontja összetörött. A hatalmas tengerjáró hajó
               lánckamrájában húzódott meg, ahol a hatalmas horgonylánc többízben életveszélyesen
               ránehezedett.</p>
            <p>Rekedtes dudálással jelezte a hajókürt, hogy a tengerjáró gőzös megérkezett Padangba.
               Joe Knell tudta, hogy nem várhatja meg, amíg leeresztik a horgonyláncot, mert a
               hatalmas lánc elkenné őt, mint egy legyet. Nagynehezen elbotorkált addig a szűk
               nyílásig, ahol bebujt a lánckamrába, káprázott a szeme, amint a csillogó tengerre
               esett a pillantása, azután hirtelen elhatározással rúgta el magát a hajótesttől.</p>
            <p>Másodpercekig repült, majd éles csattanással zuhant a tenger hűs hullámai közé. Vagy
               két méterre lemerült a víz alá, zúgott az agya, azután felemelkedett és fent volt a
               víz színén.</p>
            <p>Mély lélekzetet vett, utána hatalmas, kiszámított csapásokkal úszni kezdett a part
               felé.</p>
            <p>Legalább egy kilométernyi távolságra volt hozzá az a pont, ahova ki akart jutni,
               tudta, hogy takarékoskodnia kell az erejével, ha nem akar a tenger hullámai között
               elveszni.</p>
            <p>A „Sumatra” gőzös, amelyen Batáviától idáig megtette az utat, már befutott a
               kikötőbe. Látta, hogy micsoda tömeg várja a kikötőnél a hajót és tudta, Holldon
               emberei is ott várják őt a kikötőben, hogy ártalmatlanná tegyék, mielőtt akcióba
               kezdhetne.</p>
            <p>De Joe Knell okult az elmult eseményekből. Tudta, hogy elvakultan, meggondolatlanul
               nem számolhat le nagy ellenfelével, Holldonnal. A gonosztevő annyira felkészült
               minden támadás ellen, hogy csak a legravaszabb, hideg kiszámítottsággal férkőzhet a
               közelébe.</p>
            <p>Hatalmas karcsapásokkal közeledett a parthoz.</p>
            <p>Alaposan próbára tette úgy a tüdejét, mint az izmait az úszás. Nagyon elszokott már
               ilyesmiktől, a brisbanei fegyenctelep nem arra szolgál, hogy ott sportoljanak,
               edződjenek a foglyok a vízisportban.</p>
            <p>De a kétévi kőtörés megacélozta izmait. Úgy érezte, hogy fél kézzel meg tudná fojtani
               Bill Holldont. A priccsen fekve számtalanszor látta maga előtt Holldon elkékülő
               arcát, szederjes szájaszélét és szilárd, tettrekész léptekkel indult meg a kikötő
               felé.</p>
            <p>Hamar bejutott a szűk sikátorok közé. Tudta, hogy fegyvertelenül nem sokra mehet,
               először valamilyen fegyverre volna szüksége. Batáviában sikerült száz dollárt
               szereznie egy misszionista jóbarátjától, aki elhitte neki az ártatlanságát, azt pedig
               tudta, hogy a kikötői lebujtulajdonosok olcsó, pompás minőségű fegyvereket
               árulnak.</p>
            <p>Nem sokat tétovázott, az első kocsmaajtón belépett. Bűz, füst csapta meg az arcát, de
               nem sokat törődött vele. Végigsiklott a pillantása az ivóban tartózkodókon és hamar
               megállapíthatta, a kikötő söpredék legalja gyült össze ebben a lebujban. Maga a
               kocsmáros volt a legnyugtalanítóbb képű az egész társaságban, de ha Joe végignézett
               magán, beláthatta, ő sem sokban különbözik ezektől az alakoktól, - legalább is
               külsőleg!</p>
            <p>Egyenes, kemény léptekkel ment végig az asztalok között, nemtörődve a reáirányuló
               gyanakvó, bizalmatlan pillantásokkal. Egyenesen a kocsmároshoz fordult.</p>
            <p>Minden teketória nélkül előadta, hogy mire van szüksége, mire a kocsmáros
               jóindulatúan veregette meg Joe vállát.</p>
            <p>- Tartsa csak meg a pénzét, fiatalember! Ajánlanék magának valamit, fegyverhez is
               juthat, csak éppen egy kis szívességet kellene tennie...</p>
            <p>Joe szeme megvillant.</p>
            <p>- Miféle szívességet?...</p>
            <p>A kocsmáros sebhelyes képe torz vigyorba húzódott.</p>
            <p>- Semmiség az egész. Még csak nem is törvényellenes. Valami Joe Knell nevű szökött
               fegyencet kellene lefülelni...</p>
            <p>Joe alig tudta türtőztetni magát, hogy fel ne kiáltson meglepetésében. Azonnal
               tisztában volt azzal, hogy a kocsmáros valószínűleg Holldon embere és lassan,
               gyanakvóan kérdezte.</p>
            <p>- Hol kell jelentkezni?... A rendőrségen?</p>
            <p>- Nálam. Tőlem megkapja a fegyverét és a húsz dollárját. Természetesen, eredményt
               kell felmutatni!...</p>
            <p>Joe agyán átvillant az egyetlen lehetőség, hogy hogyan kerülheti el Holldon embereit.
               Csakis úgy, hogy beáll ő is közéjük. Beleegyezően bólintott.</p>
            <p>- All right!... Ide a dohányt és fegyvert!...</p>
            <p>A kocsmáros röhögve bólogatott.</p>
            <p>- Tudtam, hogy értelmes emberrel van dolgom...</p>
            <p>Joe visszaröhögött. Elrakta a fegyvert, a húsz dollárt. Nem érzett semmi
               lelkifurdalást, hogy Holldon pénzét elrakja és indulni akart, amikor a kocsmáros
               hangja megállította.</p>
            <p>- Menjen be abba a kis szobába, ott vár magára már egy csomó fickó! Ott majd
               megmondják a továbbiakat is... Na, induljon, fiatalember!...</p>
            <p>Joe megszorította az automata revolvert, amit a kocsmárostól kapott és megindult a
               deszkaajtó felé. Bentről fény szűrődött ki.</p>
            <p>Nyugodtan rúgta be a deszkaajtót és megállt a küszöbön.</p>
            <p>A következő pillanatban azonban halálsápadtan szorította meg a revolverét.</p>
            <p>Ugyanis a szobában az asztal végében Immerg ült. Körülötte pedig tizenöt-húsz
               mindenre elszánt férfi foglalt helyet, akik valamennyien az új jövevény felé
               fordították a fejüket.</p>
            <p>Ahogy Joe felismerte a volt telepfelügyelőt, úgy Immerg is megismerte az
               „őrültet”.</p>
            <p>Ugyanúgy elsápadt, mint Joe, a rémülettől görcsbemeredt kezekkel kapaszkodott meg az
               asztal szélében, hogy el ne vágódjon és tágranyílt szemekkel, eszelős rémülettel
               dadogta.</p>
            <p>- Joe Knell!...</p>
            <p>A többiek e név hallatára felugráltak. Csodálkozva néztek Immergre, onnan pedig
               Joera, de a szökevény nem várta meg, amíg megértik az összefüggést megjelenése és
               Immerg rémülete között.</p>
            <p>Becsapta a kis ajtót, kirántotta a revolverét és a lámpára tüzelt. Ezer darabra
               fröccsent szét az üveg, koromsötétség lett a helyiségben és Joe hatalmas ugrásokkal
               törtetett a kijárat felé.</p>
            <p>Kiáltások, székek röpködtek a levegőben. A lámpa lelövésének pillanatában kitört a
               verekedés a sötétben. Nem törődött azzal senki sem, hogy kit üt, annak a hasát
               hasították fel késükkel, aki az útjukba került.</p>
            <p>Joe ökle szaporán dolgozott a sötétben, ahova ütött, ott elcsendesültek ellenfelei.
               Ájultakon gázolt keresztül, hogy minél előbb elérje a kijáratot, amikor felharsant
               Immerg rekedt hangja. A pokoli zsivajt is túlharsogta hatalmas kiáltásával.</p>
            <p>- Álljátok el a kijáratot! Joe Knell van a teremben!... Ne engedjétek ki!...</p>
            <p>A sötétben azonban nem lehetett megállapítani, hogy melyik árnyék Joe Knell. Az egész
               horda az ajtó felé lódult és Knell tudta, hogy élve már ki nem juthat az ajtón
               keresztül. Eszébe jutott, hogy az ajtótól jobbra ablak nyílott egy udvarra, arrafelé
               vette az útját.</p>
            <p>Állonvágott egy eléjekerült malájt, mire az egy hang nélkül vágódott el.
               Végigcsúszott az ájultak és bútorroncsok között, míg végre kikötött valamelyik
               szilárdabb akadályban. Vadul jártak az öklei, orrokat, füleket, állakat roncsolt szét
               egy-egy hatalmas csapásával és valósággal megrészegedve a verekedéstől,
               diadalmámorban égve küzdött. Ütött, rúgott és harapott, hogyha most látták volna őt,
               nyugodtan megállapíthatták volna róla, hogy megőrült.</p>
            <p>Csontos marok kapta el a torkát. Megszorította, elakadt a lélekzete, de a következő
               másodpercben már két kézzel ütött előre, ahol az ellenfele fejét sejtette.</p>
            <p>Tompa recsegést hallott, azután leváltak a torkát szorító ujjak a nyakáról. Most már
               szabadabban folytathatta az útját. Három hatalmas ugrással elérte a falat.
               Végigtapogatta, végre megtalálta az ablakot. Felkapott egy széket, belevágta az
               üvegbe, hogy egy szilánkdarabka sem maradt a keretben és kiugrott a szabadba.</p>
            <p>A csörömpölésre felhördült az ivó népe. Élesen kiáltott fel egy hang, valószínűleg
               Immerg hangja.</p>
            <p>- Az ablakon át menekül!...</p>
            <p>Azonban Joe nem sokat tétovázott. Ruganyosan ugrotta át a kis kerítést, amely
               elválasztotta a utcától és a következő percben már a sikátor macskakövein csattogtak
               a léptei.</p>
            <p>De nem sok előnyt szerezhetett.</p>
            <p>Két-háromszázméternyi futás után, amikor hátrafordult, látta, hogy tizenöt-húsz férfi
               ugrik ki az utcára és rohannak feléje. Sípjelek harsantak fel az üldözők felől, mire
               minden irányból sípjelek feleltek. Joe tudta, hogy Holldon alaposan megszervezte
               kikötői hadseregét és azzal is tisztában volt, hogy átkozott kelepcébe jutott,
               amelyből csak szerencsével szabadulhat ki.</p>
            <p>Alig futott tovább száz métert, amikor az utca elején is feltűnt egy csapat.
               Legnagyobbrészt malájok voltak, görbe krist szorongatva az öklükben, de volt közöttük
               szép számmal revolveres fehér csirkefogó is.</p>
            <p>Joe minden egyes üldözőhöz Holldon fejét képzelte el és ez adott erőt neki, hogy
               tovább folytassa a futást. Elkanyarodott balra egy másik sikátorba, amikor az egyik
               kapu alól két bennszülött ugrott rá. Megvillant a kris, de Joe lélekjelenléte
               megmentette a halálos döféstől. Maga elé rántotta a másik bennszülöttet és így a
               maláj bérgyilkos a saját társát szúrta le. Mielőtt pedig újabb döfésre emelhette
               volna a tőrét, Joe ökle lecsapott a maláj fickó fültövére.</p>
            <p>Átugrotta a két mozdulatlan testet és továbbfutott. Mögötte egyre közelebbről
               hangzottak a lépések, sőt már lövések is dörrentek. Veszedelmesen közel fütyürésztek
               az ólomdarazsak a füléhez és ő is hátrafordult.</p>
            <p>Két gyors lövést adott le, de csak az egyik golyó talált. Csíkos zubbonyú matróz
               rogyott össze, az üldözői egy pillanatra megtorpantak, de átugrották társukat és vad
               üvöltéssel rohantak Joe után.</p>
            <p>Joe érezte, hogy lassan elakad a lélekzete. Folytonosan le kellett térni különböző
               mellékutcákba, mert különben bekerítették volna, de az üldözői makacsul
               követték.</p>
            <p>Átvetette magát egy deszkakerítésen, szemétdombon futott keresztül, a telep tulsó
               oldalán kiugrott és tovább futott. Körülvillant a szeme, hogy tájékozódjon, de nem
               sok ideje maradt, mert mögötte már veszedelmesen közelről hallatszott az üldözők
               robaja.</p>
            <p>Végigfutott az utcán és elszörnyedve látta, hogy zsákutcába jutott. Ezt csakhamar az
               üldözők diadalüvöltései is bizonyítgatták, akik diadalmámorban rohantak utána.</p>
            <p>- Valószínűleg csinos összeget tűzött ki a fejemre Holldon... - gondolta magában és
               tovább futott.</p>
            <p>Tovább azonban nem tudott futni. Nem kerítés állta el az útját, hanem egy ház.
               Gondolkodás nélkül be akart rohanni, de ekkor megpillantott egy táblát a kapu felett,
               amely megállásra kényszerítette:</p>
            <p>„LEPRA!”</p>
            <p>Tétovázva állt meg. Mögötte a gyilkos csőcselék, előtte a leprás ház. Vadul
               kavarogtak a gondolatok az agyában, már harminc méternyire voltak tőle az üldözői,
               amikor végül elhatározta magát. Kilőtte golyóit a tömeg felé, négy üldözővel kevesebb
               követte, azután - beugrott a leprás házba!...</p>
            <p>Még hallotta, hogy megtorpannak a ház előtt az üldözők, tanakodnak, de nem merték
               követni, azután elájult...</p>
            <p>Végigvágódott a földön...</p>
            
         </div>
         <div type="chapter">
            <head>XVI.</head>
            <p>Immerg felrepedt szemhéjjal állt Holldon előtt. Minden ízében remegve hallgatta
               Szumátra Tigrisének dühkitöréseit. Holldon képe hol kivörösödött, hol elfehéredett a
               dühtől. Idegesen rohangált fel és alá a szobában, majd megállt Immerg előtt.</p>
            <p>- Tehát futni hagyta a fickót, Immerg?... - kérdezte vésztjóslóan.</p>
            <p>- Nem, Uram!... - dadogott ijedten a másik. - Lelőtte a kocsmában a lámpát és
               elszökött. Az embereim utána rohantak, többet nem tudok!...</p>
            <p>Sworn felüvöltött. Az asztalra csapott, hogy lehasadt a széle és magából kikelve
               hörögte.</p>
            <p>- Mert maga egy marha!... Egy barom, akivel nem lehet dolgozni!... Hát mit gondol,
               miért vettem magamhoz?... Mi?... Azért vettem magának kocsmát, adtam gondtalan jövőt,
               hogy ha kérek valamit magától, akkor ne tudja megtenni? Feleljen!...</p>
            <p>Immerg szeretett volna néhány ezer kilométerrel távolabb lenni. Alázatosan
               válaszolt.</p>
            <p>- Nem, Uram...</p>
            <p>Ebben a pillanatban, mintha megváltásként jönne, felberregett a telefon.</p>
            <p>Immerg szolgálatkészen kapta fel és emelte a füléhez a kagylót. Egy-két másodpercig
               tartotta a fülénél a kagylót, azután csillogni kezdett a szeme. Ragyogott a képe az
               örömtől, amikor visszahelyezte a kagylót.</p>
            <p>- Nincs semmi baj, Uram!... Megvan a fickó!...</p>
            <p>Sworn úgy csapott le, mint a prédára ugró tigris.</p>
            <p>- Hol van?...</p>
            <p>- Biztos helyen... - vigyorgott Immerg. - Eszményibb helyzetbe nem is juthatott
               volna. Egy üres, leprás házba menekült be. Természetesen embereim körülfogták a
               házat, hogy egy egér sem menekülhet meg. Csak érte kell menni és kifüstölni...</p>
            <p>Holldon vésztjóslóan dünnyögte.</p>
            <p>- Ez a szerencséje, Immerg!... Nem is hiszi, milyen közel volt a halálához! Most
               pedig induljunk. Személyesen akarok jelen lenni, amikor hidegre teszik a
               fickót!...</p>
            <p>Kihúzta az íróasztal fiókját, hatalmas automatapisztolyt dugott a zsebébe és
               megindultak az utolsó, döntő összecsapásra...</p>
            
            <p>Joe Knell eliszonyodott, amikor magához tért. Tudta, hogy leprás házba került, itt
               egyelőre biztonságban volt - a banditáktól!</p>
            <p>Azonban sokkal borzalmasabb, szörnyű sors várhat rá ebben a házban; megkaphatja a
               leprát! Émelyegni kezdett a gyomra, ha arra gondolt, megbetegszik, elkerül egy
               lepratelepre, ahonnan azután sohasem kerülhet vissza az életbe, hogy bosszút álljon
               Fred Barth-ért Holldonon.</p>
            <p>Amint végigment a szobákon, messzire elkerült minden egyes bútordarabot, úgy
               lépegetett a padlón, mintha tüzes vaslapokon járna, még lélekzeni is alig mert.</p>
            <p>Néha odalépett egy-egy ablakhoz, látta, hogy a házat alaposan körülfogta a csőcselék
               és biztos volt abban, hogy rövid idő eltelte után meg fog jelenni a színtéren Bill
               Holldon is.</p>
            <p>Ismét megtöltötte a revolverét, de egyszer sem tüzelt, habár számtalanszor volt
               kitűnő alkalma arra, hogy lepuffantson egy-egy kevésbé óvatos bérgyilkost, de nem
               tette. Ő nem a csavargókra, kikötői rakodómunkásokra haragudott, hanem Bill
               Holldonra, aki megvesztegette azokat az embereket. Nagyon jól tudta, hogy üldözői
               csak vak eszközök Bill Holldon kezében, aki néhány hozzá hasonló fickóval tartja
               uralma alatt ezeket az alakokat.</p>
            <p>Csak azt szerette volna megtudni, hogy Bill Holldon aljas üzelmeinek ellenére is
               hogyan tudott megmaradni Padangban, ahol jó hírnévnek és tekintélyes vagyonnak
               örvend. Tisztában volt azzal, hogy hatalmas, szervezett bandát tart Bill Holldon,
               csak azt nem értette, hogy lehetett, hogy idáig nem jutottak a gonoszsága
               nyomára.</p>
            <p>- Lerántom róla a leplet... - sziszegte magában és tovább folytatta felfedező útját
               az elhagyott házban.</p>
            <p>Egyre feljebb jutott az emeleteken, míg végül elérte a padlást. Erős vasajtó állta el
               az útját, de szerencséjére nyitva találta. Megkönnyebbülve lépett a homályos, piszkos
               padlásba, mert tudta, hogy aligha tartózkodtak a házbeliek a padláson. Itt volt a
               legnagyobb biztonságban.</p>
            <p>Egy szellőztető nyíláshoz lépett és letekintett az utcára. Három emelet magasságból
               nézett le az utcára és megdobbant a szíve, amikor az egyik férfiben felismerte Bill
               Holldont.</p>
            <p>Úgyszólván semmit sem változott az elmúlt két esztendő alatt az elvetemült gyilkos.
               Ugyanaz a gonosz kifejezés az arcán, a baromi erő jellemezte most is Bill Holldont.
               Célzásra emelte a revolverét, hogy lelője barátja gyilkosát, de amint az izgalomtól
               remegő kezére pillantott, tudta, hogy csak hiábavalón pocsékolná a municiót.</p>
            <p>Látta, hogy Bill Holldon utasításokat ad ki az embereinek, mire azok eltűnnek.
               Csodálkozva várt, de amikor visszatértek a gyilkos emberei, egyszerre rádöbbent a
               valóságra.</p>
            <p>Benzines kannákkal tértek vissza az emberek. Szaporán locsolgatták a leprás ház
               falát, gyufa lobbant, majd hatalmas lángok csaptak fel. A benzin jó szolgálatot tett,
               csakhamar a ház is égni kezdett.</p>
            <p>Joe Knell tudta, hogy erre minden trópusi ház bambuszból épül, legfeljebb az alapját
               és a földszintet építik fel kőből. Az alsóbb emeletek felől már hallatszott a bambusz
               ropogása és elsápadva állapította meg, ha nem menekül el, itt ég a házban.</p>
            <p>Átnézett a szomszédos házra, legalább két és fél méternyire volt tőle.</p>
            <p>A füst mind sűrűbb lett, lassan fojtogatni kezdte. Köhögési rohamok fogták el,
               könnyezett a szeme, amikor végre rászánta magát a halálugrásra. A ház fala
               emeletmagasságú lángokkal égett, sűrű, gomolygó füstfelleg takarta el előle az utcát.
               Nagyot dobbant a szíve, amikor ezt felfedezte. Igy lentről sem láthatják őt, amikor
               átugrik a szomszédos ház tetejére és észrevétlenül megszökhet.</p>
            <p>Ekkor már kész terv fogamzott meg az agyában. Elhatározta, hogy a legelső
               telefonkönyvből kikeresi Bill Holldon, vagy ahogy itt ismerik, James Sworn címét és
               átkutatja a gyilkos lakását. Mire az visszatér, már lerántotta róla a leplet, csak
               éppen a revolver ravaszát kell majd megnyomnia, hogy a golyó Bill Holldon átkozott
               koponyájába repüljön.</p>
            <p>Felhúzta magát a tetőre. A trópusi háztetők mind laposak, nem kellett félnie attól,
               hogy legurul. Nyugodtan elment a háztető széléig, felmérte a távolságot, azután
               hátrahúzódott. Megveregette a lábizmait, hogy ruganyosabbak legyenek, kicsit helyben
               futott, de csak nem merte megkockáztatni az ugrást. A tető széle is égni kezdett. A
               házból hangos recsegés-ropogás jelezte, hogy az egyik emelet beomlott, nem várhatott
               tovább.</p>
            <p>Vad futással indult meg, hogy ha meg is gondolná a dolgot, akkor se tudjon megállni.
               Pillanatokon belül elérte a háztető szélét. Kétségbeesett erőfeszítéssel rúgta el
               magát a háztető szélétől és becsukta a szemét. Süvített a füle mellett a levegő,
               érezte, hogy micsoda mélység felett repült, azután talajt ért a lába. Elvágódott a
               másik ház tetején, de sikerült az ugrás. Kinyitotta a szemét. A leprás ház lángokban
               állt. Idejében ugrott át...</p>
            <p>A balbokája egy kicsit megrándult, de más baja nem történt. Tudta, hogy a házba nem
               mehet be, mert elfogják, mint szökött fegyencet.</p>
            <p>Közvetlenül a ház közelében egy sudár kókuszpálma hajladozott, néhány Hau-fa
               társaságában és máris tudta a menekülés útját.</p>
            <p>Ha a két és félméteres ugrást megkockáztathatta, akkor az egyméteres előtt
               megtorpanna?...</p>
            <p>Nem sokat gondolkozott. Gyönyörű ívben vetette magát a kókuszpálmára, megkapaszkodott
               benne, egy percig ég és föld között lebegett, azután megkapaszkodott a lábaival
               is.</p>
            <p>Lassan megindult lefelé. Kezét felsebezték a háncsok, de nem törődött vele. Egy perc
               mulva már a földön volt. Körülvillant a szeme, hogy nem látta-e meg valaki, de
               megnyugodott. Mindenki kitódult, hogy az égő házat bámulja. Megindult a
               cereusz-sövény felé, amelynek lábujjnagyságú hófehér virágai már összecsukódtak.
               Éjszaka pompázik a cereusz, nappalra azonban összecsukja a virágait. Sűrűn egymás
               mellett, sövényszerűen nő, ezért a legtöbb háznál ezt használják kerítésnek.</p>
            <p>Átvetette magát a sövényen, közben megérintette a hűvös tapintású, húsos virágokat.
               Egy mezőn futott keresztül, azután eljutott egy szűk sikátorba. Felcsillant a szeme,
               amikor megpillantotta, hogy a sikátor egy forgalmas főútba torkollik. Gyors, szapora
               léptekkel indult meg. Csakhamar ott találta magát az emberáradatban. Fehérek és Awa
               pálinkától bűzlő bennszülöttek siettek az utcákon.</p>
            <p>Egy bennszülött rendőr gyanakvóan nézte végig, mire Joe belátta, hogy nem ajánlatos
               neki az emberek között mutatkozni. Esetleg felismerik a fényképéről, elfogják és
               akkor...</p>
            <p>A folytatását elgondolni nagyon borzalmas volt Joe számára. Ennyi szenvedés és
               kockázat után mégis megmeneküljön előle Bill Holldon, az több lett volna, mint
               amennyit Joe el tudott viselni.</p>
            <p>Megpillantott egy telefonfülkét. Odairányította a lépteit. Feltépte a fülke ajtaját
               és belépett. Gyors, kapkodó mozdulatokkal lapozta fel a telefonkönyvet, végigfutott
               ujja a névsoron, míg végre megakadt a pillantása egy néven:</p>
            <p>„James Sworn, vállalkozó és ültetvényes, Rue Wenstal 45.”</p>
            <p>Éppen kilépett az ajtón, amikor azt hitte, eláll a szívverése. Két bennszülött rendőr
               lépett melléje, az egyik a vállára tette a kezét és kemény szigorúsággal szólalt
               meg.</p>
            <p>- Igazolja magát!...</p>
            <p>Joe Knell elsápadt. A forgalmas főútvonalon aligha volt reménye, hogy megmeneküljön a
               rendőröktől, de mindenre el volt szánva.</p>
            <p>Úgy tett, mintha belső zsebéből igazoló iratokat akarna előszedni, de a következő
               pillanatban már le is csapott pörölyszerű ökle az egyik rendőr állára. Még össze sem
               rogyott, amikor a másikra támadott. A bennszülött rendőr éppen a szájához emelte a
               sípját, hogy jelezzen, amikor állon találta őt is Joe ökölcsapása. Lassan lecsúszott
               ájult társa mellé.</p>
            <p>Azonban mindez nem mehetett végig feltűnés nélkül a forgalmas utcán. Csakhamar
               csődület vette őket körül. Joe úgy tekintett körül, mint egy csapdába esett vad.
               Kétségbeesetten nézett körül, nem tudta, hogy merre meneküljön, amikor megpillantott
               egy taxit robogni az úttesten. Halálos biztonsággal ugrott fel a kocsi sárhányójára
               és máris beugrott a kocsi belsejébe. Mielőtt az emberek felocsudhattak volna, máris
               eltűnt a taxival együtt az utca forgatagában.</p>
            <p>Előrenyujtotta revolverét és a soffőr hátába nyomta.</p>
            <p>- Nyugodtan tovább hajtani!... - sziszegte, mire a megrettent vezető sápadtan
               bólintott.</p>
            <p>Azonban Joe nem akarta, hogy a vezető időelőtt elárulja őt a rendőrségen és bár
               sajnálta, revolveraggyal jókora csapást mért a tarkójára. Hang nélkül rogyott össze a
               férfi, Joe elkapta a kormányt és gázt adott a kocsinak. Tudta, hogy merre van az
               utca, amelyikben Bill Holldon villája épült.</p>
            <p>Vészes száguldással robogott végig az utcákon, legalább hat rendőr írta fel a
               rendszámát közlekedési kihágások miatt.</p>
            <p>De a végzet kocsija eszeveszetten száguldott tovább.</p>
            <p>Tíz perc alatt elérkezett a villa elé. Csikorogva fékezte le a kocsit, kiugrott és a
               bejárathoz sietett.</p>
            <p>Becsengetett a kapun és várt. Végignézte az épületet, amely inkább hasonlított
               valamilyen erődítményhez, mint barátságos villához. Meg volt arról győződve, hogy
               betonfalak húzódnak meg a téglákon belül.</p>
            <p>Csoszogást hallott, majd egy idősebb maláj bámult ki a kapu kis kémlelőnyílásán.</p>
            <p>Nem nagyon lepődött meg, amikor megpillantotta a rongyos, füstös, s borostásállú
               alakot, úgylátszik, gyakran volt ilyen látogatója a villa tulajdonosának.</p>
            <p>- Kit keres?... - kérdezte a maláji.</p>
            <p>Joe csaknem kibökte: „Bill Holldon”, de meggondolta a dolgot. Rekedten válaszolt.</p>
            <p>- Mister James Swornt...</p>
            <p>A maláji szolga a fejét rázta.</p>
            <p>- A Tuwan nincs itthon...</p>
            <p>Joe Knell türelmetlenül legyintett.</p>
            <p>- Nem baj. Majd megvárom...</p>
            <p>A maláj a fejét rázta.</p>
            <p>- A Tuwan megtiltotta, hogy bárkit is beeresszek, ha ő nem tartózkodik itthon...</p>
            <p>A fiú látta, hogy nem sokra mehet a maláj szolgával, az nem fogja őt beengedni.</p>
            <p>Dühösen fordított hátat és úgy tett, mintha el akarna menni, de amint meghallotta a
               kémlelőnyílás ajtajának becsapódását, villámgyorsan fordult meg. Végigfutott a kőfal
               mellett, míg végül egy alkalmas helyet talált, ahol bemászhatott.</p>
            <p>Sürgönypózna állt közvetlenül a kőfal mellett és Joe Knell egy akrobatát
               megszégyenítő ügyességgel kúszott fel. Ő nagyon jól tudta, hogy miért vette körül a
               házát háromméteres kőfallal Bill Holldon.</p>
            <p>Lehuppant a tulsó oldalon. Virágok közé esett, tarka, pompázó, illatozó virágok
               közé.</p>
            <p>- Nem is valók egy gyilkos kertjébe!... - suttogta magában, amikor lihegést hallott a
               háta mögött.</p>
            <p>Villámgyorsan fordult meg és elszörnyedt, amikor szemben találta magát egy hatalmas
               vérebbel. A kutya egy hangot sem hallatott, csak vérbenforgó szemei lobogtak a
               betolakodott idegen felé.</p>
            <p>- Nem sokban különbözöl a gazdádtól!... - suttogta. - De nem akartalak megsérteni
               ezzel az összehasonlítással!... - mondta ismét és elvetődött előre.</p>
            <p>Jókor vetette el magát. Ugyanabban a pillanatban ugrott a véreb is, de Joe az
               ugrásával elkerülte a támadást. Fölötte repült el a kutya, de ő nem várta be a véreb
               második támadását.</p>
            <p>Ő ugrott rá a kutyára, egyik kezével megragadva nyakát, a másikkal pedig a zsebéhez
               kapott. Görbe krist rántott elő, amit még a kocsmában kapott és mielőtt a kutya
               támadhatott volna, a torkába döfte a tőrt.</p>
            <p>Bugyborékolva tört elő a vér a kutya torkán, egyet nyögött, azután mozdulatlanul
               nyúlt el.</p>
            <p>Joe Knell lihegve állt fel. Egy hajtincs a szemébe hullott, most úgy nézett ki, mint
               aki az egész világ ellen bosszút esküdött. Vad gyűlölet lobogott a szemében és azután
               lassan megindult.</p>
            <p>Elérte a villát. A földszinti ablakok nyitva voltak, azonban sűrű acélrács
               akadályozta meg abban, hogy bemászhasson. Az emeleten azonban már nem voltak
               rácsokkal ellátva az ablakok.</p>
            <p>Futónövényzet fonta be a villa homlokzatát, amelynek indái elég erősnek látszottak
               ahhoz, hogy egy ember súlyát kibírják.</p>
            <p>Lassan kapaszkodott felfelé. Levelek szakadtak le, számtalanszor attól tartott, hogy
               visszazuhan, de sikerült elérnie az emeletet. Felhúzta magát az ablakpárkányra,
               azután behuppant a szobába. Nesztelenül ért talajt a lába, mint egy párduc, olyan
               puhasággal, de ugyanolyan feszültséggel az izmaiban indult végig a termen.</p>
            <p>Végigsietett a szobán, kilépett a folyosóra. Azt már megállapította, hogy az emeleten
               aligha fogja megtalálni azokat, amiket keres.</p>
            <p>Lesietett a földszintre, amikor a lépcső végén megpillantotta az öreg malájt.</p>
            <p>Azt nem kockáztathatta meg, hogy lassan lelopakodik, csak egyet reccsent volna a
               falépcső és a maláj észrevette volna. Hátrahúzódott és egy hatalmas ugrással vetette
               magát a malájra.</p>
            <p>Tizenöt lépcsőfokot repült keresztül és elkapta a maláj torkát, de a támadás nem
               sikerült teljesen. Megcsúszott a keze és elzuhant, magával rántva a szolgát is.</p>
            <p>Kemény ellenfélnek bizonyult a maláj szolga, mert esés közben máris előrántotta a
               tőrét. Még talajt sem értek, amikor döfött és Joe felszisszent, mert a szúrás a
               vállát érte.</p>
            <p>A következő pillanatban azonban máris ütött.</p>
            <p>Japán fogást használt, nyitott tenyérrel ütött a szolga gégéjére, mire az egy hang
               nélkül nyúlt el.</p>
            <p>Végigfutott a folyosón.</p>
            <p>A harmadik szobában végre megtalálta Holldon íróasztalát. A fal mellett hatalmas
               páncélszekrény volt és Joe tudta, hogy a páncélszekrényben kell keresnie a
               leleplezéshez szükséges adatokat.</p>
            <p>Feltörte az íróasztal fiókokat, kiszórt mindent, végre az egyikben talált egy
               kulcscsomót. Remegő kezekkel, kapkodva kereste ki a megfelelő kulcsot, végre
               feltárult a hatalmas acélszekrény és Joe bepillanthatott a belsejébe. Dollárkötegek,
               papírok tűntek a szemébe, de nem ez érdekelte őt.</p>
            <p>Az alsóbb polcokon végre talált egy üzleti könyvhöz hasonlót, leült az íróasztal
               mellé és lapozni kezdte. Kivörösödött az arca, csillogni kezdett a szeme, amikor
               olvasni kezdte a feljegyzéseket:</p>
            <p>„19... október 18. Ma átvettem harminc bennszülött munkást Tim Callagantól, azzal a
               feltétellel, hogy továbbítom őket. A hasznot felezzük.</p>
            <p>James Sworn.”</p>
            <p>„19... október 24. A fegyverekért járó 15000 $-t átvettem Fu-Haitól.</p>
            <p>James Sworn.”</p>
            <p>„19... december 7. Leszállítottam az ígért fehér árut Wei-Tsungnak. Újabb üzleteket
               ígért, nyereség 30.000 $.</p>
            <p>James Sworn.”</p>
            <p>Szédült és támolygott, azoktól a borzalmas „üzleti ügyektől”, amiket a jegyzőkönyvből
               kiolvasott.</p>
            <p>Hirtelen elhatározással nyúlt a telefonkagylóért.</p>
            <p>Feltárcsázta a rendőrséget és a füléhez emelte a kagylót.</p>
            <p>A drót túlsó végén, fiatal férfi hangja hallatszott.</p>
            <p>- Halló, itt a rendőrség!...</p>
            <p>Joe keserűen mondta be.</p>
            <p>- Itt Joe Knell, a szökött fegyenc beszél...</p>
            <p>A rendőrtiszt közbevágott.</p>
            <p>- Ha sokat ivott, akkor ne telefonálgasson a rendőrségre, mert könnyen
               megjárhatja...</p>
            <p>Joe Knell fújt egyet.</p>
            <p>- Értse meg, hogy itt Joe Knell, a szökött fegyenc beszél, a Sworn villából... Fontos
               felfedezést tettem, azt hiszem lelepleztem James Swornt... Azonnal jöjjenek ki
               riadóautóval...</p>
            <p>A rendőrtiszt felnevetett.</p>
            <p>- Szerencséje, hogy nem vagyok a közelében. Ilyen gyanusításokért alaposan pórul
               járhatna...</p>
            <p>Joe elhűlt.</p>
            <p>- Nem hiszi, hogy én vagyok a szökött fegyenc?...</p>
            <p>- Nem...</p>
            <p>Joe azt hitte, hogy összeesik.</p>
            <p>- Bebizonyítom, csak várjon!... - rimánkodott, miközben arra gondolt, hogy ezalatt
               valószínűleg közeledik Holldon az embereivel a villához. - Megmondom az őr nevét,
               akitől megszöktünk... Smithnek hívták...</p>
            <p>A rendőrtiszt felnevetett.</p>
            <p>- Ezt olvashatta is valahonnan...</p>
            <p>- A számom 3562...</p>
            <p>A rendőrtiszt hallgatott egy pillanatig, azután izgatottan kérdezte.</p>
            <p>- Honnan tudja, hogy ez a száma a szökött fegyencnek?...</p>
            <p>Joe sírni tudott volna, átkozta magában a rendőrtisztet.</p>
            <p>- Mert én vagyok a szökevény!</p>
            <p>- Ne haragudjon, de ez hihetetlenül hangzik. Miért jelentené fel önmagát?...</p>
            <p>- Mert ártatlan vagyok!... - üvöltötte Joe a telefonba. - Jönnek vagy nem
               jönnek?...</p>
            <p>A rendőrtiszt hallgatott, azután megszólalt.</p>
            <p>- Jövünk, de ha nem igaz, amit mond, a föld alól is előkerítem, de akkor elátkozza
               azt a percet is, amikor megszületett...</p>
            <p>Joe hallotta a kagyló kattanását és elégedetten fújt egyet. Mindenről megfelejtkezve
               ült vissza az asztal mellé. Tovább olvasta a jegyzőkönyvet. Annyira elmerült a
               tanulmányozásába, hogy észre sem vette, amikor nyílt az ajtó és a küszöbön megjelent
               Bill Holldon és három barátja.</p>
            <p>Csak akkor rezzent fel, amikor meghallotta a gyilkos hangját.</p>
            <p>- Stop!... Fel a kézzel!...</p>
            <p>Joe Knell az ajtó felé nézett. Holldon úgy állt két testőre között, kezében a
               lövésreemelt revolverrel, mint a testet öltött bűn. Most is ott bujkált szája körül
               régi, kegyetlen vigyorgása és a szemében éppenúgy lobogott a vadászó tigris
               kegyetlen, sárga lángja, mint régen.</p>
            <p>Joe egy árnyalattal sápadtabb lett. Felemelte a kezét, de nyugodtan csengett a
               hangja.</p>
            <p>- Hello, Bill Holldon?... Mégis viszontláttuk egymást?...</p>
            <p>Félelemnek nyoma sem volt a hangjában. Holldon ezt rögtön észrevette és ez a nagy
               nyugalom meghökkentette kissé. Körülsöpört a tekintete a szobában, mintha Joe
               elrejtőzött cinkosait keresné és mert senkit sem látott, kissé megnyugodott.</p>
            <p>Fölényesen vigyorgott.</p>
            <p>- Viszontlátjuk egymást. Bár nem hinném, hogy ebből túlnagy öröme lenne, mr... hogy
               is hívják?...</p>
            <p>Joe csendesen, végtelen nyugalommal felelt.</p>
            <p>- Joe a nevem. Joe Knell... A Lélekharang. Gondoltál néha arra, hogy végül is én
               leszek a lélekharangod, Holldon?...</p>
            <p>A gyilkos hangja recsegett.</p>
            <p>- Először is nem vagyok Holldon. Úgy rémlik, ezelőtt két évvel is ez volt a
               rögeszméje. Nem baj, a fegyházban és az őrültekházában majd csak kigyógyítják
               belőle.</p>
            <p>Joe arcán szelíd mosoly derengett. Annyiszor elképzelte azt a pillanatot, hogy
               szemben áll Bill Holldonnal! Azt képzelte mindig, hogy görcsös, őrjöngő dühhel fog
               ellenfelének rontani és most különös gyengeséggel érezte, hogy akkor sem rohanna
               neki, ha történetesen nem volna harmadmagával és nem irányulna egyszerre három
               revolver a mellének.</p>
            <p>Csendes, messzemenő mosollyal mondta.</p>
            <p>- Ah úgy... Te még mindig a régi lemezt játszod... Pedig én nem azért szöktem meg a
               fegyencpokolból, hogy ezt a lemezt halljam...</p>
            <p>Bill Holldon már tökéletesen nyeregben érezte magát. Feltámadt benne a királytigrisek
               macskatermészete; játszani akart az áldozatával, mielőtt szétmarcangolja.</p>
            <p>Vigyorogva mondta.</p>
            <p>- Hanem?... Miért tette ki magát ennek a szörnyű strapának?... Egy börtöncella sokkal
               kényelmesebb, mint egy kényszerzubbony. Nem?...</p>
            <p>- Lehet. De én azért jöttem, hogy a halálodat lássam, Bill Holldon. És nincs az a
               gonoszság, amely most megmentene tőle...</p>
            <p>Holldon szemében csufondáros tűz bujkált.</p>
            <p>- Ne ijesztegessen, mr. Lélekharang... Nagyon ijedős vagyok és újabban hajlamos a
               szívbajra. Látom, hogy a pénzszekrényemet már felnyitotta. Képzelem, milyen jól
               szórakozott a feljegyzéseim olvasásával...</p>
            <p>Knell bólintott.</p>
            <p>- Yes... Nagyon jól szórakoztam rajta. Kár, hogy kissé hamarabb jött, mint kellett
               volna...</p>
            <p>- Persze, kitűnő zsákmány lett volna itt, mi?...</p>
            <p>Joe legyintett.</p>
            <p>- Nem érdekel a zsákmány. Te vagy a zsákmányom és nem menekülsz meg előlem. Ha két
               tucat bérgyilkos venne is körül, akkor is itt fogsz meghalni egy félórán belül, ebben
               a szobában.</p>
            <p>Holldon arcán gúnyos fintor suhant át.</p>
            <p>- Hát ami azt illeti, jósolni jobban tudnak a cigányasszonyok is, mint te. Ezzel a
               pályával hagyj fel, barátom. Aki itt ma rövidesen meghal, az nem én leszek, hanem te.
               Azért mert megölted a szolgát, még különben is meg fogják toldani az éveid számát
               néhány esztendővel. Ha ugyan egyáltalán visszakerülsz még a fegyházba. Mert nagyon
               valószínűnek látom, hogy hirtelen és jogos felháborodásomban, úgy szétloccsantom az
               agyadat egy golyóval, hogy sohasem támadsz fel többé. Utóvégre egy körözött szökött
               fegyenc, gyilkosról van szó...</p>
            <p>Knell szava keményen csattant.</p>
            <p>- Ne tévedj, Holldon. A gyilkos te vagy. Én legfeljebb áldozat vagyok és
               bosszúálló...</p>
            <p>- És a szolga, aki holtan fekszik a földszinten?...</p>
            <p>Joe Knell arcán őszinte megdöbbenés látszott.</p>
            <p>- Nem akartam megölni...</p>
            <p>Holldon röhögött.</p>
            <p>- Akartad, vagy nem akartad, mindez nem változtat a lényegen. Gyilkos szökött fegyenc
               vagy és már csak a bőröddel számolok el a rendőrségnek. Megmondtam valamikor, hogy
               nem érdemes velem ujjat húzni. Te húzod a rövidebbet, jámbor Lélekharang.</p>
            <p>Miközben beszélt, lassan közelebb nyomult foglyához. Tekintetében ismét felgyúlt az a
               gyilkos fény, amelyet már annyiszor látott benne Joe és tudta, hogy pillanatokon
               belül cselekednie kell, ha életben akar maradni a rendőrség megérkeztéig.</p>
            <p>Nem Bill Holldont figyelte, hanem a testőreit. Vállas, kegyetlenarcú fegyenctípusok
               voltak és amikor Holldon előbbrelépett, mintha az árnyékai lettek volna,
               milliméterről milliméterre követték gazdájukat.</p>
            <p>Joe Knell csendesen mondta.</p>
            <p>- Megölhetsz, Holldon. Hidd el, cseppet sem félek a haláltól. De megnyugtató a
               gondolat, hogy rövidesen követni fogsz te is...</p>
            <p>A Tigris felordított.</p>
            <p>- Elég a komédiából, Joe! Mit adod itt a nagyfiút, akinek még vannak rejtett és
               hatásos sakkhúzásai?... Tudom, hogy ostoba idegcsomó vagy, aki beszuggerálta
               magának, hogy velem leszámol! De én elsöpörlek az utamból, mint a szemetet...</p>
            <p>Ebben a pillanatban váratlan esemény történt. Joe Knell villámgyorsan lehajolt és
               amikor Holldon revolvere feldörgött, már az íróasztal alatt volt. Megmozdult a
               hatalmas, faragott íróasztal, mint valami keményfából alkotott védőpajzs és a
               szaporán ropogó revolverekre zuhant. A két testőr egyszerre eltűnt az íróasztal
               alatt, Holldon is elvágódott és mielőtt talpra ugorhatott volna, Joe Knell
               tigrisugrással vetette rá magát.</p>
            <p>A csontos férfiujjak halálos erővel fonódtak Holldon torkára. A gyilkos elrémülve
               látta arca előtt Joe Knell zöld lángban lobogó szemét és irtózatos erőfeszítést tett,
               hogy lerázza magáról ellenfelét.</p>
            <p>Knell azonban úgy mélyesztette ujjait Holldon torkára, mint akkor, ott a
               Gyémántszigeten, amikor Immerg bunkócsapására fordult le ellenfeléről az ájulat
               feketeségébe merülten.</p>
            <p>- Eljöttem, Holldon!... - lihegte fuldokló dühben és szabadon levő balkezével
               irtózatos erejű ökölcsapásokat mért ellenfele arcába. - Eljöttem, hogy ezzel a két
               kezemmel szorítsam ki belőled a bűnös párát... A pokolra küldelek, Holldon, mert meg
               kell tanulnod, hogy a fák nem nőnek az égig és a bűn mindig elveszi méltó
               büntetését...</p>
            <p>Holldon fuldokolva vergődött Knell térdei alatt. Mintha hegyomlás temette volna el,
               vagy saját bűneinek iszonyú súlya, olyan gyenge volt, hogy mozdulni sem tudott. Csak
               hápogott, a testőreit kereste vérbeborult, fuldoklástól kidagadó szemével, de azok az
               íróasztal alatt hevertek tört lábbal, karral és Holldon érezte, hogy minden ereje
               elhagyta, pillanatokon belül elveszti az eszméletét.</p>
            <p>Ebben a pillanatban autófékek csikorgása sivított fel a ház előtt. Joe Knell hirtelen
               magáhoztért erre az éles, bántó hangra és elengedte ellenfelének torkát.</p>
            <p>Búcsúzóul lecsapott mégegyszer az ökle, amitől Holldon jótékony kábulatba süllyedt és
               felegyenesedett a földről.</p>
            <p>Magához vette Holldon revolverét és a sarokban vergődő gyilkosok felé fordult.</p>
            <p>- Nagy csend legyen itt most, fiúk... Joe Knell intézi el a számadását Holldonnal, a
               legaljasabb gyilkossal, akit valaha a hátán hordott a föld. Stop!... Nem szeretnék
               halottakat átadni a rendőrségnek!...</p>
            <p>Ebben a pillanatban kivágódott az ajtó. Rendőregyenruhák jelentek meg az előre
               tartott revolverek mögött és egy fiatal, energikushangú rendőrtiszt kiáltása
               harsant.</p>
            <p>- Fel a kezekkel...</p>
            <p>Joe Knell fáradt mosollyal dobta revolverét a rendőrtiszt lába elé.</p>
            <p>- Nincs veszedelem, kapitány úr. Joe Knell vagyok, a szökött fegyenc és áldozat...
               Ezek itt Bill Holldon, illetve James Sworn, a Tigris és két bérgyilkosa... Nagyon
               érdekes dolgokat fognak itt felfedezni rögtön...</p>
            <p>A tiszt értelmetlenül nézett Joera.</p>
            <p>- Ön telefonált az imént a rendőrségre?...</p>
            <p>- Yes...</p>
            <p>- Nem értem... Ha úgyis tudta, hogy jövünk, miért verte ájultra az
               ellenfeleit?...</p>
            <p>Joe mosolygott.</p>
            <p>- Jogos önvédelemből, kapitány úr... Maga még nem ismeri ezt a fenevadat. Az utolsó
               pillanatban is megölt volna, ha tudja, hogy nincs menekvés... És... Szebb így, hogy
               győztesen, revolverrel a kezemben adom át a foglyokat Önnek...</p>
            <p>A tiszt furcsa zavarban mondta.</p>
            <p>- Hm... Most tulajdonképpen nem tudom, kit bilincseljek meg?... Maga szökött fegyenc
               és állítólagos gyilkos is... Magát is le kell tartóztatnom...</p>
            <p>Joe elnézően legyintett.</p>
            <p>- Kezdje rajtam, kapitány úr. Bilincselgessen, megszoktam már. A fontos az, hogy őket
               is megbilincselje... és nézzen egy kissé abba a könyvbe, ott az asztalon. Nagyon
               érdekes feljegyzések vannak benne, amelyek egy kis fényt vetnek Szumátra Tigrisének
               üzelmeire. A kábítószer, fegyver és rabszolgacsempészéstől a leánykereskedelemig
               mindennel foglalkozott ez a dicső férfiú. Amit ellenem és a barátom ellen vétett, azt
               majd a végén mondom el, hogy beteljesedjen a bűnlajstroma...</p>
            <p>A tiszt az éledező Holldonhoz lépett.</p>
            <p>- James Sworn, ezennel letartóztatom...</p>
            <p>Holldon apró szeme olyan keskeny volt, mint a késpenge. Tétován pillantott körül, de
               amint megpillantotta az ajtóban álló rendőröket, a szoba közepén mosolygó Joe Knellt,
               egyszerre olyan sápadt lett, mint a frissen meszelt fal.</p>
            <p>- Letartóztat?... Milyen jogon?... - hebegte kínosan és Joere nézett, aki most
               fáradtan leroskadt az egyik székbe, mintha a legutóbbi események utolsó csepp
               energiáját is kiölték volna.</p>
            <p>A rendőrtiszt kitérően felelt.</p>
            <p>- Azt majd megtudja a rendőrségen.</p>
            <p>Intett az embereinek, akik megbilincselték a testőreivel együtt és még mindig
               bizonytalanul fordult Joe Knellhez.</p>
            <p>- Átkozottul nehéz eset. Itt most maga a feljelentő és leleplező... Mégis fogoly maga
               is... Megígéri, hogy nem szökik meg?...</p>
            <p>Joe Knell mosolygott.</p>
            <p>- Akkor nem bilincsel meg?</p>
            <p>- Nem...</p>
            <p>- Megígérem. Becsületszavamra nem teszek kísérletet a szökésre...</p>
            <p>A tiszt arcán mosoly suhant át.</p>
            <p>- Köszönöm, ez elég. Odabent majd részletesen kihallgatjuk a jelenlevőket.
               Indulás!</p>
            <p>Joe Knell az asztalon heverő könyvre pillantott.</p>
            <p>- Az Istenért, a legfőbb bizonyítékot itthagyná?...</p>
            <p>Felnyalábolta a könyvet és eltűnt az ajtón túl. Még udvariaskodtak is az ajtónál a
               rendőrtiszttel.</p>
            <p>Tessék...</p>
            <p>- Parancsoljon...</p>
            <p>Végül is Joe Knell lépett ki elsőnek. És ebben nem csupán a rendőrtiszt udvariassága
               volt a döntő tényező...</p>
            
            <p>Két nappal később, amikor a padangi rendőrfőnökségen befejeződtek a Tigris és
               bandájának kihallgatásai, Joe Knell kilépett a kapun. Tizezer dolláros csekk volt a
               zsebében, amelyet Szumátra legveszedelmesebb kalandorának leleplezéséért kapott és
               egy írás, amely szerint perújrafelvételéig szabadon járhat...</p>
            <p> Vége.</p>
            
         </div>
      </body>
  </text>
</TEI>