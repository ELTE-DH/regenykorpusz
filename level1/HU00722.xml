<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU00722" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
  <teiHeader>
      <fileDesc>
         <titleStmt>
            <title>Fanni hagyományai</title>
            <author>
               <persName>
                  <surname>Kármán</surname>
                  <forename>József</forename>
               </persName>
               <date from="1769" to="1795">1769-1795</date>
               <idno type="VIAF">55016260</idno>
            </author>
            <respStmt>
               <resp>ELTeC conversion</resp>
               <name>
                  Palkó Gábor
                  <ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">12101</measure>
            <measure unit="pages">30</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC and ELTE Novel Corpus</p>
         </publicationStmt>
         <sourceDesc>
            <bibl type="digitalSource">
               <title>
                  Fanni hagyományai
               </title>
               <date>2001-10-24</date>
               <publisher>Magyar Elektronikus Könyvtárért Egyesület</publisher>
               <ref target="https://mek.oszk.hu/00700/00722/"/>
               <respStmt>
                  <resp>Original Electronic Edition</resp>
                  <name>Szabolcsi József</name>
                  <name>Kiss András</name>
               </respStmt>
            </bibl>
            <bibl type="printSource">
               <title>Fanni hagyományai</title>
               <author>Kármán József</author>
               <pubPlace>Budapest</pubPlace>
               <publisher>Talentum: Akkord</publisher>
               <date>1998</date>
               <ref target="https://mek.oszk.hu/00700/00722/"/>
               <idno>ISBN 963 645 007 2</idno>
            </bibl>
            <bibl type="firstEdition">
               <title>Fanni hagyományai</title>
               <author>Kármán Józef</author>
               <date>1875</date>
            </bibl>
         </sourceDesc>
      </fileDesc>
     <encodingDesc n="eltec-0">
        <p/>
     </encodingDesc>
     <profileDesc>
        <langUsage>
           <language ident="hu">Hungarian</language>
        </langUsage>
     </profileDesc>
     <xenoData>
        <ns1:eltec>
           <ns1:authorGender key="M"/>
           <ns1:size key="short"/>
           <ns1:canonicity key="high"/>
           <ns1:timeSlot key="T2"/>
        </ns1:eltec>
     </xenoData>
     <revisionDesc>
        <change when="2024-04-13"/>
     </revisionDesc>
  </teiHeader>
  <text>
      <body>
         <div type="chapter">
            <p>Az Uránia szerzőinek boldogságot!</p>
            <p>
               Forróan köszönöm, hogy Ti is Fannimat kedvelitek... hogy azt
               Urániátokba befogadtátok, s így fenntartottátok emlékezetét, onnan fejül háladó
               mosolygással köszöni ő... Ó, mely meg­elégedéssel láttam érette már egynéhány
               könnycseppeket hullani. Mivel ezek reményltetik velem az olvasóközönség részvételét,
               hátramaradt írásait, melyek mint szent hagyományok, holta után nálam letéve voltak,
               íme, itt küldöm... Ha jónak állítjátok, tegyétek közönségessé. Elszakadozott
               töredékek, apró gondolatok, de amelyekből egy szép egészet öszverakhat - a
               gondolkozó. Isten veletek és munkátokkal.</p>
            </div>
            <div type="chapter">
               <head>I</head>
               <p>
                  Ó, be jó itt!... Veteményeskertünk ajtaja megett, melyen a
                  gyümölcsösbe járnak, a sövényt vastagon befutotta a komló, amely általfonódik egy
                  szép kökényfácskára, és ezen nyájas boltozat alatt áll az én kis asztalkám,
                  amelynél oly jóízű az olvasás. Ide lopom ki magamat sok vasárnap délutánján és sok
                  korán reggelen, mikor senki sem lát, senki sem bánt. Itt olvasok orozva, itt írok,
                  itt sírok orozva.</p>
               <p>Ó, te kedves zöld setétség, titkaim meghittje! mely édes alattad az ábrándozás,
                  szabadabb alattad a pihegés, és midőn alád érek, malomkőnyi nehéz teher esik le
                  mellyemről. A napsugárok csak hellyel-hellyel sütnek papirosomra, és barátságos
                  csalfasággal látszatnak hozzám beleselkedni... egy komlószár nyájasan s hízelkedve
                  nyúlik által hozzám vállamon keresztül, s látszatik esmért barátnéját
                  általölelni... Ó, be jó itt! Ez a hely engem oly jó szívvel fogad, mások - tőlem
                  mind idegenek... Kedves szomorúságú dongása hallik a méhecskéknek, melyeknek kasai
                  túl a sövény mellett vagynak kirakva, barátságos mormolásuk olyan, mint a forrás
                  álomhozó csergedezése... Néha egy eltévelyedett, lézengő méh rövid látogatást ad
                  hajlékomban... Kedves kis vendégem, örömmel látlak. Állapodj meg itt, nyugodj itt
                  ki nálam. Nem félek én fullánkodtúl... ó, mérgesebb annál az embereké. Te azzal
                  csak a bántót bünteted, egyező társaságtokban közszerelemmelmunkáltok... Az ember
                  pedig az embernek teszi napjait keserűkké... Itt távol vagyok tőlök... Azért, ó,
                  azért oly igen jó itt!</p>
            </div>
            <div type="chapter">
               <head>II</head>
               <p>
                  Amott, titkos rejtekemmel általellenben nyugoszik le a
                  világ királynéja pompás felséggel, és veres lángot gerjeszt setét magánosságomban.
                  Az én orcám is mind tüze visszaverésétűl, mind a gyönyörűségtűl gyulladt. Jövel,
                  édes borzadások órája! estvéli szürkellet, mikor az elmém oly mélyen elandalodik,
                  és képzelődésem a véghetetlennek tartományait járja!... A nap tüzes kereke
                  lesüllyedt a hegyen túl. A szellők hívesebben lengenek. Csak egy-két magános
                  szállangó bogárka repül fülem mellett el, és annál jobban növeli az esthajnal
                  dicső csendességét... A képzeletek országlása kezdődik...</p>
               <p>Suhog az estszél a falevelek között. A magas tölt hold függ a levegőben. Csípő
                  hívességet harmatoz le... Minden homályos szegletéből a bokroknak csuda
                  árnyékformák ballagnak elé!... Az én szívem megtelik szomorú emlékezettel
                  szerelmes halottaimról... Ott a hold felett, dicsőült anyám! ott vagy te; egyetlen
                  leányodat itt hagytad az emberek keménységének. Nézz le reám, kísérj mindenütt,
                  légy őrző angyalom. Ha békétlenkedik ez a szív, nyugtasd meg. Ó, ha a szomorúság
                  rágja, jelenj meg egy gyenge estszellőben, fuvallj orcámra jelenlétedül, és vidám
                  leszek. De ha lehet - anyám, én édes anyám, végy fel hamar magadhoz...</p>
            </div>
            <div type="chapter">
               <head>III</head>
               <p>
                  Telhetetlen szív! mikor lesz vége vágyódásidnak, melyek oly
                  akaratosak, mint a makacs gyermek kedve. Mit kívánsz, mit óhajtasz?</p>
               <p>Valamely édes, nehéz, titkos, nem tudom mely érzés fekszik kifejtetlen, homályosan
                  mellyem rejtekében! Ha az éj titkokkal teljes árnyéka beteríti a földet, midőn a
                  természet elszenderedett és innepel - akkor támadnak fel leghatalmasabban
                  érzései... Oly édes, bájoló érzés - és mégis fájdalmas. Az örömtűl dobog szívem -
                  és mégis könnyel telik szemem.</p>
               <p>Megfoghatatlan magának is az ember! Ha a távol lévő kék hegyekre nézek - ó, mely
                  óhajtanék túl rajtuk reppenni... Ha az erdő temérdek bükkfái közül a kakukk
                  barátságosan kibeszél - ó, mint kívánnám árnyékai ölébe magamat... Mikor a kis
                  pataknak, mely gyümölcsösünket elzárja, apró habjai eltűnnek - ó, mely örömest
                  rajtok én is elcsuszamlanék... Ilyeneket kívánok, és mégis, ha mindezeket
                  megtenném is magamnak, híja volna boldogságomnak... és mi ez? azt újra nem tudom.
                  - Makacs, akaratos szív! ki gázol keresztül érzéseid zűrzavarján?...</p>
            </div>
            <div type="chapter">
               <head>IV</head>
               <p>
                  Mint csudálkoznak kisírt szemeimen? Nem tudják, a boldogok!
                  mi szorongat belől, mi fojt el sokszor, mint ha a levegő kiapadt volna körültem...
                  Híjamat érzem, egy része szívemnek nincs betöltve... Én mindenhez olyan jó vagyok,
                  és engem senki sem szeret! Szeretetlenség! a te hideged kínzóbb az elkárhoztak
                  kénköveinél!... Ott fenn - ott a szerelem boldog hajlékiban, ott majd szeretnek;
                  ott találom majd azt a jó anyát, akinek képe előtt annyit sírok, ott az angyali
                  ifjak között bátyámot...</p>
               <p>Ó, ha még ő élne! Itt ülne majd gyakran velem, itt beszélgetnénk elköltözött
                  édesanyánkról, egymásnak könnyeznénk ki, hogy ellopták tőlünk édesatyánk szívét...
                  Őbenne tenném le minden reménységeimet, őnála minden panaszimat. Ő volna oltalmam,
                  ő volna boldogítóm; az ő boldogulása az enyim is lenne, volna kinek örülnöm, kin
                  és kivel szomorkodnom. Ő! - talán ő betöltené szívem hiánosságát. Szeretne ő
                  engem, én őtet! és a mi boldogultunk mennyei vidámsággal mosolyogna le a
                  felhőkből... De így - egyedül! - -</p>
            </div>
            <div type="chapter">
               <head>V</head>
               <p>
                  Miért nincs annyim, amennyi elég lenne jól tehetni
                  másokkal. Miért fogy ki tehetségem előbb, mint a jótéteire való kívánságom! Ó,
                  atyám ott fenn! köszönöm néked ezeket a szenvedéseket, amelyek szívem érzékennyé
                  teszik a mások nyomorúsága eránt. A jó állapot öszveszorítja az érzést, bebőrödzi
                  a szívet. - Csak magát szereti a gazdag, fut látása elől is a nyavalyásnak, mint a
                  kényeztetett gyermek. Ezek énkörültem mind olyan kőszívűek...</p>
               <p>Egy özvegy vonta meg magát, két szép gyermekeivel, egy alacsony zsellérkunyhóban
                  falunk végén!... Senki sem tudja, honnan jött... Állásában s viseletében hajdani
                  jó állapotjának marad­ványi jelentik magokat. Beszédje jó nevelést mutat. A
                  szomorúság s bánat könyörögnek a szánakozásért lefüggesztett tekintetéből.
                  Szerettem első látásra ezt a szenvedő anyát. Gyer­mekei testvéreim lettek... A
                  boldogtalan oly örömest csatolja magát a boldogtalanhoz; itt talál egyetértő
                  szívet, melyet a balsors csapdosásai meglágyítottak. A boldog hideg tekintettel
                  megy el mellette, és szalad azon kedvetlen érzéstűl, mely belső részében titkosan
                  mozog: Neked is igy eshet! - Senkinek sem alkalmatlankodik. Gyermeki s bánatja
                  társaságában egyedül él.</p>
               <p>Mi az, hogy engem kerül? Midőn találkozunk, miért, hogy egy csendes „jó nap”
                  mondással odább megy? Engem is olynak vél, mint a többiek... vagy talán kevély?
                  Még nyomorúságában is felemelt szívű?... Ó, ha az, szeretlek, nagylelkű asszony!
                  ezen nemes kevélységedért is. Ne építs az emberekre; semmit se reménylj. A
                  szerencsétlenség elveszti fullánkja leghegyesebb éleit azokon, akik elfelejtették
                  a szemfényvesztő reménységeket... De talán szégyenled - hogy nyomorult vagy. Jer
                  karjaim közé, kedves boldogtalan! én is a vagyok.</p>
            </div>
            <div type="chapter">
               <head>VI</head>
               <p>
                  Szomszédságunkban gyermekségem társait ma, sok idő múlva
                  meglátogattam. Közel egy időben vannak velem, együtt laktunk egy tanítónénál...
                  Kellemetes tavasza az első emberi élet­nek, mint a reggeli álom, eltűnsz!
                  Ártatlanul éltünk, nem vájta kívánság szívünket, nem szédí­tettek a reménységek.
                  Szorgoskodás nélkül láttuk felkelni s lenyugodni a napot; a jelenvaló betöltötte
                  kis szívünket könnyen szerezhető óhajtásaival. Egy báb volt legbecsesb jószágunk,
                  egy szabad óra legboldogabb időnk és egy cifra csekélység legnagyobb örömünk...
                  Feltámad­tak ezek az emlékezetek szívemben, midőn hozzájok készültem. A nyájaskodó
                  barátkozás képzelései kísértettek hozzájok.</p>
               <p>Módos, de hideg volt a fogadás. Az emberség szoros köteleivel lebékózva minden
                  szó. A mesterség erőszakos törvényei szerént minden mozdulás. Buzgott a száj a
                  szép üres hangok­tól, a szív - hallgatott. Akkor nemrégen jöttek vissza a
                  városból. Tele voltak annak boldogsá­gaival. Unalmas volt itt kinn nékik minden.
                  Nem volt játékszín, nem bál! nem körültök sürgölődő s enyelgő ifjak. A
                  ruhatartóbúl minden módikat elészedtek, és belső kevélységgel mutogatták... Hívtak
                  a farsangra, amikorra atyjok kedvekért bált ígért tartani... Újonnan megtréfáltak
                  képzelődéseim, én gyermektársaimat nem találtam.</p>
            </div>
            <div type="chapter">
               <head>VII</head>
               <p>
                  A hiba enyim, én vagyok rossz és igazságtalan. Az atyák
                  szeretik gyermekeiket. Társaimat tetézi atyjok sok ajándékkal, minden
                  vágyódásaikat betölti, még mikor azok ki sem fejlődtek. Azok kedveltetők - én,
                  látom, komor, kedvetlen, békételen vagyok. Nem közitekbe illem, én azt magam is
                  látom... Miért, ó, miért öntött belém a természet oly visszás indulatokat? - -</p>
               <p>Lám, én titkon sírok. Ha atyám éjféli álmomból mennydörgő szavaival felrezzent,
                  vagy általverő tekintettel mordan néz, én hallgatok, készen teszek mindent. Ha
                  testvéreim fennyen parancsolnak, mert van pártfogójuk, én ellenszólás nélkül,
                  legmakacsabb akaratjukban szolgálok. De ki lenne az a gondolatlan, aki ily
                  állapotban vagy buta ne lenne, vagy szomorú?</p>
            </div>
            <div type="chapter">
               <head>VIII</head>
               <p>
                  Szép volt a reggel. A hajnal könnyező szemmel költ fel.
                  Frissítő szellők lehellettek. Az illatok fellegei széjjelhaboztak a nedvesített
                  mezőkön. A megvidított egész teremtés mosolygott. Víg volt az én szívem is. -
                  Határos a mezőkkel, melyek kertünk mellett elterülnek, egy kedves fiatalas. Az
                  alja puha, zöld hanttal kipárnázott és tiszta. Az én sok reggeli zarándokságim
                  helye. Egy könyvvel kezemben lépegettem elé a gyönggyel kirakott téren, míg az
                  erdőcskének boltozatjai alá jutottam.</p>
               <p>Szívet felemelő jelenés! az özvegy két gyermekeivel itt térdepelt egy
                  hanthalmocskán; kezeiket az égre emelték ezen kisdedek, és végezték anyjuk után
                  reggeli áldozatjokat. - Ott, ahol állot­tam, leestem én is, és imádtam az
                  Örökkévalót...</p>
               <p>Egy fának árnyékában ült le ez a jó anya; kisebb gyermeke fejét ölébe eresztette,
                  a nagyobb fennszóval olvasott... Leszegezett bús tekintetét függesztette kis
                  gyermekére, egy könny reszketett szemében, és sóhajtás mellett kérlelő tekintettel
                  az egekre nézett...</p>
               <p>Gyönyörű csevegéssel megállította a kisebb a nagyobbat... „Miért sírsz, édes mami!
                  majd megjön atyuska! ugyé megjön? Én elmegyek a kis kertecskénkbe, és néki
                  bokrétát kötök, ő pedig nékem hoz sok-sok holmit.” A nagyobb, aki tudta
                  valamennyire érzeni, mit vesztett el: „Nem jön meg atyuska többet szegény!
                  Bezárták egy setét boltba, és a fekete emberek elvitték.” Szívét szaggatták ezek,
                  és szemét keszkenőjével eltakarván, felállott.</p>
               <p>Az én szívem majd megrepedett. Sűrűn szakadtak könnyeim, és anélkül, hogy tudtam
                  volna, közelítettem, és egyszerre sírva-zokogva egymás karjai között találtuk
                  egymást.</p>
            </div>
            <div type="chapter">
               <head>IX</head>
               <p>
                  Esméretségünk egyetlen a maga nemében. Házacskájához
                  kísértettem. Szívemet hasogatta, midőn láttam házi eszközeiben azt a szomorú
                  elegyítését a városi tisztaságnak a falusi szegény­séggel... Itt egy tükör állott,
                  nagy és gazdag, előtte egy fejér, rossz asztal... amott egy selyemkanapé és
                  körülte szalmaszékek... Halvány, szép orcáját gyenge pirulás futotta el... Ágya
                  felett függött egy szép férjfiú képe. Mindezeket én felfejteni és egyeztetni nem
                  tudtam.</p>
            </div>
            <div type="chapter">
               <head>X</head>
               <p>
                  A szánakozó irgalmasság számkivettetett. Miért meresztenék
                  szemeiket az emberek, midőn látják, hogy valaki áldozik az emberiségnek?
                  Ritkaságának ez a bámulás bizonysága. A paloták rézzárjai a nyomorult előtt
                  legerősebbek. Az együgyű egyenes lelkével - nem siránkozik, de segít.</p>
               <p>Alattomban varrtam egynéhány apró ruhácskát barátném kicsinyeinek. Sok éjjel,
                  midőn mélyen hortyogott a háznál minden, és egymást felváltva hangzott a kakasszó
                  egy végtől a más végig, szorgalmatosán öltögettem; előre képzeltem azon kis lelkek
                  repesésit, mint fognak benne magoknak tetszeni... Ó, ez a képzelődés szebb volt
                  egy szép álomnál, jobban megnyugtató egy éjféli hortyogásnál!... Készen volt
                  ajándékom. Lopva felöltöztettem a kicsinyeket, kik azalatt is nehezen tarthatták
                  vissza lármás kis örömöket, és nagy szorgosan titkoskodtak. Én előre bementem, és
                  meghagytam, hogy nemsokára utánam jöjjenek be új köntösökben...</p>
               <p>Én barátnémmal beszélgettem, várván őket. Egy jólelkű öreg falubeli tehetős gazda
                  belép, és engem ott látván, kevéssé megháborodott, de magát öszveszedvén:
                  „Feleségem - úgymond - szerencsés volt a lentermesztésben; az ifjú asszony ez idén
                  nem vetett: a kis cselédek sokat elnőnek, ne utálja meg szegény ajándékomat; ha
                  pedig ideje nincs megfonni, az én Erzsim azt is megteszi...” Zavarodva volt az
                  asszony, egy könny görgött le orcáján, kezét az öregnek megfogta: „Köszönöm, édes
                  szomszédom.” Ennyit mondhatott. Ekkor -</p>
               <p>A kicsinyek kiáltozó örömmel berohantak. „Nézd, mami! nézd, be szépet hozott
                  nénink!” Szótalan állott, általölelt, és ábrázatját kebelembe takarta. „Barátném,
                  ez az én szívem rossz, nem tanulta még meg a jótételt pirulás nélkül
                  elfogadni.”</p>
            </div>
            <div type="chapter">
               <head>XI</head>
               <p>
                  Ez az epesztő egyformaság kiemészt unalmával. Egy nap
                  olyan, mint más... Azon baj, azon kínzás, azon reménytelenség... Az idő szakasza
                  felváltja a mást. A nyári hő meleg összeolvad már a hívességgel, mely az ősz
                  közellétét jelenti. A szürke napok sokasodnak. A gyenge felhőkkel bevont ég
                  gyakrabban meglátogat édes melankóliájával... Az én állapotom mindég ugyanegy. Így
                  kell-é nékem vajjon mindég élnem?</p>
            </div>
            <div type="chapter">
               <head>XII</head>
               <p>
                  Szükséges az embernek az ember. Ki rontja öszve azt a
                  hatalmas kívánkozást, hogy egynemű valóságokkal élhessünk? Ez a kőszirt
                  visszahangzja panaszaimat, de nem érti, az estvéli szél széjjelhordja szárnyain
                  sóhajtásimat, de nem érzi, az én lelkem atyafias lélek után vágyódik, szívem keres
                  véle egyező szívet...</p>
               <p>Ó, mind ily fagyos és gyémántszívűek-e az emberek?... Hol az a szerető teremtés,
                  amelyhez mindég közelebb és közelebb szorulhatnék, amely mégis szívesebben reám
                  hallgatna, mint mások, és ó - amely mégis sokban jobban megértene, mint ezek,
                  amely követné érzésimet, és elfogadná, és amely minden mások felett énhozzám, és
                  csak énhozzám, és őhozzá én lennék kapcsolva?...</p>
            </div>
            <div type="chapter">
               <head>XIII</head>
               <p>
                  Az ember nyomorúságai véghetetlenek! - Szegény, szenvedő
                  barátném! Most már elhiszem, hogy vég nélkül nyomorult vagy. Még most is hallom
                  szavaidat, midőn történetedet lebeszél­ted.</p>
               <p>„Az atyám (úgymond) gróf ** jószágainak főtisztje volt. Nagy fizetése mellett nagy
                  volt jöve­delme is. A pompa és az egész városi bujaságok véghetetlen serege nálunk
                  tartottak szállást. Sok gyermekei közül a legifjabb én voltam.</p>
               <p>Fennyen láttam, bízván atyám nagy értékében; gondolatlan képzeleteim a
                  lehetetlenségekkel hízelkedtek magamszeretetének. Vidékünk legszebb, legtehetősebb
                  ifjai körültem udvaroltak. Az én szívem gyermekes képzelődéseimtől vezettetvén,
                  nem érzett egyebet a szilaj mulatságok kedvelésénél. Nevettem az indulatot, és a
                  szerelmet csak nevéről esmértem.</p>
               <p>Az anyám nagy születésű volt, erántam való szeretete nálam is oly házasságot
                  kívánt. A középrend még csak igen nyájas tekintetet sem érdemelhetett tőle. Az ő
                  magas képzeletei az enyimeket is elragadták, s elszédítettek engem teljességgel.
                  Minden boldogságom a külső fény - a rang és a névtől függött.</p>
               <p>Az ember nálam gondolóba sem jött... Úgy rendelte a jó ég, hogy a kettőt egyben
                  megtaláljam.</p>
               <p>Báró ** csekély értékű lévén, először talán a hasznos házasodásnak reménysége
                  alatt jött hozzánk, de azután indulatosan megszeretett. Az ő leírhatatlan kedves,
                  okos módja, szép vezetése és érlelt bánása, de leginkább eránta égő szerelmem a
                  szeles gondolatlanból egy jó és tisztán szerető leánykát, és végre egy hiv
                  feleséget formáltak... Mennyei boldogság volt ötesztendei házasságom. Ezek a
                  könnyek az ő emlékezetének folynak, és korántsem panaszok az ég ellen. Aki
                  szerfelett boldognak engedett lennem öt esztendeig, nincs jussom ellene zúgnom, ha
                  most nem a vagyok.</p>
               <p>Megholt nemsokára az atyám. Nagynak vélt értéke adósságai kifizetése után kevés
                  volt. Számos gyermekei között ez a maradék felosztatván, igen-igen csekély lett.
                  Férjem, hogy haszonkeresés nélkül is szeretett és hogy nem ez indít’okból vett el,
                  azt tudom; nem várta ugyan ezen véletlen kimenetelt, de tűrte és szememre sohasem
                  vetette.</p>
               <p>Királyi tisztsége, melyet viselt, csekélyebben táplált a középszerűségnél. A
                  nagyvilág értetlen és véghetetlen praetensioinak eleget nem tehettünk, sokszor
                  kellett apró adósságszerzéshez folyamodnunk. Várta, munkálta ez a jó férj
                  előmenetelét, melyet oly példásan megérdemlett, de ezen reménységek közepette
                  elragadta tőlem s gyermekitől egy sebes forróhideg.</p>
               <p>Nyomtak kéméletlenül kölcsönözőink. Kevés értékem azoknak kemény kezeiknél
                  hagytam. Első időmkori érzéseim egészen el nem hagytak, a külső fényhez
                  hozzászoktatott szívem a szegénység pirulását a városban ki nem állhatta, és ide
                  jöttem gyalázatomat eltemetni és szegény lenni legalább esméretlenül. De, kedves
                  barátném! ez még nem mind, ami bánt!... Nevelésem magas és pompás volt, az örökké
                  tartó boldogsághoz szabott, és kézimunkával magam s ártatlan árváim nem tarthatom;
                  szolgálni - ó, barátném! nem vehetek annyi erőt ezen kevély szíven, hogy azt
                  tudnám... A legszükségesebb dolgok maholnap nálam kifogynak. Én!... de gyermekeim
                  éhen nem láthatom halálos fájdalom nélkül... Ó, én vagyok szegény gyerme­keimmel a
                  legnyomorultabb teremtés!”</p>
               <p>Miért nem vagyok én gazdag?... Istenem! miért nem áldottál meg tehetséggel, én
                  odaadnám néki mindenemet... Mit kívánok? Ha szabad kívánnom: Isten! segíts te
                  őrajta... így elkerüli a jótétel-elfogadásánál a felpirulást. -</p>
            </div>
            <div type="chapter">
               <head>XIV</head>
               <p>
                  Ily édesen szenvedni; szomorkodni, anélkül hogy tudnád -
                  miért?... az egyedülvalóságot jobban kedvelni minden mulatságnál; örömest
                  magánosan lenni a világos tavaknál, a kőszálakon és a homályos erdőségben, minden
                  gyönyörűséget csak az kies természetbűl szívni vagy csak egyetlen egy léleknek
                  társaságát kívánni, akinek ezt mind megmondhatnád, és aki azt mind elfogadná...
                  Micsoda, ó, micsoda állapot ez? Itt olvadnak egybe a menny gyönyörűségei a kínok
                  helye gyötrelmeivel...</p>
            </div>
            <div type="chapter">
               <head>XV</head>
               <p>
                  Mi könnyebbek azólta a szenvedések, hogy azokat
                  kiönthettem. Barátnémmal együtt sírunk, együtt panaszolkodunk. Ó, ha visszateszem
                  magamat hajdani állapotjába, mely boldog volt ő akkor, és mely boldogtalan most...
                  De mégis, lám én soha jó napokrúl semmit nem tudok. - Az ő Károlya (így nevezi
                  volt férjét legörömestebb), ha ő azt festi, eleven s szinte látható színekkel
                  rajzolja, látom, esmérem s szeretem én őt!... ha lebeszéli azt az egyességet, azt
                  az egymás lelkébe és gondolkozásába való átalolvadást, azokat az apró és mégis oly
                  igen-igen édes házi örömöket, az ő határozhatatlan érzéseiket, azokat az alig
                  tapogatható és mégis oly igen hatal­mas érzéseket - vélek élek, vélek vagyok.
                  Boldognak mondom barátnémat, mert tapasztalta a boldogságot, és boldogtalannak
                  magamat, mert lám én soha jó napokrúl semmit sem tudok.</p>
            </div>
            <div type="chapter">
               <head>XVI</head>
               <p>
                  Epét öntenek még ezen kis örömömbe is. „Nem kell a csinos
                  társaság néked, azt mondják, már a koldusokhoz kapcsolod magad.” - Istenem!
                  bocsásd meg ezt a káromlást nékik, azt a merész rövidlátást, amely a te utaidat
                  keresztülhatni akarja, és a nyomorúságot a megvetés méltó okának teszi. Nem ver
                  olyan szív sok drága fedél alatt, mint ennél az asszonynál, és vajjon oly igazán
                  verne-é ez a szív a drága fedél alatt?... Ez a melegen érző koldus kedvesebb nekem
                  a ti hideg, csinos kevélységteknél...</p>
            </div>
            <div type="chapter">
               <head>XVII</head>
               <p>
                  Bocsáss meg, természet, hogy kis ideig elfelejtettelek.
                  Hiszem a barátság érzése oly igen közel van a te szépségeid érzéséhez! Szép vagy
                  te, midőn kellemeidet elhányod is. - Az én kis hajlékom temérdeksége ritkul,
                  lassanként elveszti már zöld koronáját, és midőn így írok, egy öszvefonnyadt sárga
                  levél panaszolva s búcsúzva esik pennám alá. Az puha sétálóutakon hallik a lehullt
                  száraz levelek szomorú zörgése, melyeket a sivatag őszi szél öszveráz... Magános
                  csevegéssel repdes a madár a puszta s lefosztott ágon, melynek titkos barlangjai
                  alatt a boldog tavaszkor párjával a szerelmet érzette s éneklette. A természet
                  szünnapja beállt. -</p>
               <p>Nehéz szívvel vál el tőled barátnéd, és nehezebb szívvel engedi magát bezáratni az
                  emberek szorosabb társaságába. A te édes örömeidnek emlékezete, szép természet,
                  vigasztaljon meg, mikor te nyugszol: azoknak megérkezésének reménysége vidámítson
                  meg, ha az emberek keserítnek!...</p>
            </div>
            <div type="chapter">
               <head>XVIII</head>
               <p>
                  Barátnémban tanítónét találtam. Mely sok új és esméretlen
                  igazságokat hallok szájából. Látta az emberek cselekedeteit, esméri a világ
                  ítéleteit és szokásait. Az ő széles tapasztalása fő oskola nekem itt az én félre
                  való szegletemben... Az én vágyódásaim teljesedni kezdenek! Mi történik túl a mi
                  határinkon, azt őtőle hallom. Milyek az emberek más környülállásokban,azt őtőle
                  tanulom. Sőt magamot is, ki magammal egyező nem voltam, magamot - ezt a nagy mesét
                  - magamnak felfejteni nem tudtam, jobban esmérem, jobban megfogom. Új világ, új
                  játékszín nyílt meg szemeim előtt, és én - ó, mely jól érzem magamat ebben az
                  újban, mivel az eddigvaló oly tűrhetetlen volt.</p>
            </div>
            <div type="chapter">
               <head>XIX</head>
               <p>
                  Mint omlik a zápor kívül, mint csapdossa az üveget. Vak
                  setétség fekszik a falun. - Mely édesdeden esik ezen keskeny kamrácskában a
                  pislogó, gyenge világnál a beszélgetés, mely jóízűen esik itten belölrűl hallgatni
                  az eső zuhogását és közel öszveszorulni jó barátnémmal... Gyermekkoromban ily
                  estvén, ha a rokka kerekei zörgöttek, és dajkám iszonyúságokat mesélt, én pedig
                  félénken hozzáragaszkodva, hátratekinteni is rettegtem, és mégis oly örömest
                  hall­gat­tam; - ilyformán érzem most magamat! különösen emelődik mellyem;
                  homályosan érzelt képei a jövendőnek lebegnek előttem. A kicsinyek alusznak;
                  barátném Károlyának képére függeszti szemét, s lassú sóhajtással szenteli
                  emlékezetét.</p>
               <p>„Ó, barátném (megfogá egyszerre nagy indulattal kezemet), a gyötrelem és
                  gyönyörűség határosak, és minden szempillantásban öszvetalálkoznak. A szerelem a
                  legmagasabb tetője a boldogságnak, de változhat a boldogtalanság legmélyebb
                  örvényévé.”</p>
               <p>Legelső volt ez a szó, melyet a szerelemről hallottam. Ez az indulat, melyet
                  magamnak kifejteni nem tudtam, érzettem, hogy bennem lakik. Figyelmetes
                  lettem.</p>
               <p>„Közelít ahhoz az időhöz, ahol ezt a szív felindulását tapasztalni fogja. Hagyja
                  magát jó korán tapasztaltabb barátnéjátúl megintetni. Nem vagyok én sem oly
                  érzéketlen, sem oly irigy, hogy tiltsam azt, ami életemnek legszebb részét
                  boldoggá tette. De - esmérje meg azt! A titkolás itt helytelen, és annak
                  rejtegetése csak egy indít’okkal több annak kívánására.”</p>
               <p>Szemérmesen lesütöttem szememet, és belső kívánással vártam, hogy folytassa
                  beszédét.</p>
               <p>„Ha kérdi tőlem: Mi a szerelem? aligha azt megmondhatom, holott azt oly elevenen
                  érzettem. Sokat mondok róla majd, de nem fogadnám fel, hogy azt megértse, míg
                  magát benne nem érzi. Sok részben megfoghatatlan leszek most, amit annak idejében
                  oly világosan meg fog érteni. De a messzirűl villámló dörgés előtt nem hasztalan
                  az idején való óltalomkeresés. Érke­zése bizonytalan, de jövetele bizonyos.
                  Fegyverkezzen fel, édesem! az értelem jó elszánásaival, hogy azt veszedelem nélkül
                  várhassa.”</p>
               <p>„Ne rettegjen előtte, ne szaladjon előle - de vigyázzon. Ittlétének egy fő célja a
                  szerelem: de boldogtalanságának legfőbb eszköze is lehet a szerelem.”</p>
               <p>„Nem kárhozatos indulat az; a jó természet oltotta azt szívébe. Szeressen! de a
                  természet és a józan értelem törvényei szerént; a szerelem jó! - de a vak szerelem
                  veszedelmes.”</p>
               <p>„Ez az édes szédelgés, ez a szemfényvesztő elbódulása a szívnek nem a mi
                  hatalmunkban áll. Nem akaratunktól függ, hogy szeressünk - de az okosság azt
                  megelőzheti, hogy azt ne szeressük, aki arra nem érdemes.”</p>
               <p>„Jobb formálást és helyesebb gondolkozást találok benne, édes jó barátném, mintsem
                  hogy azon leánykák száma közé elegyítsem, akik ezt az indulatot nemesebb részérűl
                  nem esmérik, akiknek minden kívánságok a férj, és minden félelmek a hosszú és
                  megvénült szüzesség, akik minden megfontolás nélkül a legelsőnek, akinél élelmeket
                  találják, és aki által szüléinek hatal­mokat lerázhatják, karjai közé vetik
                  magokat. Azok a gondatlanok, akik férjeiket minden előrenézés nélkül választják,
                  és azt a lakodalom után kezdik esmérni. Megbocsáthatatlan gondatlanság! egész
                  éltek boldogságát egy órának vak rendelése alá vetni... Ó, barátném! ne
                  szégyenljen erről az élet nyomós pontjárúl magában gondolkozni, ne szégyenljen
                  vélem róla értekezni...”</p>
               <p>„Fontolgassa meg, mely férjfival gondolja magát legboldogabbnak; melyet képzel
                  olyannak, aki vágyódásainak minden részének megfelel. Csináljon magának egy eleven
                  képet, és - most, midőn az indulat vakító fellege nem tévelyíti, hidegen, egyenes
                  szívvel húzza próbára ezt a képet; vesse, ha bízik értelmemben s egyenességemben,
                  az én próbakövem alá is; legyen hozzám bizodalommal, és ne titkoljon el semmit...
                  így, ha ez a kép áll, így megmarad - ne bocsásson meg egy kisebb vonást is, amely
                  ettől eltávoz. Keressen ehhez a képhez hasonló valóságot - keressen és
                  feltalálja!...”</p>
            </div>
            <div type="chapter">
               <head>XX</head>
               <p>
                  Nyughatatlanság volt az éj, mely ezt az estvét követte.
                  Öszveszorította szívemet barátném tanítása. Vágyódásaimnak sok érthetetlen
                  mozgásait láttam felébredni. Sok homályos érzései­met egyszerre, mint a
                  semmiségből előmbe toppanni... Sok álmaimból öszveszövött kép lebegett előttem,
                  melynek valóságos mását az emberek fiai között még nem találtam, mely szívem
                  rejtekébe volt edzve, és melyet csak halkal érzettem, és magamnak csak vakon
                  tudtam kifesteni. A reggel ébren lepett meg... A keskeny és magános völgy lakosa,
                  mikor a hegynek, mely lakhelyét keríti, tetejére legelőször felhág, látja a
                  térséget, mely lábai alatt elnyúlik, a messzeség homályába beborított vidéket és a
                  tárgyakat mint árnyékokat szemléli, egy nagy véghetetlenség és zűrzavar nyíl meg
                  előtte, néz, lát, de semmit meg nem különböztet. - Így vagyok én most! -</p>
            </div>
            <div type="chapter">
               <head>XXI</head>
               <p>
                  Fagyosan fújt az eső után a reggeli szél. A dér
                  lepusztította a vetemények és a virágok leveleit, szomorú feketével vonta be
                  lemart áldozatjait... Friss volt a levegő; vidámságot szívott be minden lehellet.
                  Víg orcával tértem meg atyám házához; még minekelőtte ideje lett volna a
                  pirongatásra, hogy házán kívül töltöttem el az éjjelt, kezét csókolván, a
                  leszaladó záport okoztam kimaradásomért.</p>
               <p>„Mi asszony az, akit mindnyájan nem esmérünk, és akivel barátkozol, vagy te sem
                  esméred, vagy mi is?”</p>
               <p>„Ha megengedi, uram atyám, örömest. Meg fogja tapasztalni, hogy megérdemli a
                  becsülést.”</p>
               <p>„Miféle hát? Ki volt az ura? Miből él? Micsoda nemből származott!...”</p>
               <p>Maradj a te magánosságodban, becsülhetetlen asszony, itt a te szívedet nem fogják
                  nézni.</p>
            </div>
            <div type="chapter">
               <head>XXII</head>
               <p>
                  „Ne fusson a társaságtól, édes barátném, de ne is
                  helyheztesse minden boldogságát a társal­ko­dás mulatságaiban. Éljen magának - de
                  másoknak is. Ó, tudom én, mely édesek a magánosság örömei. Ellensége volnék, nem
                  barátnéja, ha ezektől, melyek oly kedvesek minden érző, minden szép szívnek,
                  megfosztani akarnám. De oly igen elszoktatjuk az egyedülvalóságban a szívet,
                  elkényeztetjük és fajtalanná tesszük magunknak a társalkodás örömeit. Vannak még
                  sok jó lelkek, akikkel az élet útján öszveakadunk, ó! mely szép azokkal
                  barátságosan kezet fogva keresztülvándorlani az életen... Vannak, akikkel ha nem
                  napokat, de órákat kiesen eltölt­hetünk. A magánosságban öszveszorul a szív, és
                  megakaratosodik... holott, lelkem barátném! mi szegény asszonyemberek akarat
                  nélkül vagyunk, legalább anélkül kell lennünk, ha szeretjük a magunk nyugodalmát;
                  másért vagyunk teremtve, nem magunkért, mások által, és magunkban semmik vagyunk.
                  - Fogadja el örömest társai hívogatását. Örüljön, míg ideje van. Nézzen körül, és
                  higgye el, mindenütt talál olyakat, akiknek találásán örülni fog.”</p>
               <p>Így bátorított barátném, midőn társaim közül egy neve napját innepelte, és bálba
                  engem is hívogata... Kimondhatatlanul kedves tréfával és mosolyodva így ereszte el
                  magától: „Keressen, és feltalálja! Isten hozzá! (megcsókolva és tréfás
                  fenyegetéssel) megharagszom, kedves Fannim! ha szívét épen haza nem hozza.”</p>
            </div>
            <div type="chapter">
               <head>XXIII</head>
               <p>
                  A nap eltölt a készületekben. Testvéreimre minden
                  drágaságait felrakta anyjok. Én őkörültek szolgáltam; az ő csinosgatások úgy
                  elvette az időt, hogy magamra kevés maradt, s minthogy nyughatatlankodtak, abból
                  örömest semmit sem engedtek volna... Nem tagadom, itt felbuzdult magamszeretete:
                  Miért álljak én hátra? miért csak azoknak mindent és nekem semmit sem? - Ó,
                  képzelődés, a te írod mindenkor gyógyító. Nemcsak egy módja van a tetszésnek,
                  gondolám alattomos ravaszsággal magamban, legyen tiétek az egy út: vakítsatok! a
                  fény nem kelle­me­tesség, a cifra nem szépség. Én az együgyűséget választom...
                  Fejér, tiszta ruhát vettem ki, hajam természetes színében, szorgalom nélkül rendbe
                  szedve, egy rózsa minden más ékesség helyett belészúrva, derekamon egy övpántlika
                  - s így kész voltam...</p>
            </div>
            <div type="chapter">
               <head>XXIV</head>
               <p>
                  Alkonyodott, midőn a kastélyhoz közelgettünk. A számtalan
                  gyertyák világa előnkbe lobogott. A muzsika csendes és alacsony zengése, mint a
                  reggeli álom árnyéka, messzérűl hangzott előnkbe. Rendkívül érzettem magamat.
                  Szívem akaratom ellen dobogott. Rettegés és valamely nem tudom mi, elfojtott.
                  Félénkségemet s parasztos szemérmemet dorgáltam magamban. Azt véltem, az sokaság
                  irtóztatott, és bátorítottam magamat...</p>
               <p>Megérkeztünk. Elénkbe futottak társaim, akik az öröm miatt magukon kívül voltak:
                  „Lám, uram atyám farsang előtt betöltötte szavát! vígan leszünk; ugyé, Fanni
                  kisasszony, víg lesz velünk? Vannak itt sokan, sokan! a városbúl is jöttek ki
                  egynéhányan...” így csevegtek nyája­san, és énmiattam elfelejtették mostoh’anyámat
                  s leányait. Máris egy megbocsáthatatlan vétek!</p>
               <p>Kedvetlen orcával lépett be a palotába. Én erőszakoskodtam magamon, hogy vidám
                  legyek. - Minek tulajdonítsam, nem tudom, megjelenésünk figyelmetességet okozott.
                  Társaimtúl és más sokaktúl körülkerítve mindjárt az ajtónál elszakadtam az
                  anyámtól... Még öszve sem szed­hettem magamat, midőn felsőruhám rólam lefosztva
                  volt, és táncolnom kellett.</p>
               <p>A tánc mozgása, a vér sebesebb kerengése, a sokféle tárgyak, a ritkaság, újság és
                  a muzsika meg­vidámítottak. A közöröm engem is elragadt, és ami régen nem voltam,
                  víg lettem. Enyelgettem, szökellettem társaimmal. Nevettem, amit ritkán teszek,
                  egész szívemből. Hány megbocsáthatatlan vétek, melyekért magánál a lakoltatást
                  feltette mostoh’anyám...</p>
            </div>
            <div type="chapter">
               <head>XXV</head>
               <p>
                  Kifáradtam. A személyek és tárgyak sokasága
                  széjjelragadozták képzelődésem, amely még eddig nyugvóhelyet nem talált. Leültem,
                  és itt volt egy kis időm magamat körülnézni. De - ó! látás, amely minden inaimon
                  mint láng keresztülcsapott, látás, amely életem minden pontjait betöltötte... Egy
                  ifjú! ó - milyen ifjú! - háttal az ablakhoz támaszkodott, két karját
                  öszve­kapcsolta, és gondolatokba merült. Tévelygett tekintetem, mindenfelé nézett,
                  tántorgott, és újra - hatalmasan, minden erőn felül visszarántódott hozzá - a
                  hasonlíthatatlanhoz. Orcám veres tűzzel égett, és szívem rettenetesen vert... Reám
                  tekintett... Mi az, amit a teremtő egy tekintetbe helyheztet? Ez a szó minden hang
                  nélkül, ez a beható, értelmes és minden hangot haladó beszéd, ami egy tekintetben
                  fekszik... Ó, ez a tekintet, úgy érzem, úgy! minden tetemimben, mit mondott ez a
                  tekintet, és ki nem mondhatom...</p>
               <p>Az én szívem repdesett elejébe annak, akit nem láttam, és most első látásra
                  enyémnek esmér­tem, akit szívem hangosan, érthetően kiáltott: Ez az! Eltűnt előlem
                  minden, az egész világ körültem semmivé lett, őt láttam, őt érzettem, csupán csak
                  ezt a kívánva kívántat. -</p>
               <p>Bátortalanul, orcája gyenge pirulással bevonva, mintegy magán erőszakot téve,
                  felém jő... Ó, Isten! az ég és a föld feküdt rajtam. Az öröm, a félelem,
                  boldogság, rettegés - minden, minden indulat tolongott mellyemben. Mit szólt, nem
                  tudom. Én mit szóltam, azt sem tudom... A táncban ezer hibákat, ezer zavart tettem
                  - míg magamhoz jöhettem.</p>
            </div>
            <div type="chapter">
               <head>XXVI</head>
               <p>
                  Ki ez az idegen, aki mint felső valóság megjelen sebesen,
                  és szívem meglepi, ez az esméret­len, aki oly egészen - egészen elfoglal. Ifjak
                  akadtak előmbe szebbnél szebbek, elmémbe sem ötlöttek, számtalanok hízelkedve
                  kedvem keresték, én meg nem indultam... erem nyugodal­masan vert, szívem
                  hallgatott, mint soha nem éltek, emlékezetemben nyomot sem hagytak... Ez a
                  csudálatos esméretlen előmbe tűn, és bájoló, titkos erővel magához ragad.
                  Tekintete öszve­olvaszt, tapintása tüzet önt orcámra - s szegény szívembe.
                  Félénken tekintek mindenfelé, mert rettegek, hogy már talán magamat el is árultam.
                  Szemébe nézni senkinek sem merek, mert tartok, hogy titkomat szememben olvassa...
                  kérdezni sem merészlem - mert az okát eltalálnák... ó, ki az az idegen?</p>
            </div>
            <div type="chapter">
               <head>XXVII</head>
               <p>
                  Teréz, kinek névnapján itt vigadtunk, mellém érkezik.
                  „Megint szomorkodik. Máris oda kedve?”</p>
               <p>„Fáradt vagyok, lelkem Tercsám! nem szomorú.”</p>
               <p>„Dicsőségesen táncol az a T-ai Józsi. Ugyé? Úgy szál, mint a gondolat. A taktust
                  úgy tartja, mint mester. Lám bezzeg, aki városbúl jön... Ezek itt csak úgy
                  tántorognak, hol a sleppem szaggatják sarkantyújukkal, hol a lábujjamra hágnak,
                  mint részegek, hol a térdemet koppantják, hol a más párhoz csapnak, majd kiugrik
                  az agyvelőm... De ő a levegőben viszi a táncosnéját, azt hinné az ember, hogy
                  úszik? Ugyé?”</p>
               <p>„De ki az a T-ai?”</p>
               <p>„Akivel csak most táncolt. Az atyja kapitány. Minket jól esmér a városbúl, azért
                  jött ki a többiekkel.”</p>
               <p>Itt táncba hívták.</p>
               <p>Én gyermekes teremtés, én! - kivallom gyengeségem... A könnyek fojtogattak, szívem
                  ólommá változott, s majd leszakadt, mert láttam, hogy - Teréz is kedveli. Ó, ha
                  más vele nyájasan beszélt, mint nyilamlott mellyembe, ha ő mással egyet szólt,
                  mint hasította szívemet!...</p>
            </div>
            <div type="chapter">
               <head>XXVIII</head>
               <p>
                  Az éj sebes és enyelgő szárnyakon elreppent. A gyertyák
                  lassanként kialudoztak; gyenge és pislogó lángjaik mintegy erőlködve kapdosták
                  utolsó világocskájokat. Nehezedtek a szemek, a párok ritkultak, a palota
                  tágasodott... Ó, rövid, igen rövid éj! miért nem kötötted fel most ónlábaidat,
                  melyekkel sokszor körültem resten hevertél, és a hajnalt átalkodva
                  letartóztattad!...</p>
               <p>Mint halálos szentencia, úgy hangzott fülembe a - készülj! Vontatva szedtem öszve
                  felső­ruháimat, és ebben a foglalatosságomban hűséges és kedveltető segítőm volt
                  T-ai...</p>
               <p>„Mint a test a lélektől, úgy esik megválnom a kisasszonytól!” - azt monda, és a
                  bánat látható­képen festette magát kékellő magas szemeiben.</p>
               <p>Vidámságot vontam orcámra nagy erőltetéssel, és ha szinte kelletlen is, mosolygást
                  húztam számra, és tréfálva azt feleltem: „Hiszi az úr a feltámadást?...”</p>
               <p>Kevéssé meghökkenve, de magát öszveszedve s kezem indulatosan megcsókolván: „Ha a
                  kisasszony reménylenem engedi - hiszem.”</p>
               <p>Karja alá őtöttem karomat, és barátságosan elhúztam, s mondám: „Aki hiszen -
                  idvezül... Menjünk!...”</p>
            </div>
            <div type="chapter">
               <head>XXIX</head>
               <p>
                  A kocsi zörgött a kapu alatt, és az én szívem
                  reszketett!... Mindent elnyomott kevés idő múlva a kocsiban az álom, egyedül én
                  valék ébren. Előttem mindenkor az ő árnyéka lebegett, fülemben a muzsika zengése
                  csengett. Minden mozdulása, hangja, fordulása szemem előtt állott. Nehéz volt
                  mellyem, és vérem járása nyughatatlan. A reggel harmatja egyaránt borzon­gatott,
                  mint indulatom belső hánykódása... Már ágyamban feküdtem, és mindég ezen egy
                  állapotban hevertem; előttem tolongott a képzeletek temérdeksége, és ily
                  állapotban nyomott el a szunnyadás - amelyben meg újra mindig csak T-ait
                  láttam...</p>
            </div>
            <div type="chapter">
               <head>XXX</head>
               <p>
                  Az egész nap rendetlenül foly. Fejem nehéz az
                  álmatlanságtól, öszvetörött minden tetemem a lankadtságtól, és szívem - öszve- meg
                  öszveroncsolt. Mi lesz belőlem?... Ő talán felét sem érzi annak, ami engem úgy
                  magamon kívül ragad... Ha ő - csak szokásból, csupa hízelkedésből, csak mutatta,
                  amit nem érzett... vagy ó, ha talán csak tréfált velem, szegény próbálatlannal...
                  vad lángot gerjesztett belső részemben, hogy kínjaimon nevessen; hízelkedett -
                  hogy maga­szere­tetét temjénezze; szerelemmel kendőzte orcáját, hogy egy éjjelt
                  unalom nélkül tölthessen; és most - talán most, midőn én itt törődöm, midőn
                  magammal vesződöm, másnak ugyanazon ajánlásokat fogadja... Távol tőlem, távol,
                  rettenetes félelmek! Ha megigazodtok - ó, akkor bizonyosnál bizonyosabb
                  halálom...</p>
            </div>
            <div type="chapter">
               <head>XXXI</head>
               <p>
                  Nem! A tettetés nem hazudhat oly mesterségesen... Mely édes
                  tűz fénylett szemében, mely erő, mely éles behatás volt szakadozott szavaiban,
                  indulatos felkiáltásiban, mely gyönyörű zavaro­dás bátortalan rebegésében, mely
                  kibeszélhetetlen vonszó gerjedelem mély sóhajtásaiban, mely titkos és reábeszélő
                  láng szemérmes felpirulásában! mely győzedelmes könny reszketett szemé­ben, midőn
                  elvált, mely ragaszkodó volt az a kéznyomás, midőn a kocsiba felemelt - nem! a
                  színlés nem majmol ily természetesen; és - ha ez álorca volt, úgy micsoda
                  köntösben mutatod magad, dicső igazság?...</p>
            </div>
            <div type="chapter">
               <head>XXXII</head>
               <p>
                  Sűrű kinn a levegő, a pelyhek szaporábban hullnak, és
                  nevelik a havat, mely az éjjel beterítette a földet... Én ablakomnál ábrándozom,
                  és késérik szemeim a leeső hópelyheket... A gondolatok kifogytak tőlem, mert csak
                  egy gondolat, hatalmas, mint a halálos fájdalom, elfoglaló, mint a kívánkozó
                  reménység, erős, mint az érc és édes, mint a mennyei gyönyörűség, egy gondolat
                  maradt meg nékem, és ez a gondolat - Ő.</p>
            </div>
            <div type="chapter">
               <head>XXXIII</head>
               <p>
                  Vendég jön, Fanni! bekiált az öcsém. „Sok szán áll tele
                  emberekkel a kapu előtt.”</p>
               <p>Már az újságkívánás is elhagyott. Mintha taszigáltak volna, s alighogy tudtam, úgy
                  mentem én is a többiek után, de gondolatim másutt kóvályogtak. Az ebédlőszobán
                  kiléptem, hogy a vendé­geket elfogadjam, hát - mint a villám és mint az éjféli
                  jelenés, váratlanul és megfogha­tatlanul állott előttem - T-ai. Szinte elárultam
                  magamat, és az éjjeli álmatlanságot kellett okoznom fejem szédelgésének.</p>
            </div>
            <div type="chapter">
               <head>XXXIV</head>
               <p>
                  Itt vette kezdetét esméretsége házunkkal. Mindenek szívét
                  elfoglalta, mindeneket magához kapcsolt. Igyekezett az anyámnak tetszeni, s -
                  megtetszett. Testvéreimet megelőző udvariság­gal tetézte, és - reménységeket
                  indított; - mert engem elfelejteni látszott és csak azoknak kedveket keresni...
                  Engem eleinten ugyan megbántott ez a hátravetés, de győzött végtére nálam az
                  okosság... mert ó! jól láttam én azt magamról, hogy szorgosan kerüljük az emberek
                  előtt, akit szeretünk... Az atyámmal országos dolgokról beszélt, egy-két anekdotát
                  titokban megsúgott, és nyomós ábrázattal az ország nagyjainak háziállapotjokat,
                  melyeket a városban minden cipővarga tud, nagy szorgalmatossággal és szinte oly
                  nyomós ábrázattal elészámlálta - és midőn elment, mindnyáján meghasonlottak
                  dicséretében... Testvéreim hátmegett kacagva dicsekedtek tréfáival, és pirulva
                  mondták: „Szép legény az!” Az anyám bizakodó s bíráló hanggal s ábrázattal ítélt:
                  „Tud emberséget!” Az atyám éppen oly nyomós ábrázattal, mint amilyennel ő beszélt,
                  azt állította: „Tanult egy ifjú, és nem alávaló esméretsége van!” - Az én szívem
                  kevély megelégedéssel azt dobogta: „Az én T-aimnak nincs párja!”</p>
            </div>
            <div type="chapter">
               <head>XXXV</head>
               <p>
                  Az unalom bántotta társaimat. A lármás városi örömhöz
                  szoktatott képzelődések sírt és tömlöcöt ábrázoltak a mezei csendességben. Ezért
                  szaporították, amint tőlök lehetett, magok körül a sokaságot. Ha az udvar tele
                  állott kocsikkal, akkor voltak a vígság legnagyobb tetőjén. Megfogadtatták
                  azokkal, akik a városból hozzájok kijöttek, hogy egynéhány hetet nálok, kívül
                  töltenek. Engemet is beírtak a vendégek lajstromába. Addig esdeklettek az atyám
                  körül, míg megengedte, hogy én is vélek és nálok töltsék egy kis időt... ó,
                  szegény, magánosságot kedvelő lyánka, mit csinálsz te ott a tolongó zivatarban! az
                  én örömeim nem olyak, mint a tieitek!... De hiszem én ővele, őkörülte töltök majd
                  egy kis időt! T-ai is ott lesz...</p>
            </div>
            <div type="chapter">
               <head>XXXVI</head>
               <p>
                  Még egy napot! még meg egyet! azután értem jön Teréz,
                  azután - meglátom őt... - Rest örökkévalóság! miért mászol oly szenvedhetetlenül
                  lassan!! -</p>
            </div>
            <div type="chapter">
               <head>XXXVII</head>
               <p>
                  Telerakottan ezen egynéhány napok történeteivel, futottam
                  barátnémhoz... Aprólékos szor­gal­ma­tossággal lebeszéltem azokat. Szemre vett!...
                  Lángoló ecsettel festettem T-ait. Elmosolyo­dott... tréfás dorgálással rázogatta
                  fejét - én elpirultam... ujjával fenyegetett - megzavarodtam. De midőn kezét
                  pajkos vizsgálódással szívemre tette, ha dobog-é? szememet eltakartam.</p>
               <p>„El vagy árulva, jó lyánka! ugyé, elvesztetted szívedet?”</p>
               <p>Karjai közé estem és kebelébe rejtettem orcámat.</p>
               <p>„Ami megesett, azt ki változtatja meg? - Forr már az édes tűz ereidben, azt az én
                  hideg okos­kodásim többé el nem fojtják... De nem - édes Fannim! nem is akarom én
                  azt elfojtani. Egyet, egyet kér tőled barátnéd, fogadd meg azt nékem!”</p>
               <p>„Mindent! mindent!”</p>
               <p>„Elmégy most majd oda, ahol ő van. Vele leszel, vele társalkodol. Légy szemes! -
                  vagy inkább én vigyázok helyetted. Ne titkolj el tőlem semmit; szabadon írj, és
                  írd meg szíved állapotját. Én leszek az a vezérlő kéz, aki a botlástól megmentlek.
                  Légy hozzám egyenes!”</p>
               <p>„Oly egyenes, fogadom szentül, mint Istenemhez, midőn az éjfél óráiban szívem
                  előtte kiöntöm. Vezessen! tanítgasson! én szófogadó leszek!”</p>
               <p>„Ez a csók legyen pecsétje barátságunknak és fogadásunknak. írj gyakran, szabadon
                  és egyenesen. T-aidat szeretem, mert te is szereted.”</p>
            </div>
            <div type="chapter">
               <head>XXXVIII</head>
               <p>
                  Teréz elérkezett, de jaj! ő nem jött vele!... Hallgassatok
                  kétségek! El innen! el! mennél előbb, hogy őtet megláthassam...</p>
            </div>
            <div type="chapter">
               <head>XXXIX FANNI BÁRÓ L.-NÉHEZ</head>
               <p>R-CRÚL DECEM. 28-KÁN, 17.</p>
               <p>
                  Szokatlan, új játékpiac van körülöttem, édes barátném! Az
                  én házi magános csendességem, mint a könnyű reggeli álom elszállott... és én egy
                  lármás, tolongó sokaság között ébredtem fel. Nem tagadom, hogy ezen változásba
                  nehezen egyengethetem magamat. Az én félénk szemeim azt a szabad és zavarodás
                  nélkül való forgást meg nem tanulhatják. Az én orcám a pirulást el nem felejtheti.
                  Titkos hallgatásra szoktatott nyelvem arra a kedves fecsegésre, arra az üres
                  hangverésre, melyet mint tulajdonságát a kellemetes társalkodásnak kíván tőlünk a
                  nagyvilág, hiába! csak nem tud indulni... Mintha be volnék szorítva, úgy érzem
                  magam. Nekem itt minden szempillantásom nagy áldozat!</p>
               <p>Tudom én, szerelmes barátném! hogy az emberekért élünk, és vélek kell élnünk...
                  hogy az egész körültünk élő világot a mi mértékünkre húzni akarni nagy balgatagság
                  és kegyetlenség.</p>
               <p>Ezerszer mondom magamnak, hogy mindent mindeneknél ne keressek. Én mégis mit
                  tehetek róla, hogy azt a szorongatást, mely a társaságban környülvesz, le nem
                  vetkezhetem?</p>
               <p>Ó, mely más vagyok én különösen. Mint valami erős zár, úgy esik le szívemről, ha
                  azokkal vagyok, akiket szeretek. Megnyílik szívem és ajakam... íme, itt egy
                  vallástételem hibámról. Ó, ha csak e volna a legnagyobb!...</p>
               <p>De - tele vagyok szemrehányásokkal magam eránt. Ő, akit nevezni átallok, T-ai
                  egészen elfoglalt... Vigyázzak, szemes legyek, próbáljam meg őtet! - Ó, lelkem
                  barátném, hol vegyem én azt az erőt ezen indulatok szélvészében, amelyben
                  vergődöm. - Hányszor elárultam már magamat. Egy óhajtozó tekintetét sem hagytam
                  viszonzatlanul. Egy sóhajtását sem vigaszta­latlanul... Ha rajta értem magamat, s
                  vissza akartam vonni vigyázatlanságom, hideg tekintetet csafartam ki, haragos lett
                  - és ezt újra megbántam, s annál engedelmesebbet tettem, amelyen megzavarodtam -
                  elpirultam - helyem sem találtam... Jaj! tudja ő bizonyosnál bizonyosabban, hogy
                  én őtet - vér futja el orcámat, midőn ezt írom! tudja ő, hogy én őtet -
                  szeretem.</p>
               <p>De mely tisztelettel, mely tartózkodó indulattal viseli magát!... Ez, csak ez
                  megérdemli, hogy én őtet becsüljem. Minden mozdulásában festve van a szerelem;
                  minden tekintetébűl sugárlik ez az édes veszedelmű szikra - és ő hallgat,
                  szemérmes, tisztelő és szenvedő hallgatással...</p>
               <p>Én ezt a hallgatást kedvelem! - De kedves barátném! imhol egy hibám újra. Ez a
                  hallgatás nekem ezer gyanút, ezer kétséget okoz. Becsülöm ezen viseletéért, de -
                  mi tagadás benne! szívem kívánná, hogy felbontsa ezt a hallgatást...</p>
               <p>Most belépett... látván engem foglalatosan, megállapodott, és fejét hajtva akarta
                  magát vissza­vonni.</p>
               <p>„Háborítom talán?”</p>
               <p>„Egy barátnémnak írok, aki megbocsátja, ha egynéhány szempillantással később veszi
                  írásomat...” és megbocsáss, engedelmes lelkű asszony! - én a levelet
                  félretettem.</p>
            </div>
            <div type="chapter">
               <head>XL FANNI BÁRÓ L.-NÉHEZ</head>
               <p>JANUÁR 3-ÁN, 7.</p>
               <p>
                  Együtt hagytál minap vele; az T-ai társaságáért elhagytam a
                  tiédet... Ó, mely különböző ez a két társaság egymástól! - Özönnel ömlik a szó
                  számon, ha veled vagyok, jó asszony!... És ha éjfélig a fáradásig csevegtem is
                  nálad, mégsem beszéltem az elégedésig. - De nézd el, milyen voltam vele!</p>
               <p>Székre intettem, hogy fogna rajta helyet. Az az ő kedves bátortalansága, az a
                  magával való küszködése, az az erőszak, melyet elárult orcája, leláncolta a
                  szókat... némák lettünk... keres­tem én is a gondolatot, és az előlem elsuhant; a
                  hangot, és az torkomon akadt. Csakhogy az időrűl nem kezdtem beszélleni.</p>
               <p>Készakarva való késedelmeskedéssel hajtogattam a hozzád írt levelet, csakhogy
                  valamit tegyek... azután munkám vettem elől - és mégsem jutott semmi eszembe.</p>
               <p>Az asztalkán, mely mellé ült, Gessner Idyllái feküdtek. Forgatta levelenként, és
                  szeme néhol megakadt... Épen csakhogy az ürességet betöltsem, kértem, hogy
                  olvasson belőle.</p>
               <p>Ha te őt hallanád olvasni - életet s hathatóságot nyer minden szó szájában. Az a
                  tűz - az a jól alkalmaztatott hangadás - ehhez az ő rezegő férjfiúi szava - ó,
                  hallanod kellene őtet, hogy ezt jól képzelhesd.</p>
               <p>És mely alkalmatosan választott!</p>
               <p>„Sápadt, csendes hold! légy bizonysága sóhajtásimnak! - Ti pedig, csendes
                  árnyékok, hányszor sóhajtották ezt: Dafne!Dafne! utánam!... Édes illatú
                  virágocskák! Harmatcsepp fénylik leve­lei­teken, mint az én orcámon a szerelem
                  cseppje... Ó, bár - bárcsak megvallhatnám neki, hogy inkább szeretem, mint a méh a
                  tavaszt... A minap a kút mellett öszveakadtam vele, egy nehéz korsót merített meg
                  vízzel. «Engedd, hadd vigyem kunyhódhoz ezt a nehéz korsót»! így szólék akadozva.
                  «Igenis jó vagy» - felelé. Reszketve vettem fel a korsót, s némán sóhajtozva,
                  földre sütött szemmel mentem mellette, s nem mertem néki megvallani, hogy inkább
                  szeretem, mint a méh a tavaszt.”</p>
               <p>Reszketni kezdett itt szava, és szeme zugolyában egy könny reszketett.</p>
               <p>„Be szomorúan hanyatlasz, te kis nárcisz, előttem; délben még virágoztál, már el
                  vagy fonnyad­va, így, ah majd így fogok én is elfonnyadni, én fiatal pásztor, ha
                  megveti szerelmemet.”</p>
               <p>Akadozott, s erőltetve és zokogó szóval mondhatta ezt ki. Megállapodott, és úgy
                  folytatta...</p>
               <p>„Ha megveti azt, kis virágok, ezernemű füveim, eddigvaló gyönyörűségem, fő
                  gondom!... akkor majd orvosló kéz nélkül fogtok elfonnyadni, mert nekem nem virít
                  semmi gyönyö­rűség...”</p>
               <p>Titkosan kapott keszkenőjéhez, és orozva törölte ki nedves szemét.</p>
               <p>„Megfojt a vad gyom, s dögleletes árnyékkal borít a dúdva be! - Te is oda leszel,
                  szép gyü­mölcsös, kezem ültetése, mely eddig a legédesebb gyümölcsöt termetted;
                  szomorúan álla­nak majd ki levél és gyümölcs nélkül kiholt törzsökeid a gazból; én
                  pedig alattatok fogom hátralévő napjaimat sóhajtások között eltölteni... Te
                  azalatt, míg hamvam itt nyugszik, érdeme­sebb férj ölelései között élj a
                  legtökéletesebb boldogsággal...”</p>
               <p>Szörnyű felháborodással olvashatta ezt, alig mondhatta már ki az utolsó szókat a
                  zokogás miatt. Elvetette a könyvet, sűrűen folytak le könnyei; megragadta kezemet,
                  és homlokát reáeresztette.</p>
               <p>És kimondhatatlan kínosan gyötrettem. A szánakozás őeránta, az én belső eránta
                  való hajlan­dó­ságom, ezen váratlan fordulás, ez az új kedves meglepés magamon
                  kívül ragadtak. Én is zokogni kezdtem... Segéteni magamon nem tudtam, felugrottam,
                  és sebesen kiszaladtam az ajtón.</p>
               <p>Ó, de mihelyt kívül voltam, mely rettegések fogtak körül, mely óhajtások!... Ő
                  kínlódni fog akaratosságomon!... Ő meg fog bosszonkodni ily megvetésemen... Ő
                  kétségbenesvén szere­tetem megnyerésérűl nem fog többet merni szólni is a
                  szerelemről... A szemérem vissza­tartóz­tatott, másként, meg ne ítélj, szívem
                  barátném! kívántam volna ebben a szempillantásban kinyitni az ajtót, berohanni,
                  nyakába esni és tőle engedelmet kérni, hogy az elébb tőle kiszaladtam. Ó, szív!
                  szív! a te ellenkező érzéseidet ki festheti le!</p>
               <p>Beszaladtam Teréz szobájába. Azt véltem, hogy a társaság helyrehoz. De mint a
                  kísértet, ide is kergetett az ő szenvedő, kétségbeneső vagy bosszús ábrázatja...
                  Vad zűrzavar és háborodás volt festve orcámon, melyet szerencsémre észre nem vett,
                  mert mélyen be volt merülve egy új fejrevaló öszvetőzésében... Beszélt
                  szakadatlanul, én semmit sem hallottam. Ledülve a kanapén, fejem karomra
                  támasztva, merő szemmel itt ültem és - nála voltam lelkemmel.</p>
               <p>Hátratekint Teréz; látja mély andalodásimat... Gonosz tréfával, melyet soha néki
                  meg nem bocsátok, egyszerre sebesen elrikoltja magát: „Itt jön T-ai!”</p>
               <p>Ijedt és hangos sikoltással felugrottam. Ő kinevetett, és én elárult, kinevetett
                  lyánka, nem tudtam, mit tegyek zavarodásomban.</p>
               <p>Ekkor kitekintek az ablakon, hát ő lovon ül, és erős nyargalással vágtat ki a
                  kapun.</p>
               <p>Ó, szerettél valaha te is, ugyé, barátném! tudod, hogy nem sokat mondok, ha azt
                  állítom, hogy az ájuláshoz közel voltam. Visszatántorogtam szobámba, lecsaptam
                  magam ágyamba, és keser­ves zokogással sírtam.</p>
               <p>Elment! gondolám magamban. Talán igen érzékeny kevélységét megbántotta kemény,
                  sebes, hirtelenkedő magamviselete és ezt ki nem állhatván, a szégyen elűzte...
                  vagy talán nem remélvén szeretetemet, meg akar kímélleni, és nem akar üldözni
                  szerelmével, melyet nékem kedvetlennek lenni gondol. - Talán, hogy a távozás által
                  szívét meggyógyítsa, elment. - Ó, boldogtalan én! én magam kergettem el őtet
                  gondolatlanságommal.</p>
               <p>Lassan jövök magamhoz, felveszem könnyes szemekkel Gessnert, és olvasom, és ismét
                  olvasom azt az elfelejthetetlen helyet, melyet ő olvasott, és újra sírok... Ó,
                  barátném, segélj! most segélj, tanácsoddal</p>
               <p>szegény Fannidon</p>
               <p>AZNAP KÉSŐ ESTVE</p>
               <p>
                  A fagyos eső vág odakinn, a szél rettenetesen süvölt. Egy
                  óránál tovább várakoztunk reá a vacsorával. És ő meg nem jött. Már itt vesződöm
                  magam több két órájánál, és mégsem jött meg... Ó, talán, talán soha meg nem
                  jön!</p>
            </div>
            <div type="chapter">
               <head>XLI FANNI BÁRÓ L.-NÉHEZ</head>
               <p>JANUÁR 5-ÉN, 17.</p>
               <p>
                  Minden rossz éjjelim félelmeit öszveolvasztva, minden kinok
                  gyötrelmeit öszveragasztva sem találom képét az éjnek, mely azt az estvét követte,
                  melyen leveleimet írtam... Rettenetes álmok, rút ijesztő képek terjesztették ki
                  felettem denevér szárnyaikat... Hideglelős volt erem járása, fejem nehéz és forró,
                  és minden rettenetes álmaimnak foglalatja - ő... Elijedtem magamtól, midőn a tükör
                  elejébe léptem. Szemem beesett, orcám sárgás halvánnyal beterítve, s lépésem
                  tántorgó és erőtlen... Hívattak fölöstökömhöz; én engedelmet kérettem, s a
                  szobámban ma­rad­tam. Fellármázódott a ház, mindnyájan hozzám tódultak, és okát
                  kérdezték változásomnak. A többek között belépett T-ai is... és kezem csókolván,
                  megilletődött tekintettel kiálta: „Istenem! mi oka ezen hirtelen változásnak?”
                  „Aprólékság! amely sebesen jő, és sebesen elmegy.”</p>
               <p>Mozdulás nélkül felettem állott, és látszott magának szemrehányásokat csinálni...
                  Én pedig - mit mondjak egyebet? - elevenedtem; kiszéledtek a látogatók.
                  Hálóruhámban a kanapéra heve­red­tem.</p>
               <p>Mellyén karjait öszvekapcsolva, lefüggesztett szemmel, mint egy márványoszlop, úgy
                  állott előttem. Nem akartam kérdezni, hol járt, nehogy eláruljam magamat - és
                  tudni mely igen kíván­tam.</p>
               <p>„Az Istenért, kedves kisasszonykám, mi baja?”</p>
               <p>„Kicsiny változás, amely mindöszve sem sokat tesz.”</p>
               <p>„Ez a halvány orca - nekem sokat tesz.”</p>
               <p>„Rút ideje volt a lovaglásra tegnap?”</p>
               <p>„Igazán megvallván, én jóformán nem is tudom. Az én szívemben nagyobb volt a
                  szélvész, és nem is ügyeltem a másra, mely körültem zuhogott...”</p>
               <p>„Játszik az úr az egészséggel, pedig azt könnyebb elveszteni, mintsem
                  gondolná.”</p>
               <p>„Ahol a nyugodalom elveszett, minek ott az egészség is?”</p>
               <p>Evvel az ablak felé fordult, és a könyöklőre borulva egy székre vetette magát.</p>
               <p>A szánakozás - ellenállhatatlanul vonszolt... Az a gondolat, hogy ez a
                  hasonlíthatatlan ifjú énértem szenved... miattam kínlódik, elfelejtetett velem
                  minden apró gondoskodást, úgy érzettem, hogy szoros tartozásom enyhíteni
                  szenvedését, melynek oka én vagyok...</p>
               <p>Vállánál gyengén megrántván elkezdem:</p>
               <p>„T-ai! mi baja?”</p>
               <p>Minden felelet nélkül megfogja kezemet, indulatos ragadással szájához kapta,
                  érzettem reá hullani meleg könnycseppjeit... Nem bírtam többé magammal, semmit
                  többé nem érzettem... hanem erős, édes és talpamtól fejemig véremet pezsegtető
                  ölelését karjának derekam körül, száját, forró csókját ajakamon - amelyet, ó,
                  lehetetlen volt másképp! - én is viszonoztam.</p>
            </div>
            <div type="chapter">
               <head>XLII UGYANAZ UGYANAHHOZ</head>
               <p>JANUÁR 10-ÉN, 17.</p>
               <p>
                  Szerettetni - egy szívvel, mely a mienkkel egyező hangon
                  ver, öszveolvadni; minden érütését, minden gondolatját egy atyafias lélekhez
                  kötni; magát avval öszvekapcsolni, oly édesen! oly bonthatatlanul! magát más
                  teremtésben egészen általöntve érezni - szerettetni! magyaráz­hatatlan,
                  megfoghatatlan és mégis oly tüzes elevenséggel érzett szó... szó, amely oly sokat
                  jelent! oly sokat, hogy azt szó ki nem beszélheti!... Bocsásd meg ezen édes
                  tébolyodásom. Érthetetlen voltál te énnekem egykor - érthetetlen minden szerelmes
                  annak, aki hidegen, a szerelem igéző vidékein kívül, csak természetesen lát és
                  hall... Unalmas, tudom! a szerelmesek csevegése. Tűrd el az enyimet jólelkű
                  barátném. Megreped mellyem, ha azt ki nem üresíthe­tem...</p>
               <p>Változhat-é annyit vajjon oly kevés idő alatt az ember, mint én változtam? Mi lett
                  belőlem? Ha engem most látnál, nem a vagyok, aki voltam! magam magamat nem
                  esmérem.</p>
               <p>Az egész világ vidám formát öltözött magára... Leesett a homályos fátyol, az a
                  kedvetlen fedél, mely eddig minden dolgot beborított... A föld, ezelőtt egy tágas
                  irtóztatóságok barlangja, most az édes örömek - nem! a gyönyörű elragadtatások
                  lakhelye lett... A zúzmarázzal beterített fa, a fagytól csikorgó hó - szebb, mint
                  azelőtt a virító rózsabokor. A hideg szeretetlenség, mely azelőtt szívemet oly
                  keserűen nyomta, elmúlt! szeretet, forró, édes szeretet akad előmbe min­den
                  lépten... Minden élő állat barátom! - minden ember testvérem - általölelhetném
                  mindazt, ami él, megcsókolnám most, és szívesen megcsókolnám még
                  mostohatestvérimet is, és még abban a szempillantásban is, amelyben kínoznak.</p>
               <p>Nem találok ezen indulatnak elég helyet szívemben; szoros az egy ily hatalmas
                  indulat elfoga­dására!</p>
               <p>Mivé lettem!... Az én szívem - ó, barátném, nem esmérjük mi a magunk szívét! Azok
                  az érzések, azok a leírhatatlan érzések, melyek benne minden órapercen termének -
                  sejdíteni sem mertem volna, hogy azok benne lehetnek... Mint a szép arany a
                  földrögben, eltakarva, befojtva öszveelegyítve, úgy feküdtek azok eddig benne.
                  Rajjal zúdulnak most elé, kifejlődnek zűrzavarjukból, és engem minden pillanatban
                  boldogabbá és boldogabbá tesznek.</p>
               <p>Mi ez? - mi a szerelem? - nem fogok hozzá leírásához. A szó csak üres, jelentés
                  nélkül való hang. Hideg, mint a réz, amely cseng, de nem érez; holt, megmerevedett
                  állat. Elégtelen a szív véghetetlen, eleven, erős, meleg érzésinek lefestésére. -
                  Ó, mi az élet szeretet nélkül? Iszonyú, mint a tágas vadony, amelyben nem járt
                  embernyom. Borzasztó, mint az éjfél hasgató hidege... Nem élt az, aki szeretet
                  nélkül élt!</p>
               <p>Nem emberekért, nem romlandó emberekért való az a véghetetlen érzés. Öszveroskad
                  ez a test a lélek édes erőszakja alatt... Ilyen szerelem, mint amely engem magamon
                  kívül ragad a menny világos palotáiba, a boldogultak dicső karai között tarthat
                  csak örökké. Itt alatt rövidnek kell neki lenni, mert az elegyítés és keserűség
                  nélkül való öröm és tartós boldogság nem e világ örökségrésze.</p>
               <p>Eltévelyedtem! bosszús vagyok, hogy pennám nem ír oly tüzes vonásokkal, mint
                  amilyekkel ezen érzések szívemben írva vannak. Szűk, néma, bágyadt a nyelv, amidőn
                  gazdag és teljes érzéseket kell neki magyarázni... Nem ítélsz meg, ó, szeretettel
                  teljes lélek, ezen szabadon festett szívem állapotjáért... Ó, oly emberi - oly
                  édes - oly jó szeretni. - Jól aludj!</p>
            </div>
            <div type="chapter">
               <head>XLIII UGYANAZ UGYANAHHOZ</head>
               <p>
                  Ez az állapotom rendkívül való állapot, ó, de - boldog -
                  boldog állapot. Az én Józsim tekintete nékem egy tágas nézőszín, amelyben
                  számlálhatatlan jelenéseket látok. Egy szava - egy egész világ, egy egész
                  gondolatok világa, amelyben bolyongok, és édes tévelyedéssel bolyongok... Minden
                  kicsinység becset nyer, ha arra tartozik, akit szeretünk. Egy kéznyomás nagy és
                  nyomós történet... egy mosolygás szívet rezgető látás... egy csók mennyei
                  gyönyörűség...</p>
               <p>Ha mellettem lopva elsuhan, és orozva karomat vagy kezemet szorítja, és
                  tapintásának édes melege keresztülcsap egész testemen - ha lábam feje történetből
                  az övével öszveakad, és én azt hirtelen háborodással visszarántom, és ő csendes
                  elpirulással félremosolyodik... ha kezemen ajakit érzem, és szívem megrázódik,
                  vagy ha zálogát a játékban egy csókkal kiváltani tartozik, és én - elolvadok... Ó,
                  ezeket nem festi le emberi penna.</p>
               <p>Vagy ha estvénként szobámban meglátogat. Szemeiben olvasom számlálhatatlan
                  érzéseit, midőn egész órákat némán töltünk el, és a szoba csendes, mint a siralmas
                  ház, és mégis oly tele van szívünk; a gyertya magas lángja közepében homályosan
                  nevelkedik meg hosszú hamva - és magunkról elfeledkezünk... Ó, lelkem! mit
                  hasonlítsak ehhez a boldogsághoz?</p>
               <p>Minden szó fontossá lesz, minden mozdulás sokat jelentővé, ahol szíved verését
                  egyező szívverés viszonozza, érzésedet kölcsönös érzés, szeretet
                  szeretetedet...</p>
               <p>Hát az az édes nyughatatlanság, mikor szemem elől egy kis időre elvész, midőn a
                  társaság őtet tőlem, engem őtőle elvon, a repesése az ismétlátásnak, amely ennél
                  újra édesebb!</p>
               <p>Azok a képzeletek, melyeket a reménység a jövendőről előmbe pepecsel!... Az a
                  nyughatatlan várakozás, midőn szobámban ülök, és minden zördülést övének lenni
                  gondolok, minden ajtónyíláson őt belépni vélem, és alig tűröm - midőn osztán
                  esmért járását, lépésének dobogását vagy szavát kívül rezegni hallom, és szívem
                  repes elejébe, én karjai közé szállok. - Itt jön édesem! itt jön!... Isten
                  veled!</p>
            </div>
            <div type="chapter">
               <head>XLIV</head>
               <p>
                  Atyám ott fenn! a te ujjaid nyomták az emberi szívbe a
                  szerelem édes törvényét! Te, aki a te teremtésidet az ő boldogságokért
                  teremtetted, és aki örülsz az ő örömeiken, kimondhatatlanul jó és mérték nélkül
                  kegyes atyám ott fenn! Látod az én szívem minden mozdulásait, látod, mint és mit
                  érez az!... Ó, nem - nem kárhoztatod te azt, te, aki magad is szeretet vagy!
                  Káromol a téged, aki azt hiszi, hogy te az emberek szívét érzékennyé alkottad a
                  tiszta szerelemre, és annak mozdulásain kegyetlenkednél, és annak élését tiltanád.
                  Szidalom ez, iszonyú szidalom ellened, te csupa jóság! - Légy bírája te az én
                  szeretetemnek. Őrizz a tévelyedéstől és botlástól! Tiszta minden szívverés,
                  mellyel én őtet szeretem, üres minden salakjaitól a testiségnek! Légy segítője,
                  légy vezérje tiszta szeretetemnek - ó, az erőtelen, a vigyázatlan ártatlanság oly
                  közel van az eleséshez!... Te tartsd fenn karomat, ha rogyni akarok. Az ő szívébe
                  is fuvallj tiszta érzéseket, és tartsd meg azokat állandóan... Isten! Isten!
                  mindenek felett, add boldog végét szeretetemnek...</p>
            </div>
            <div type="chapter">
               <head>XLV FANNI BÁRÓ L.-NÉHEZ</head>
               <p>
                  Az ember az embernek legfőbb ellensége... Nincs oly tiszta
                  öröm, melyet keserűvé nem tesznek. Mint a pók az édes gyümölcsöt, megmásszák undok
                  lábaikkal, és csúf mérgeikkel béköpik... Eredjen bár hajlandóság nálad, és légy
                  bizonyos, hogy egy idegen, egy ellenséges ábrázat közibe hág szívednek, és azt
                  széjjelmarcongja. Ó, miért van az a kegyetlen részvétel az emberek között mások
                  szíve állapotja eránt! Sokat ábrándoztam én ezen, édes barátném! és soha ki nem
                  találhattam valóságos okát!</p>
               <p>Ha két szerető szív egymáshoz közelít, és esméretségük melegebb társalkodássá
                  általváltozik, ezer asszonyi ajakak hirdetik, bírálják és ócsárolják szívednek
                  csendes indulásait... ezer cirkálók szemfüleskednek minden mozdulásaid körül, és
                  irgalmatlanul bánnak veled a szeretet­lenek!... Oly csuda látomány lett-é a
                  szeretet, hogy az ily zendülést okoz?... Oly ritka, oly természetlen dolog-é az,
                  hogy az ember szeressen?... Oly mód nélkül hibás tett-é az, ha szeretsz, hogy
                  arról mint híres gonosztételről csevegjen az egész környék?... Oly kevés bajjal
                  rakta-é őket meg az ég, hogy a magokén feljül a másokét is még magokra
                  vállalják?... Tudja isten, édes jó barátném! de azt látom, hogy énrólam és T-airól
                  mindenütt beszélnek... Uh! micsoda szemeket vetnek reám! Micsoda intézeteket
                  gondolnak! micsoda hazugságokat terjesztenek rólunk, oly iszonyú hazugságokat,
                  amelyekhez nincs más mit hasonlítsak, hanem az ő könnyenhivőségeket... Mely mohón
                  kapnak rajta, ha jó nevemet letapodhatják?... Mely gonosz, kártékony örömmel adja
                  a hazugságot egy fecsegő által a másnak!... Ó, szívem! talán nem is méltó az
                  emberek között élni, ha ennyi jelenségét tapasztaljuk rossz-szívűségeknek!...
                  Rosszabb lettem-é én azáltal, hogy érzékeny vagyok egy férjfiúnak érdemei eránt,
                  akit ők nekem alattomban mind irigylenek, és sok locska leányka magának, sok
                  sopánkodó anya leányának kívánná!... Többet ne erről! mert hidd el, a betűt alig
                  látom könnyeim miatt, melyeket nem tartóztathatok az igazságtalanság meggondolása
                  mellett, melyet méltatlanul szenvedek... Beállott, be! a szenvedések ideje; a
                  rövid és kedves örömeket itt az idő, hogy hosszú és keserves gyötrelmek kövessék!
                  - Semmi az! őérte szenvedem, és ez a gondolat legyen minden vigasztalásom...</p>
               <p>Mint élsz te, szerelmes barátném? Mint vannak kicsinyeid?... Rólatok sokat
                  gondolkozom, és megvallom, sokat beszélek. Tudom én, hogy magadat fedezed; nem is
                  árulom én el titkodat, de hogy ne örüljek azon, ha velem együtt más is szán,
                  elrejtett módon ne beszéljem el történetedet - tégy velem, amit akarsz, azt nem
                  tagadom.</p>
               <p>Keresztülutazott e napokban itt nálunk gróf É-né, és hozzánk beszállott. Örömmel
                  fogadtuk ezt a minden tekintetben érdemes dámát... és még ma is itt mulat
                  kérésünkre. Azon kevés személyek közé, akik első látásokra elragadnak, ezt is
                  beírom... Nem az a megalázó fel­fuvalkodottság, amelybe sokan nagy rangjokat
                  helyheztetik, nem is az a még jobban lenyomó és megalázó leereszkedés, mely a
                  tisztes alacsonyságnak inkább fáj, mint a kevély megvetés, nem az az erőszakos és
                  természet ellen való viselet, az a csömöröltető gyerme­keskedés - nem! mindezt
                  benne nem találod. Mely nyájas magatartása, hozzá vonszó, mert szívétől veszi
                  eredetét. Okos és méltóságos minden külseje, érett és természetes minden szava...
                  fél óra alatt tele voltam hozzá tisztelettel... Erántam is benne némely
                  hajlandóságot tapasztaltam. Örömest látszott velem lenni, és én úgy hozzá szoktam
                  kis idő alatt, mintha régtűl fogva esmértem volna. Tartalék nélkül beszéltem
                  mindent, amire szívem késztetett. Ebben a helyheztetésben, nem tudom micsoda
                  alkalmatossággal, kiszaladt számból - a te történeted is. A barátság és szánakozás
                  elevenen festette velem érdemed és attól oly igen különböző állapotod. Sokszor
                  nedves lett szeme a grófnénak, és mivel nem neveztelek, nagy bajban voltam véle,
                  míg megtagadhattam tőle, hogy nevezzelek.</p>
               <p>„Ha titok (úgymond sokszor ez a nagy lélek), és annak is kell neki maradni, én nem
                  kénszerí­tem a kisasszonyt, hogy elárulja barátnéját. De ha szereti őtet - talán
                  használna neki ezen kis hűségtelenségével... Nem csupa újságkívánás, amiért
                  kérdezőskedem! én segíthetek, és örömest segítenék! - gondolja meg ezt, lelkem! és
                  ha meggyőződik felőle, hogy nem sérti meg a barátságot, akkor bízzon meg
                  titkában...”</p>
               <p>Meg nem tudom magamat állítani... Megtörjem-é szavamat? avagy eleresszem ezen
                  alkalma­tosságot, mely talán soha többé vissza nem jő? Szabad bánására bízzam-é a
                  grófnénak, amit te csak az én kebelembe rejtettél? Te futsz, te elrejtezel, és én
                  - felfedezzelek, megpirítsalak?... Ha ő talán csak csupa - nem! nem mondom ki ezt
                  a szidalmat ezen igazán tiszteletet érdemlő dámárul! - nem él ő vissza a mi
                  titkunkkal!... Kérjem-é engedelmedet, melyet bizonyos vagyok, hogy gyenge és
                  kényes érzésedtűl meg nem nyerek... vagy engedelmed ellen erőltesselek arra, hogy
                  boldog légy - és legalább avval is kevesítsem hibámat, hogy engedelmed ellen nem
                  vétettem... Ezen zavarban szívemet választom vezérnek, ezen kötelességek
                  csatájában ő a legbizonyosabb bíró... hogy az nem erős, azt tudod - de hogy nem
                  rossz, azt is esméred... ha tehát elárullak, gyengeségbűl esik, de tudom, azt is
                  el fogod hinni, hogy azt csak jó szívbűl cselekedtem.</p>
            </div>
            <div type="chapter">
               <head>XLVI FANNI BÁRÓ L.-NÉHEZ</head>
               <p>
                  Bár bűnös legyek - elszenvedem haragodat, csak te boldog
                  légy. Megtörtem szavamat! - el­árul­talak. Esmérted te gróf É-nét, és mégis
                  hallgattál. Esmér ő téged, szeret és szán... Kocsija, melyet éretted küld, viszi
                  ezen levélkémet. T-ai pedig felvállalta éretted a követséget. Látni kívánunk
                  mindnyájan, de senki oly szívszakadva nem vár, mint</p>
               <p>Fannid</p>
            </div>
            <div type="chapter">
               <head>XLVII GRÓF É.-NÉ BÁRÓ L.-NÉHEZ</head>
               <p>
                  Kedves báróném!
               </p>
               <p>Miért kellett ily szörnyű elszánásra vetemedni? - miért nem esmért engemet jobban,
                  és miért nem bízta meg azt, aki nem csupán csak társalkodását kedvellette egykor,
                  de mint barátnéját is szerette?... Én szekeremet küldöm, és kérem, ne tagadja meg
                  tőlem ide általjönni s vélem egyenesen és minden tartalék nélkül jövendő
                  állapotjának meghatározásáról értekezni, és meghinni igaz barátságomat, mellyel
                  vagyok</p>
               <p>tökéletes barátnéja</p>
               <p> Grófné É.</p>
            </div>
            <div type="chapter">
               <head>XLVIII FANNI BÁRÓ L.-NÉHEZ B...-RA</head>
               <p>R-CRÚL, 17. FEBR.</p>
               <p>
                  Elmentél, és itt hagytál engem, egyetlen barátném! -
                  elvesztettem benned meghittemet, tanító­némat - Mindenemet!... Nem panaszkodom!
                  Kevésbbé kellene téged szeretnem, ha a magam gyönyörűségét a te boldogságodnak
                  áldozatul vinni nem tudnám. Légy boldog! - én szenvedni fogok... Nem kérem
                  barátságodat! Aki úgy szeret, mint te, nem tud elfelejtkezni. Retteghetnék, mert a
                  nagyvilág tolongó vígsági között könnyen elrepül a távollévők csendes emlékezete;
                  de te tudsz szeretni - azért tudom, hogy megtartom szívedet...</p>
               <p>Ó, kedvesem! nem tudod te, mely nagy szükségem lesz nekem távollétedben is
                  vigaszta­lá­sodra... A szeretetnek zavar nélkül való aranyórái elmúltak, a
                  szerelem kínjai várnak... A kárt örülő hír megrútítva és hazug nagyításaival
                  megbővítve vitte esméretségemet atyám elejébe... Tudod, mely hallatlan jelenés e
                  tájon kettőnek tiszta szerelme, tudod, mely tele vannak elő­ítélettel azok eránt,
                  akik szeretnek, mert a szerelem náluk vad tűz - és a házasság haszon­vadászó alku,
                  amaz nagy gonosztétel, ez szabados, illendő mód... Képzeld innen atyám
                  felindulását! Itt termett, és kegyetlen szemrevetéseket tett. Egyedül voltam
                  szobámban, hová ebéd után bejött...</p>
               <p>Ráncos szemöldökkel, melyeken komor szemrehányás feküdt, szembe fogván engem, azt
                  kérdé sebesen:</p>
               <p>„Ki az a T-ai? he...”</p>
               <p>„Az atyja kapitány - ennél a háznál kedvelik.”</p>
               <p>„Te is, ugye?”</p>
               <p>Lesütöttem szemeim.</p>
               <p>„He - hallottam szép híred... Nézd el őtet. Alamusz macska nagyot ugrik, egeret
                  fog... Az tudtam, hogy vizet sem tud zavarni... Szerelmeskedni! várj rá! - Szedd
                  öszve magad, mert velem eljössz.”</p>
               <p>„Amint parancsolja uram, atyám.”</p>
               <p>„Úgyis! - itt nekem nem maradsz... Hát mi ember már ő? Ingyenélő, kóborló, se
                  kenyere, se háza... Majd bizony! most pelyhesedik, máris a szoknyák után futos.
                  Már abból mi lesz... Azt se tudja az ember, micsoda, kicsoda? - Ej, - virgács
                  neki, nem szerető...”</p>
               <p>„Nem oly alacsony ő, mint gondolja uram atyám!”</p>
               <p>„No - s hadd halljuk hát? Hol fekszik a jószága? neme? hát hol a famíliája? Nem
                  hallottam én se hírét, se nyomát... Nem oly alacsony? hát mi hát, micsoda
                  tisztséget visel, hogy holnap számra csak a bálok után jár... Nekem nem maradsz
                  egy szempillantásig is... Készülj!”</p>
               <p>Reám csapta az ajtót, és én... ó, barátném! elfogyott a könny szemeimből... a csak
                  az apró bajok enyhítése, az iszonyú gyötrelemnek az a boldogsága sincs, hogy sírni
                  tudna... Szívem öszveszorult, és mozdulatlanná lettem.</p>
               <p>Bejött Teréz, látta nagy zavarodásomat. Ekkor nyakába estem, zokogó szóval
                  köszöntem szívességeiket, melyeket ennél az elfelejthetetlen háznál vettem.</p>
               <p>„Nem mégy oda egy tapodtat is! Hol az öreg? -” (Itt belépett T-ai.) „Tudja-é,
                  T-ai? Elmegy Fanni, nem akarja itt hagyni tovább az öreg...”</p>
               <p>Elhalványodott, és ajaki reszkettek.</p>
               <p>„Menjünk mindnyájan, essünk az öregre, itt hagyja, ha csak két hétig is. Mit
                  csináljunk itt mi magunk? Abból bizony semmi sem lesz.”</p>
               <p>Elfutott... Szegény Józsi! most láttam, mennyire szeret. Szólni sem tudott, mint a
                  kő, merően úgy állott, és a legszörnyűbb fájdalom festette magát egész
                  arculatján.</p>
               <p>„Istenem! - felkiáltott - ily véletlen, ily hamar. Lehetetlen! én nem élhetek
                  nálad nélkül...”</p>
               <p>„No ne szomorkodjatok! - berohant Teréz. - Rávettük már az öreget. Itt marad Fanni
                  még két hétig...”</p>
               <p>Tehát még egy kis időt - még két hetet, csak két hetet leszek véle. Mint a halálra
                  kárhoz­ta­tottnak azok a kegyetlen napjai, melyeket bírái irgalmatlan
                  szánakozással halála előtt engednek, oly két hét ez... Mit nyerek vele? azután
                  csakugyan elválunk... Nem ütik a kést egyszerre szívem­be, csak lassan
                  összveszorongatják, öszvekínozzák... Ez is irgalmasság - nem panaszol­kodom - ó,
                  de ha ezek elmúlnak, ezek az igen kevés, igen rövid napok, akkor örökre - örökre
                  elválunk! Istenem! Azért voltam-é kevés ideig boldog, hogy örökre boldogtalan
                  legyek?</p>
            </div>
            <div type="chapter">
               <head>XLIX UGYANAHHOZ</head>
               <p>
                  Fenyegető veszedelme elválásunknak felvert bátor
                  szunnyadozásunkból... Eddig, mint a boldog gyermekek, nem is gondoltuk lehetőségét
                  annak, hogy elválasszon bennünket valamely törté­net. Minden gondjainkat
                  eloszlatta egy látás, egy tekintet... e boldog jelenvaló nem is engedte
                  sejdítenünk a lehető boldogtalan jövendőt... Ez a merész gondatlanság elenyészett;
                  irtóztató ábrázatjai a következő időknek elszéjjesztették szép álmainkat. Látjuk,
                  bizonyosan látjuk mindketten azt a szerencsétlen kéntelenséget, hogy egymást
                  elhagyjuk... Könny és siralommá változott a mosolygás, a tréfa gyötrelemmé... Nem
                  lehetünk együtt soká! minden estve ezzel a gondolattal fekszem le: Egy nappal
                  kevesebb a kirendelt idő, melyben véle lehetsz. És álmatlan töltöm jajjal és
                  zokogással az éjjelt.</p>
               <p>Messze-messze van T-ai elrendelésétől, és most sírással panaszolta, hogy atyja a
                  tábori életre szánta. Kedves remények, melyekkel magamat kecsegtettem, és
                  amelyeket könnyen hivő szerelmem oly mohón elfogadott, nem, ó, nem látom én soha
                  teljesedéseket!</p>
               <p>Ó, mely kevéssel megelégednék én! egy csendes telek, melynek termése mezei
                  asztalomnak szolgálna, egy alacsony házacska, amely engem és őt befedné, elég
                  volna nékem, csak ővele élhetnék. Minek nekem bőség, aki pazarolni nem tudok;
                  minek fény és cifra, aki az előtt mindig futottam!... Másként akarja az ég! így,
                  amint ő van, rendes állapot és jövedelem nélkül, sohasem reménylhetjük szüléink
                  megegyezéseket...</p>
               <p>Azt mondja ő: hogy az ő atyja oly jó! hogy őtet szereti; fogja őtet kérni
                  megegyezéséért, és ha azt megnyeri, azután az enyimektől is fogja azt kinyerni
                  igyekezni...</p>
               <p>Ó, hiszem én, hogy ő engem szeret... de mégis borzasztó érzelések fojtogatják
                  mellyemet. Úgy látszik az a nap, amely minket elválaszt, mint amely el fog
                  választani életemtől, Barátném! örökké boldogtalan lesz.</p>
               <p>Fannid.</p>
            </div>
            <div type="chapter">
               <head>L UGYANAZ UGYANAHHOZ</head>
               <p>HAZULRÓL 17. FEBR.</p>
               <p>
                  Sirass engem, szerelmes barátném! az én örömeim
                  letemettettek. Itt vagyok, egyedül, elha­gyat­va, magam kínzásimnak és siralmimnak
                  kitéve...</p>
               <p>Ó, az estve, az éjjel, mely elválásunk reggelét megelőzte, mint a haldoklók bús
                  éjjele, rettenetes volt. Az a nyájas ház, amelyben a barátságos szívesség, a
                  szokás és a boldogság otthonivá tettek, amelynek ölében éltem egyedül boldog
                  napokat, mint szomorított most! Minden szeglet, minden házieszköz kedves
                  emlékezeteket ébresztett fel. Mindeniket által kívántam volna ölelni - sokra
                  közülök reáborultam, s keservesen sírtam felettek.</p>
               <p>A cseléd, amely annyira szeretett, és minden kívánságimat szememből eltalálta - ha
                  rám nézett, szomorú lett, nehezen vesztett el - és ez az együgyű, egyenes szeretet
                  nehéz könnyeket nyo­mott ki szememből. Itt engem minden szeretett - ott majd
                  minden kínoz és gyötör...</p>
               <p>Ővele féltem öszvetalálkozni. Ő is magát előlem elrejtette. A hóval beterített
                  kertben bolyon­gott, magánkívül és közel a kétségbeeséshez. Bezárkóztam, és
                  vigasztalás nélkül ágyamban fetrengettem; a sok siralomtól kiveresült szemeimből a
                  könnyek kiapadtak.</p>
               <p>Így ért az estve. Besetétedett már, én bús merevedésemben így feküdtem, amidőn
                  kopogás esett ajtómon, és T-ai megszólalt; szava, mely elgyengült, és olyan volt,
                  mint a hosszas beteg­ségből felkölté, áthasította szívemet. Felnyitottam az ajtót,
                  belépett, némán dűlt egy székre, és keservesen zokogott. A gyertyánál, melyet
                  éppen behoztak, egymást meglátván, mindketten visszahökkentünk. Halvány orcája, a
                  sírástúl felpüffedt szemei, egész formája szánakozást indított... Én kezemet
                  törtem, és magamon kívül voltam.</p>
               <p>„Ne gyötörd magad, egyetlenem! - elkezdé, és vigasztalást akart adni, ő aki maga
                  is anélkül szűkölködött. - Irgalmas az ég, boldoggá teszi szerelmünket... Légy -
                  hozzám - hív!”</p>
               <p>Nyakára borultam, egymás könnyei közé elegyedtek könnyeink, és tőle elszakadni nem
                  tudtam...</p>
               <p>Miért - ó, miért nem halhatok itt meg! Itt a te öleléseid között... Erőtlen
                  lettem, minden tetemem elesett. Torkomat, mint a fojtó méreg, elállotta; mellyem
                  elszorult, és a levegő után kapdostam... egyszerre minden eltűnt előlem, és
                  magamról semmit sem tudtam.</p>
               <p>Egy ágyon eszméltem fel, melyet körülállott ez a kedves háznép, és éleszgetett.
                  T-ai mint a megtestesült kétségbeesés öszvekócsolt karokkal ágyam lábánál
                  állott...</p>
               <p>„Fanni! az Istenért, jöjj magadhoz. Ne engedd magad annyira elragadni a
                  fájdalomtól...” így kiál­tozott Teréz - és kiküldte T-ait, akit többé látnom nem
                  engedtek ezek a kegyetlen szánakozók... Végre az erőtlenség elszunnyasztott.
                  Zavartak voltak álmaim, magamat láttam árnyékká változva, halotti köntösben, néha
                  T-ait öleléseim alól elhúzni tetszettek irtóztató képek és félrevonult ábrázatok -
                  minden szempillantásban felrezzentem.</p>
               <p>A reggel - ez a keservek reggele, elérkezett. Sűrű, temérdek köd nyomta a földet,
                  a lehelet nehéz volt, mint a fojtogató fájdalom lehelete. Gyászolt még a természet
                  is két szerető szív elszakadásán. Ó, reggel! illettél te ezen elválás
                  napjához.</p>
               <p>Magamon kívül voltam, és így érkeztem meg anyám házánál, ahol minden szem, amely
                  reám nézett, csúfolódó volt, vagy - annak látszott. Leszállni a kocsiról alig
                  tudtam, annyira el voltam erőtlenedve.</p>
               <p>„Nézd a megszomorodott lelket! Nem szégyenled annyira kimutatni azt, amit
                  titkolnod kellene. A kedves bánt, ugye? szép vagy -”. Ily köszöntésekkel fogadott
                  az anyám, és gúnyoló nevetése testvéreimnek követte.</p>
               <p>Tántorogva, lerogyó lépésekkel mentem szobámba, és betegségemet alig tudtam
                  elhitetni vélek. Még midőn ágyamban feküdtem is, és fejem égett, érverésem iszonyú
                  volt, akkor is dörgő szóval anyám - ó, ez az igen kemény anyám - felettem
                  szemrehányásokat mondott, és meg nem kéméllett.</p>
               <p>Távozzatok, távozzatok tőlem, édes képzeletek, amelyek csak azért jelentek meg
                  emléke­ze­tem­ben oly kedves, oly bájoló színben, hogy szívemet emésszétek. Ó,
                  édes csendes kis szobács­kám, első és forró szeretetemnek temploma! mely elevenen
                  állasz most is képzelő­désem előtt. Az a tükör, mely alatt asztalkám állott, az az
                  ablak, amelyen a majorba volt a kinézés, és mely mellett annyit varrogattam, és ő
                  mellettem állott - és amelynél én oly sokszor boldog voltam... az a kanapé,
                  amelyen vele sok órákat töltöttem - mindezek előttem állnak. Ki nem tudom vetni
                  fejemből ezeket a képeit rövid boldogságomnak, és csak annál jobban, annál
                  világosabban látom jelenvaló boldogtalanságomat! Sirass engem, szerelmes barátném!
                  az én örömeim eltemettettek.</p>
            </div>
            <div type="chapter">
               <head>LI</head>
               <p>
                  Derül a kikelet. Elevenség és élet terjed mindenfelé tőle.
                  Énbennem az éltető erő napról napra fogy. Elestek tetemeim, szegény szívemet durva
                  héj borította be... Mint repdesett másszor tavasz eljöttére! A legelső fecske,
                  mely mellettem elcsapongott, a legelső gólya, mely a levegőben evezett, édes
                  andalodásba hozott... A pacsirta fennyen járó csavargó éneke örömhír­mondó volt. A
                  rózsabimbó, a kikirics, melyet legelőször megláttam, örvendező kiáltásra
                  fakasztott. Most megrezzent a fecske, a gólya képzelődésem félrevezeti, és a
                  messzeség, elválás, elreppentés képeit támasztja fel bennem. A pacsirta halálos
                  éneket dalol. A kikirics és a rózsabimbó (így sóhajtok) talán a jövő tavaszkor
                  síromon nyílik. - Hová lettél, gazdag képzelődésem! amely akkor is gyönyörködtető
                  valál, midőn édes szomorúsággal árnyékoztál be! Kiapadott-e szép folyamatod? -
                  vagy ki zavarta meg tiszta kristályodat? - A tavaszi fellegek, melyeket a magasság
                  üregében a szellő rengett, bús árnyékot hánynak a csírádzó mezőre, és
                  széjjelszaladoznak zöld tábláján... Mint ezek, egy pillantatban úgy múlik el az én
                  életem is. A múlandóság szomorú képei követnek itt, ahol lábam alatt, fejem felett
                  s körültem ezer élet ered, és minden új életre felkel.</p>
            </div>
            <div type="chapter">
               <head>LII</head>
               <p>
                  Nem találom őtet sehol... Reggel, midőn egész éjjel vele
                  voltam, vele múlattam, és szinte az erőtlenedésig vele tépelődtem, szememet
                  felnyitom, és őtet sehol sem találom.</p>
            </div>
            <div type="chapter">
               <head>LIII</head>
               <p>
                  Hiába! nincs más gondolatom csak Ő... Bocsáss meg,
                  szánakozó Isten! midőn téged imádlak, midőn hozzád felnyögni akarok egy kis
                  enyhülésért, csak egy percenésnyi szabadulásért - akkor is közbelép az ő
                  ábrázatja, és elragadja, csak magának, egyedül csak magának minden érzésimet...
                  Hová, hová visz ez a dühös indulat? Mikor két-három órát egy helyben
                  mozdul­hatatlanul ültem, forró képzelődésem az elmúlt örömöket minden apró
                  környülállásaival festette, ő előttem áll, egészen úgy, mint volt, minden
                  mozdulata, minden fordulása szemem előtt van - azonban nekem úgy tetszik, mintha
                  csak a más szobában volna, én felugrom, utána indulok - és azután látom, hogy
                  magamat megcsaltam, és sírok megcsalattatásomon - mikor így emésztem magam, ó,
                  akkor látom, hogy így - nem soká viszem...</p>
            </div>
            <div type="chapter">
               <head>LIV</head>
               <p>
                  Bezárom számat, és nem panaszkodom. Ne tudja más, hogy én
                  oly szerencsétlen vagyok. A legalacsonyabb parasztleány bír atyjának szívével,
                  éntőlem az is el van ragadva. Hallgatni tudó papiros! te egyedül zárd magadba
                  könnyeimet, melyek reád hullnak atyám keménységéért... Mit vétettem én, hogy az ő
                  szeretetét elvesztettem? Rossz néven veszi, hogy szomorkodom, és minden órában
                  kifacsarja könnyeimet... Szilaj és kényeztetett testvéreim gúnyoló
                  győzedelmes­kedéssel tapodják fájdalmimat, és ő azt - jóvá nem hagyja, de
                  elszenvedi... Kíméletlen anyám! gyönyörködik keserétésemen, és - Istenem! ő
                  tódítja keserveimet... Ha fejemet mellyemre vonja a fájdalom - őtet - őtet hányják
                  szememre. Ha gyengülésem az ágyba szegesz - szerelem betegének csúfolnak!... Ó,
                  annak a betege vagyok, az igaz, de annak a halottja is leszek... Ez a gyenge kéz,
                  a szerelem, a koporsóhoz vezet, és megszabadít kínzásaitoktól...</p>
            </div>
            <div type="chapter">
               <head>LV BÁRÓ L.-NÉHEZ, B.-RA</head>
               <p>HAZULRÚL 17. MÁR.</p>
               <p>
                  Előre láttam, előre érzettem, hogy így történik. Nem
                  fojthatom magamba, kipanaszlom, ki kell panaszolnom szégyenvallásomat; megöl, ha
                  magamba zárom!... Nem hagytak békét, míg ki nem vonszoltak csendes
                  magánosságomból, amelyben legalább kínjaimon legeltem meghasadt szívemet.
                  Kirángattak az emberek közé, és még gyógyíthatatlanabbá tették sebemet.</p>
               <p>A szomszéd városkába bementek, hogy unalmokat rövidítsék. Házallottunk egész
                  délután, én is vélek csavarogtam. Tudod, mennyi itt a nemesház, mindenikhez be
                  kellett egy kicsinyt kukkanni. ***-né, innepnap lévén, öszvehívta a fél várost, és
                  vacsorát adott, minket is megtar­tóz­tatott. Én nem akartam okot adni gonosz
                  örömöknek, hogy ne hizlalják magokat szomo­rúságomon, öszveszedtem erőmet, hogy
                  azt palástoljam, hol eggyel, hol mással beszéltem... Hideg és hátráló volt
                  mindeniknek viselete.</p>
               <p>Esméred **-nét, aki oly híres ájtatosságárúl. Itt volt ő is két gyáva leányival.
                  Őbeléjek is belebotlottam. Édes asszonyanyjok lakodalmi köntöse volt rájuk szabva,
                  és mint a karóba húzottak mozdulni sem mertek, mert minden szempillantásban
                  várhatták édes asszonyanyjok jobbító komor tekintetét. Alig kezdek vélek egy-két
                  szót szólani, láttam, integet a tisztes matróna - én azt nem értettem, és azok
                  zavarodva voltak, s még merőebben tartották magokat. Tovább szólok - és
                  észrevehetőképpen láttam, hogy intése azt jelenti, hogy tőlem távozza­nak!...
                  Megütődtem rajta, és feltettem magamban, hogy abban nem hagyom a beszélgetést.
                  Folytattam tehát, és még annál inkább igyekeztem őket belevezetni a csevegésbe,
                  melyet oly örömest tettek volna, ha nem féltek volna a komor tekintetektől...
                  Egyszerre mint a felbosszon­tott fúria, felugrék édes asszonyanyjok székéről,
                  felénk rohan, és mindkét leányát, akik nagy figyelemmel hallgattak, két anyai
                  taszítással elkergeti mellőlem... Megzavarodtam. Nem tudtam, mit gondoljak, és nem
                  érthettem el, mit akart jelenteni ez a gorombaság!... De midőn az egész frekvencia
                  ábrázatjain olvastam a sokféle indulatokat, láttam sok sápító anyának jóváhagyó
                  szájfacsarását, soknak kárt örülő örömét, némelynek üres fején a bámész­kodást -
                  ekkor kezdett a dolog bántani, ekkor kezdtem látni, mit akart jelenteni az a
                  történet... Mintha kést forgattak volna szívemben. Nem tűrhettem, és kimentem,
                  elrejtettem magamat, és keserves könnyeit sírtam a megsértett ártatlanságnak.</p>
               <p>„Itt, ládd-é, haszna esméretségednek? Gaz leány! egész házam csúfjára vagy...
                  Szegény ártatlan testvéreidnek is szerencséjeket öszverontod. Ládd, szaladnak
                  előled az emberek. Bújj el, szemtelen! bújj el! ne is mutasd magad többé az
                  emberek előtt...”</p>
               <p>Így öntötte reám szitkait az anyám, aki utánam jött, és magánkívül volt a harag
                  miatt. Minden szó általjárta szívemet, mintha kettémetszették volna... Ezt a
                  gyalázatot értem, és még én élek. Mint a dögletes nyavalyában kínlódótúl, úgy
                  futnak-é már énelőlem? Mint a ragadó méreg, olyan-é az én társalkodásom? Mint
                  erkölcstelent, úgy mutassanak-é engem az anyák leányaik­nak, engem - aki a jobb
                  nevelés példája voltam?... Ez a szégyenvallás lerontja, tudom, még kevés hátralévő
                  erőmet. Legyen bár! mint vőlegénynek, úgy megyek a halál angyalának elejébe.
                  Háladással és öleléssel fogadom el ezt a szabadítót. Nem! nem az a rettentő váz
                  ez, mint ahogy őtet nekünk festik; egy szép és kedves ifjú, aki barátságosan
                  általvezet innen a keservek közül a nyugodalomra. -</p>
               <p>Miért hallgatsz, egykori barátném! hát csakugyan igaz az, hogy a szerencsétlennek
                  nincs barátja. Nálad is igaz az? Ládd, édesem, T-ai sem ír. Mióta elváltunk, nem
                  felelt. Hát ő is? - ő is? - lehetetlen! - Csak egy szót, nyugodalmamra
                  kénszerítlek, írj csak egy szót róla és rólad.</p>
            </div>
            <div type="chapter">
               <head>LVI</head>
               <p>
                  Ha én az övé lehetnék! - Istenem! elérem-é én valaha azt a
                  boldogságot? Ne kísértsetek hasztalan vágyódások!... Ő az enyim! a legszebb, a
                  legtökéletesebb ifjú az enyém! Egy tisztes, érdemes férjfi az én férjem... Ne
                  nyögj, tündérképektől elámított szív! ez a borzadás, amely hátamot általfutja, ez
                  a jövendölő sejdítés, hogy őt - örökre elvesztetted...</p>
            </div>
            <div type="chapter">
               <head>LVII</head>
               <p>
                  Mindennapi estvéli fohászkodásom lett ez: bár ne érném a
                  holnapot. Ez a gondolat kísér ágyamba, és reggel, midőn felébredek, szomorkodom
                  azon, hogy fohászkodásom meg nem hallgattatott... Jól van! az én órám még el nem
                  érkezett. Mire vagyok én itt? A sírverem oly híves, oly csendes, oly megnyugtató.
                  A földben a gyötrelmek mind elmúlnak! Mikor a fű megnevekedik sírhalmomon, melynek
                  ölébe én elrejteztem, és azt a szél lengeti, ott - vége lesz gyötrelmimnek!</p>
            </div>
            <div type="chapter">
               <head>LVIII</head>
               <p>
                  Körültem minden elváltozott. Hiába éled a fiatalos. Hiába
                  sarjaz a rét; nékem nem kékülnek többé a domború hegyek, nékem nem csereg a patak,
                  nem virít a rózsabokor... Nem lehelnek ezek többé nyugtatást ebbe a
                  széjjelmorzsolt szívbe, nem folynak belőlök többé örömek... Ó, ártatlan édes
                  örömek. Mikor a természet kebelében feküdtem, mikor azokat hörpölve szívtam
                  jóltévő poharából - édes örömek, odavagytok! Kedves helyem ezután a temetőkert...
                  Ott, ahol a bodza boltos gallyaival egy sírhalmot árnyékoz, ott ülök most
                  legörömestebb, és szívsza­kadva kívánnék oda leszállani, ahol gyökere eltűn.</p>
            </div>
            <div type="chapter">
               <head>LIX</head>
               <p>
                  Nem zúgolódom! az én mértékem még meg nem tölt. A keserű
                  pohár még ki nincs ürítve... Nem! ne múljon az el én tőlem! Legyen meg a te
                  akaratod!</p>
            </div>
            <div type="chapter">
               <head>LX</head>
               <p>
                  Elfelejteni!... Lehet-é elfelejteni?... Miért nem tudok én
                  elfelejteni?</p>
            </div>
            <div type="chapter">
               <head>LXI</head>
               <p>
                  Itt - szívem mellett, itt rágja egy féreg... Érzem, mint
                  mardossa azt... A halált én magammal hordom! - Szárazak szemeim, mint a mező az
                  aszály idején! Orcám sárga, mint az érett kalász. Érlelődöm én is a betakarításra.
                  Lehullott testem, mint a megszedett szőlőtő. Közel van a lemetszés ideje. Légyen
                  meg a te akaratod...</p>
            </div>
            <div type="chapter">
               <head>LXII</head>
               <p>
                  Miért költöttek fel álmomból? Oly csendesen aludtam, és
                  szunnyadozásomban a legszebb álmok lézengettek előttem. Ó miért vertek fel?... De
                  mi az, hogy tollamat nem foghatom’ Miért nem volt ez a jó álom megnyugtató? miért
                  reszketek?... Azt mondják, hogy egész éjjel a forró­hideg kínzott, és én - oly jól
                  aludtam; hogy tépelődtem, és vigyázóim kezéből kiragadtam magamat - és én mégis
                  oly jól aludtam... Az én oszlatásom közelget...</p>
            </div>
            <div type="chapter">
               <head>LXIII</head>
               <p>
                  Utoljára teszem reád, titkaim meghittje, sorvadó kezeimet -
                  és csak azért, hogy véle szóljak... Egyetlenem! midőn ezek a jegyzelékek kezeidbe
                  jutnak, akkor már engem a híves föld takar... Bepecsételve hagyom neked azokat a
                  könnyeket, amelyeket ide hullattam, ezeket a gyötrelmeket, melyeket ide
                  kiöntöttem... és néked hagyom azokat. Érted szenvedtem azokat... Nem szemrevetésül
                  mondom azt! sírom szélérűl mondom, hogy örömest szenvedtem... Azzal a gondolattal
                  szállok le csendességem boltjába, hogy hív voltál... és ha az nem voltál - én
                  meg­bocsátok... Ott, ahová én megyek, nincs haragtartás! Ott majd
                  öszvetalálkozunk, és ott majd - bátran szerethetünk.</p>
            </div>
      </body>
  </text>
</TEI>
