<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU01027" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>A drótnélküli gyilkosság</title>
				<author>
					<persName>
						<surname>Rejtő</surname>
						<forename>Jenő</forename>
					</persName>
					<date from="1905" to="1943">1905-1943</date>
					<idno type="VIAF">54974682</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">10155</measure>
				<measure unit="pages">29</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>A drótnélküli gyilkosság</title>
					<date>2003-08-25</date>
					<publisher>Magyar Elektronikus Könyvtárért Egyesület</publisher>
					<ref target="https://mek.oszk.hu/01000/01027"/>
					<respStmt>
						<resp>Original Electronic Edition</resp>
						<name>Juhász Lehel</name>
						<name>Drótos László</name>
						<name>Haffner Ernő</name>
						<name>Szabolcsi József</name>
					</respStmt>
				</bibl>
				<bibl type="printSource">
					<title>A drótnélküli gyilkosság</title>
					<author>Rejtő Jenő</author>
					<pubPlace>Budapest</pubPlace>
					<publisher>Göncöl Társulat</publisher>
					<date>1988</date>
					<idno>ISBN 963 01 9080 X</idno>
				</bibl>
				<bibl type="firstEdition">
					<title>A drótnélküli gyilkosság</title>
					<author>Rejtő Jenő</author>
					<date>1938</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="high"/>
				<ns1:timeSlot key="T5"/>
			</ns1:eltec>
		</xenoData>
		<revisionDesc>
			<change when="2021-07-08"/>
		</revisionDesc>
	</teiHeader>
	<text>
		<body>
			<div type="chapter">
				<head>Első fejezet</head>
				<head>A drótnélküli gyilkosság</head>
				<p>Már majdnem minden együtt volt a bűntényhez: a tettesek, a hatalmas örökség
                        és az áldozat. Csak egy holttest hiányzott. Viszont gyilkosság hulla nélkül
                        még a technika mai fejlettsége mellett is szinte elképzelhetetlen. Hogy a
                        csudába szerezzen be valaki magánúton egy tetemet? Kétségtelen, hogy elhunyt
                        embertársaink porhüvelye nem képvisel különösebb értéket, hiszen naponta
                        tapasztalhatjuk, hogy élve sem valami féltett kincs, és mégis, ha arról van
                        szó, hogy az embernek egy hullára lenne szüksége, kiderül, hogy ilyesmit
                        majdnem lehetetlen szerezni.</p>
				<p>A három tettes titokban tanácskozott a szobában: A húszéves Jojo,
                        ikertestvére Henry és a huszonhét éves Bob. Az örökké vidám, gyönyörű Jojo,
                        aranyszőke rendetlen hajával hősnője lehetett volna egy filmdrámának,
                        amelyben megfontolt, komoly családapák habozás nélkül sikkasztanak érte.
                        Henry arcban és alakban nagyon hasonlított Jojohoz. Nevelőik egybehangzó
                        vélemény szerint ifjúságuk idején Anglia két legszebb és legrosszabb
                        gyermeke volt a Morgan ikerpár. Idősebb fivérük, a kissé molett, lusta és
                        mindig álmos Bob megszerezte az orvosi diplomát, de esze ágában sem volt
                        praktizálni.</p>
				<p>- Ha egyszer eltettük láb alól a bácsit, akkor igenis szükségünk van a
                        hullájára - mondta kategorikusan Henry -, mert ahhoz, hogy az örökséget
                        megkapjuk, nélkülözhetetlen a holttá nyilvánítás, és minden holttá
                        nyilvánításhoz hozzátartozik egy halott. Torkig vagyok a garasokkal, legfőbb
                        ideje, hogy egy tisztességes jachtom legyen!</p>
				<p>- Én igazán szeretem Farlane bácsit - szólt közbe Jojo -, és nem hagynám
                        eltenni láb alól, ha megvenné a Buickot.</p>
				<p>- Várjatok - mondta Bob, és szuszogott, mert nehezére esett a beszéd. - Ma
                        reggel levelet írtam az öregnek hármunk nevében. Felsoroltam benne
                        panaszainkat. Megírtam azt is, hogy undorodom a kínai szakácstól.
                        Eléterjesztettem külön háztartásom költségvetését. Benne van a Buick is a
                        memorandumban. Letettem az asztalára ezt az írást. Így nem torkollhat le,
                        nem vághat a szavamba rögtön. Kénytelen lesz nyugodtan végigolvasni
                        kívánságainkat. Nem kell erőszakhoz nyúlni addig, amíg reményünk van, hogy
                        bűntény nélkül is kielégíthetjük igényeinket.</p>
				<p>- Te csak remélj! Majd meglátod, milyen gorombaságokat fog válaszolni. Előre
                        megmondhatom: “Mielőtt rátok hagynám a vagyonomat, tanuljatok meg a pénzzel
                        bánni és punktum” - jelentette ki Henry, és monokliját kezdte tisztogatni
                        selyemzsebkendőjével.</p>
				<p>- Ha megtagadja kívánságainkat, akkor gondunk lesz rá, hogy örököljük a
                        vagyonát. Én mindenesetre megírtam, hogy mi fiatalok vagyunk, és nincs joga
                        megtagadni tőlünk az élet örömeit.</p>
				<p>- El kell tenni láb alól - jelentette ki Jojo. - Különben hiába várjuk tőle,
                        hogy megnyissa számunkra az utat pénzeszsákján keresztül az élet
                        örömeihez.</p>
				<p>- Én elintézem a bácsit - mondta Henry. - Bob lopjon valahonnan egy hullát.
                        Ez kötelessége, mint orvosnak.</p>
				<p>- Ízléstelen vagy, Henry - nyafogta Jojo. </p>
				<p>Nalaya, a maláj boy jött be egy levéllel:</p>
				<p>- A mynheer küldi.</p>
				<p>Átadta Henrynek és kiment.</p>
				<p>- Na, itt a válaszod! - szólt Henry. - Ez is tiszta gúnyolódás, hogy írásban
                        felel. Megsütheted, ami a levélben áll.</p>
				<p>Feltépte és olvasni kezdte:</p>
				<p>“Nem érdekelnek az élet örömei. Elhatározásom megmásíthatatlan. Ha
                        meghaltam, talán jobb lesz kedves rokonaimnak. Ez az utolsó szavam.</p>
				<p>Farlane.”</p>
				<p>- A kocka el van vetve! Örökölni fogunk! - mondta sötéten Bob.</p>
				<p>Mikor a három Morgan-gyerek édesanyja meghalt, a testvérek együtt maradtak
                        Londonban. A két iker gimnáziumba járt, Bob egyetemre. Anyjuk fivére, az
                        öreg Farlane gazdag ültetvényes volt Ceylonban, és a temetés után kezébe
                        vette a három gyerek sorsát. Nem volt más rokona rajtuk kívül. Sajnos a
                        különben okos, egészséges gyerekek egy túlságosan hiú anya rossz nevelését
                        nyögték. Morganné minden kívánságukat teljesítette, valósággal a
                        rabszolgájuk volt, amíg élt. Mikor a nagybácsi intézkedésére iskoláik
                        elvégzése után hozzáköltöztek Colombóba, bizony nagy változást jelentett
                        számukra a régimódi, garasos hollandus, akinek igen maradi elvei voltak ifjú
                        emberek büdzséjéről, és minden módon igyekezett a három elkényeztetett
                        Morgan-testvért kordában tartani. Vagyonához mérten ezt talán túlzásba is
                        vitte. Az öreg Farlane saját egyénisége szerint ítélt meg mindenkit. Ő
                        viszont naphosszat a földeken járt.</p>
				<p>Egyetlen szórakozása volt, hogy háromhavonként egyszer a “toronyszobának”
                        csúfolt emeleti helyiségben vendégül látott egy öreg részeges matrózt, régi
                        barátját, bizonyos Dickmann kapitányt. Hajnalfelé Dickmann kapitány a sok
                        pálinkától lefordult a székről, és huszonnégy órára elájult.</p>
				<p>Ilyenkor lefektették a díványra, ahol egy napig horkolt, azután visszament a
                        vitorlásra, és ismét eltűnt két-három hónapra. Jól megépített háromárbocosa
                        volt Dickmann kapitánynak. Csempészforgalmat bonyolított le az Óceánon.
                        Ezen a vitorláson lakott feleségével és egy maláj suhanccal, aki hajósinasa
                        volt. Felesége jóval fiatalabb volt nála, amellett nem is csúnya, úgyhogy
                        jobb sorsot érdemelt volna, mint a kapitánnyal egy vitorláshajón tölteni az
                        életét. A hatalmas, brutális vén tengerész igazán elviselhetetlen tudott
                        lenni iszákosságával és féltékenységével.</p>
				<p>Miután a kapitány önkívületben horkolt a díványon, az öreg Farlane, aki - úgy
                        látszik - immunis volt az alkohollal szemben, vette a kalapját, és
                        elballagott az éjszakában a földek felé.</p>
				<p>Henry azonban egyszer megleste nagybácsiját, és csodálatos felfedezést tett.
                        Farlane letért a földek felöl, és szépen a kikötő felé haladt. Itt csónakba
                        ült, és kievezett a távolban vesztegelő “Colette” nevű vitorláshoz, ahol
                        Dickmann kapitány neje és a maláji fiú mint kedves ismerőst fogadták. Henryt
                        ez a felfedezés nagyon meglepte. Farlane valamikor udvarolt Dickmann-nénak.
                        A Kapitányné még leány volt akkor. Lehetségesnek tartom, hogy egy bölcs,
                        hajlottkorú hollandus és egy rosszsorsú asszony titkos, de igazán csak
                        baráti kapcsolata volt közöttük. Mondom, ez is lehetséges. Farlane talán
                        apróbb ajándékokkal kedveskedett ilyenkor az asszonynak, aki valamikor elég
                        balga volt Dickmannt választani helyette férjül. Valószínűleg elmondták
                        egymásnak helyenként elhibázott életük panaszait. De lehet az is, hogy a
                        különben mogorva Farlane egy ilyen barokkízű gáláns kalandba mentette át
                        sivár, prózai életének maradék romantikáját. Végeredményben ez nem is
                        fontos. Történetünkre csak az tartozik, hogy Farlane rendszeresen leitatta
                        Dickmannt, és miután huszonnégy órára életen kívüli állapotba helyezte a
                        féltékeny férjet, titkos látogatást tett a vitorláson. Egyedül evezett oda,
                        és egyedül tért vissza hajnalban. És ez a minden lében kanál Henry nem
                        átallotta egy öreg szív szomorú másodvirágzását kilesni, és profán szavakkal
                        közölni hasonlelkű cinikus testvéreivel, hogy: “Halló, gyerekek! Az öreg
                        Farlane éjszaka kievez a tengerre a zavarosban halászni!”</p>
				<p>Ezen azután sokat súgtak-búgtak, míg végül megszületett a terv: az öreget
                        Dickmann révén elteszik láb alól, hogy birtokába jussanak az örökségnek.</p>
				<p>Beismerem, hogy a három ifjú az elmondottak után nem éppen előnyös színben
                        tűnhet fel az olvasó előtt. Mégsem állítom róluk, hogy gyilkosok voltak. Ők
                        mindössze örökölni akartak. Ez kétféleképpen lehetséges. Vagy meghal
                        Farlane, vagy a hatóságok abban a hitben, hogy meghalt, felbontják a
                        végrendeletét, amelyben rokonai vannak feltüntetve mint örökösök. Ők a
                        második módon akarták eltenni nagybácsijukat láb alól. A feladat ez volt:
                        Hogyan lehet holttá nyilvánítani valakit, aki él? Elsősorban el kell tűnnie,
                        úgy, hogy ne adhasson életjelt magáról. Erre vonatkozott Dickmann
                        kapitánnyal kapcsolatos tervük. Ha Farlane eltűnt, a hatóságokkal el kell
                        hitetni, hogy meghalt. E tekintetben Henry valami misztikus eljárást
                        javasolt, amelyhez egy holttestet kell lopni. (Ezt úgy mondta, mintha jobb
                        házaknál sűrűn lennének heverő holttestek minden felügyelet nélkül.) Mikor
                        azonban Bob “memorandumára” megkapták a nagybácsi válaszát az élet
                        örömeiről, Henrynek nagyszerű ötlete támadt.</p>
				<p>- Gyerekek! - mondta -, azt hiszem, én megtaláltam a drótnélküli gyilkosság
                        nyitját. Ahogy a rádióleadó és a vevő feleslegessé tette a drótot, ugyanúgy
                        a haláltól a holttá nyilvánításig, amelyhez mindmáig mint összekötő közeg
                        egy tetem szerepelt közbeiktatva, holttest nélkül jutunk el találmányom
                        révén, amely mint “drótnélküli gyilkosság” idővel még közkincse lehet az
                        emberiségnek.</p>
				<p>- Kevésbé hülyén ez hogy hangzik?</p>
				<p>- Be fogom avatni a tervünkbe Nalayát.</p>
				<p>- Ez még nagyobb marhaság, de ideje, hogy valamit kitalálj - mondta Bob -,
                        mert íme, most jön át a kerten Dickmann kapitány.</p>
				<p>A kerti úton csakugyan Dickmann kapitány lépkedett, az öreg tengerésznek
                        azzal a tipikusan ingadozó, hajóhoz szokott járásával, amely a kapitány
                        szerint büszke jellege minden igazi matróznak. Bizonyára csak ez volt az
                        oka, hogyha partra szállva, úgy vette észre, hogy járása nélkülözi a
                        megfelelő ingadozást, nyomban némi alkohollal hozta helyre a hibát.</p>
				<p>Farlane a tornácon fogadta igen régi és igen piszkos barátját. A kora
                        délutáni órákban beszélgettek, és mindössze egy-két üveg pálinkát ittak,
                        inkább a tessék-lássék kedvéért, mert komoly ivás csak vacsora után
                        kezdődött, az úgynevezett toronyszobában.</p>
				<p>- Hogy vagy Dick?</p>
				<p>- Fene tudja. És te?</p>
				<p>- Ugyanúgy - felelte Farlane. </p>
				<p>Dickmann elpanaszolta a csempész szomorú sorsát. A régi nóta: Kivert
                        kutyaként bitangol a kokain vagy puskapor-rakományával az óceánon, minden
                        kikötőt kerülnie kell, amíg célhoz nem ér. Hetekig, hónapokig csak a tenger
                        és ég, pedig milyen jó lenne közben megállni egy-egy vidám helyen.</p>
				<p>- Most mit viszel? - kérdezte Farlane.</p>
				<p>- Semmiség. Csak néhányezer revolvert Észak-Kínába. Kiselejtezett angol
                        buldog-pisztolyok a világháborúból.</p>
				<p>- És jó fegyverek még az ilyen régi holmik?</p>
				<p>- A legjobbak. Nem ártanak a légynek sem. De ha elcsípnek, mégis két évet
                        tölthetek miatta Szumbaván. Hé Kröger! Hogy van, maga bennszülöttpecér?</p>
				<p>- Ön, uram, egy ellenszenves, ronda fráter! - felelte idegesen Kröger; aki
                        Farlane első intézője volt, és éppen elsétált a tornác előtt. Nem szerette
                        ezt az undok kapitányt. Kröger smokk volt. És azt tartotta, hogyha valaki
                        birkapásztorból harminc év alatt főintéző lett, igyekezzék úri modorával
                        fátyolt borítani a múltra. Különösen sértette a “bennszülöttpecér”
                        megjegyzés. Még maradibb ember volt, mint a régimódi Farlane, és szívből
                        gyűlölte az új idők álszenteskedő törvényeit. Éppen rendkívül ideges volt.
                        Előzőleg Mr. Nelsonnal vitatkozott hevesen. Ez a harmincéves “amerikai
                        tacskó” mindenáron meg akarja honosítani itt a modern ostobaságokat. Az
                        őserdő közepén megmunkált hatalmas ültetvény intézője, tehát alárendeltje
                        Krögernek, nem is szólva arról, hogy egy tacskó. És mégis a leggorombábban
                        szembeszállt Farlane mindenható intendánsával! Ezt a Nelsont, mint árva
                        gyereket vette magához Farlane a háború után, itt nőtt fel a birtokon. Most
                        meg állandóan tiltakozik, modernizálni akar, és ha bejön egy hétre az
                        őserdőből, egyre agresszívebben követel mindenféle egészségügyi
                        beruházásokat. Így érdemes jót tenni!</p>
				<p>Ebben a hangulatban találta Dickmann a birkapásztorból gőgös polgárrá érett
                        Krögert, aki ötvenfokos melegben is kemény gallért hordott.</p>
				<p>- Csak ne ordítson! Maga vén díszpáva! - felelte Krögernek röhögve.</p>
				<p>- Nem is tudtam Mr. Dickmann, hogy ilyen jóban vagyunk!</p>
				<p>- Marha! - mondta Dickmann tömören.</p>
				<p>- Egyszer nagyon megjárhatja velem! - kiáltotta Kröger, és emelt fővel
                        elsietett.</p>
				<p>Henry ott ült velük az asztalnál. Miután az intéző elment, aggódva mondta a
                        kapitánynak:</p>
				<p>- Ne kezdjen ki ezzel Dickmann! A hiú ember bosszúálló.</p>
				<p>- Ugyan! Nem rossz fiú a Kröger - legyintett Farlane nevetve.</p>
				<p>... Vacsora után a két barát visszavonult a “toronyszobába”. Itt hozzáláttak
                        kedvük szerint az iváshoz. Még suhanckorukban barátkoztak meg, és az idő
                        múlásával társadalmilag, lelkileg, szellemileg egyre távolabb kerültek
                        egymástól. De a régi barátságot híven ápolták, valahányszor Dickmann
                        hosszújáratú csempészhajója kikötött Colombóban. Éjfél felé, a rendes
                        program szerint Dickmann két vastag, szőrös alsókarjára borult, és a nagy
                        mennyiségű pálinka hatása alatt igazi könnyeket sírt. Azután beleütötte
                        kését hegyével az asztalba, és ismét meggyónta Farlanenak kínzó
                        féltékenységét, Lóri megcsalja! Lóri volt a felesége, aki a Colette nevű
                        hajójukon lakott. Ideje nagy részét egy bennszülött fiúval és egy
                        rádiókészülékkel töltötte el. De Dickmann esküdözött, hogy minden hiába. Ő
                        tudja jól, hogy Lóri megcsalja, tudja jól, hogy egyszer majd meg kell ölnie
                        az asszonyt és ismeretlen csábítóinak egyikét. Ezután megkérte barátját,
                        hogy engedelmével előadhassa a “Jer vidám csónakos!” című dalt. Rekedt
                        vibráló hangján nyomban bele is kezdett. Farlane tudta, hogy a “Jer vidám
                        csónakos” című dal az alkoholmérgezés pregnáns tünete Dickmann-nál. És
                        valóban, éppen a dal legérdekesebb részénél, amikor a szélvihar elkapta a
                        csónakot, Dickmann nagy robajjal az asztal alá zuhant. Az ötvenhat éves
                        hollandus könnyedén kapta karjaiba Dickmannt, és mint valami csecsemőt a
                        kanapéra fektette, ahol huszonnégy óra múlva csak kemény ütésekkel és néhány
                        csöbör jeges vízzel lehet majd magához téríteni. Farlane egy korttyal sem
                        ivott kevesebbet, mint Dickmann, de azért nyugodt léptekkel hagyta el a
                        szobát. Kiballagott a partra, eloldozta a csónakját, és erőteljes, tempós
                        evezőcsapásokkal elindult a nyomott, párás éjszakában a Colette nevű
                        vitorlás felé, amely távol, az egyik bójánál vesztegelt. Halk kiáltására a
                        maláji suhanc ledobta a kötéllétrát, és Farlane felment a fedélzetre.
                        Dickmann-né az egyetlen tágas kajütben vacsorával várta. Az asszony, közel a
                        negyvenhez és kissé megtörve egy rossz házaséletben, még mindig sokat
                        megőrzött régi híres szépségéből. Csendesen, szeretettel és szomorúan
                        beszélgetni kezdtek. A lehalkított rádió a Grand Oriental Hotel zenekarát
                        közvetítette... Szép indiai éjszaka volt...</p>
				<p>... Dickmann ijedten ugrott fel a kanapéról. Égető fájdalmat érzett a
                        karjában. Két harangütés hallatszott tisztán. A szobában utálatos kórházszag
                        terjengett, és a kapitány csodálkozva látta, hogy Farlane kövér unokaöccse
                        áll mellette, és éppen egy hosszú tűt húz ki a karjából. A szíve vadul
                        dobogott. Már jó néhány koffein és kámforinjekció volt benne, nem is szólva
                        két kisebb injekcióstűről, amit Bob tört bele, miközben megkísérelte, hogy
                        emlékezetébe idézze az egyetemi előadást, amelyen az intramusculáris
                        injekciót tanították. Sajnos, mint rájött, éppen erről az előadásról
                        hiányzott, ami egyébként nem tartozott az elszórt jelenségek közé egyetemi
                        évei alatt. Így azután injekciózás közben egy-két tűt beletördelt a
                        kapitányba. Ha azonban meggondoljuk, hogy a kapitányba már konyhakés is tört
                        bele, e hitvány kis tűk miatt nem kell aggódnunk egészségét illetőleg. Az
                        orra alá dörzsölt szalmiákszesztől bőségesen hullottak a könnyei. Miután
                        látta, hogy Farlane kövér unokaöccse újra szúrni akar, ő is nyomban kést
                        rántott.</p>
				<p>- Na, jöjjön ide!</p>
				<p>- Csakhogy magához tért! - suttogta Bob. - Meneküljön, kapitány! Kröger
                        följelentette fegyvercsempészésért.</p>
				<p>- Megölöm! Megölöm!... Hol van Farlane?!</p>
				<p>- Szóval tartja lent a rendőrkapitányt, aki őrizetbe akarja venni magát. Egy
                        létra van itt az ablaknak támasztva! Fusson, és szedje fel a horgonyt!</p>
				<p>Dickmann mint a bolond ugrott ki az ablakon, és combjai közé fogva a létrát
                        villámgyorsan lesiklott. Rohant a kikötőbe.</p>
				<p>Bob csókot dobott utána.</p>
				<p>Dickmann-né és Farlane csendesen beszélgettek. A bennszülött matrózfiú egy
                        kötélcsomóra támasztotta a fejét, és elnyúlt a fedélzeten. A csillagokat
                        nézte.</p>
				<p>A kabinból kihallatszott a rádió halk muzsikája. Igazán szép éjszaka volt.
                        Ilyenkor az ember arról álmodozik, amit legjobban szeretne. A fiú azzal a
                        szenvedélyes gyűlölettel foglalkozott gondolatban a gazdájával, amely az
                        ilyen alázatos, elkínzott bennszülött számára lehetővé teszi, hogy miután
                        fantáziákkal levezette gyűlöletét, továbbra is szolgálni tudja kínzóját. A
                        matrózinasnak bőségesen kijutott rúgásból, ütésből, és ha ilyenkor a
                        csillagokat nézte, arról álmodozott, hogy valahol az őserdő közepén egyedül
                        hagyják a fához kötözött Dickmann-nal. Ő tetőtől talpig egész kis
                        bevágásokkal sebzi meg a kapitány bőrét, és elébe ülve a földre két napon
                        keresztül nézi lassú kínhalálát.</p>
				<p>- Hé, te ördög! - hangzott lentről Dickmann rekedt üvöltése - A létrát!</p>
				<p>... Pillanatok alatt tűnt el minden a terített asztalról. A rádió elnémult.
                        Ezzel szemben Dickmann, mint egy megsebzett víziló ordított a hágcsóért; és
                        jól belerúgott a bennszülöttbe mikor a fedélzetre ért, amiért
                        megvárakoztatta. Farlane ekkor már a hajófenékbe bújva döbbenten ült a
                        csempészáru között érthetetlennek találva az eseményt. Tíz perc múlva
                        felvont vitorlákkal, teljes sebességgel útban volt a hajó Dickmann-nal, Lóri
                        nevű feleségével, egy bennszülöttel, egy konzervatív nagybácsival és néhány
                        ezer kiselejtezett revolverrel Észak-Kína felé.</p>
			</div>
			<div type="chapter">
				<head>Második fejezet</head>
				<head>Kiderül, hogy Henry találmánya még gyermekcipőben jár</head>
				<p>Henry sokáig suttogott Nalayával négyszemközt. A bennszülött boy szerette
                        könnyelmű gazdáját, és vállalkozott arra, amire kérte. Hajnalban, amikor egy
                        gyalogos fehér ember kissé feltűnő lenne a parton, Nalaya a hullámtörő
                        mellett gyorsan letett néhány ruhadarabot és egy írást. Elbújt, és bevárta,
                        amíg a rendőr megtalálja a holmikat, azután nyugodtan hazament.</p>
				<p>Bizony másnap semmi kétség sem volt. Az öreg Farlane öngyilkos lett. A rendőr
                        megtalálta a kabát ját a parton, és búcsúlevelét, melyben ez állt:</p>
				<p>“Nem érdekelnek az élet örömei. Elhatározásom megmásíthatatlan. Ha
                        meghaltam, talán jobb lesz kedves rokonaimnak. Ez az utolsó szavam.</p>
				<p>Farlane.”</p>
				<p>A másnapi lapok hosszan méltatták az elhunyt Farlane érdemeit. Míg élt,
                        bizony sokszor pénzébe került, hogy a lapok elhallgassanak egy-egy
                        támadással, amelyben az ültetvényein fennálló embertelen állapotokról adtak
                        hírt. Most azonban, hogy meghalt, az ő számára is az elhunyt ültetvényesek
                        nekrológjához használt úgynevezett “állószedést” hozták le. Igen szép cikk
                        egy múlt századbeli szerkesztő tollából.</p>
				<p>Az elhunyt sajátkezű búcsúlevele, amelyet Kröger és a gyászbaborult rokonság
                        kétségtelenül felismert, valamint Farlane kabátja és kalapja nyilvánvalóvá
                        tette, hogy a hollandus megölte magát. A holttá nyilvánításnak természetesen
                        nem volt akadálya, és nyolc nap múlva felbontották a végrendeletet.</p>
				<p>A megtört rokonság már másnap látogatást tett a Buick helyi képviseleténél.
                        Bob magas fizetéssel ajánlatot tett az Imperial kínai szakácsának, aki
                        száznégy különböző curry szószt tudott készíteni. Miután hazament, eltűnt
                        arcáról az undor, amellyel különben szobáját köszönteni szokta. Ezt a szobát
                        ugyanis a nagybácsi beburkoltatta polcokkal, és telerakta az orvosi
                        szakirodalom jelentősebb műveivel, továbbá üvegszekrényekben egy kisebb
                        közkórház céljainak bőségesen megfelelő felszerelést helyezett el orvosi
                        műszerekből. Mindez gyengéd célzás volt arra, hogy a fiatalember
                        megkezdhetné már praxisát. A fiatalember szerint azonban e mesterség
                        gyakorlása közben állandóan beteges emberekkel kell érintkezni, ő viszont
                        szereti a jó társaságot, tehát utálta ezt a tapintatlan célzást. Most
                        kivételesen kellemes vigyorral lépett be a szobába. Hasonló megtört
                        állapotban követték testvérei.</p>
				<p>- Vajon hogy érzi most magát Farlane bácsi? - kérdezte Jojo merengve.</p>
				<p>- Szerintem - vélte Henry - Dickmann-né elbújtatta valahol a hajó mélyén, és
                        titokban táplálja az öreget. Négy-öt hét múlva megérkeznek Észak-Kínába, ott
                        majd könnyen megszökhet anélkül, hogy Dickmann észrevenné, amikor
                        távozik.</p>
				<p>- Addig viszont - elmélkedett Bob - mi beszerezhetünk mindent, amire
                        szükségünk van, még készpénzt is elhelyezünk valahol. Csak nem fog
                        megharagudni ránk ezért a tréfáért?</p>
				<p>- Ki van zárva - nyugtatta meg Henry -, hiszen ő mondta mindig, hogy öreg
                        napjaira szeretne még egy hosszú utazást tenni. Hát ez igazán elég hosszú
                        utazás.</p>
				<p>- Sir Kröger és sir Nelson - jelentette Nalaya, a boy. A három testvér rendbe
                        szedte az arcát, hogy komoly benyomást keltsenek a főintéző és adjutánsa
                        előtt.</p>
				<p>- Foglaljanak helyet uraim - mondta gondterhelten Bob -, és beszéljük meg a
                        teendőket, amelyek a bácsi elhunytával... - sóhajtott.</p>
				<p>- Helyes - mondta megelégedetten Kröger -, éppen ezért jöttünk. Remélem, nem
                        vonják meg tőlem a teljhatalmat, és továbbra is rámbízzák, hogy a
                        megboldogult szellemében vezessem az ültetvényeket.</p>
				<p>A három testvér tűnődött egy ideig.</p>
				<p>- Azt hiszem, rábízhatjuk, Bob.</p>
				<p>- Én is azt hiszem - felelte Bob -, csak természetesen vigyázni kell, hogy
                        minden rendben menjen.</p>
				<p>- Úgy van - vetette közbe Jojo -, erre feltétlenül vigyázni kell. A mi elvünk
                        a közgazdaságban: mindenekelőtt rend.</p>
				<p>- Na igen - szólt Henry, és tűnődve tisztogatta a monokliját. - Erre
                        tekintettel kell lennünk. Rend és többtermelés. Ebben a szellemben
                        nevelkedtünk. Különben azonban nincs akadály.</p>
				<p>- Nem osztom a véleményüket - szólt közbe nyersen Nelson. - Tiszteltem és
                        szerettem Farlanet, de az a mód, amellyel ültetvényeit vezette, avult,
                        rossz, embertelen. Telepeinken a törvény legegyszerűbb előírásait sem
                        tartják be! Minden egészségügyi berendezésünk középkori! A kulik élelmezése
                        botrányos.</p>
				<p>- Locsogás! - mondta Kröger. - Ez a módszer mégiscsak több eredményt mutathat
                        fel! Ismerem az ilyen fiatalembereket, mint maga, Nelson! Csak kritizálnak!
                        De eredményeket nem tudnak felmutatni!</p>
				<p>- Hagyjuk ezt Kröger! Ha egyszer lecsap egy igazán szigorú vizsgálat, majd
                        meglátja a következményeket!</p>
				<p>- Nézze, én olvastam Smith-t, és ő azt írja a kulikról ... - kezdte Bob.</p>
				<p>- Én is olvastam Smith-t, de tudtommal nem írt semmit a kulikról! - felelte
                        nyersen a fiatalember. - Maguknak most meg kellene ragadni az alkalmat, ha
                        van szívük!</p>
				<p>- Én csak úgy maradok meg állásomban, ha továbbra is a jelenlegi eredményes
                        módszert alkalmazzuk - mondta Kröger.</p>
				<p>Ez a Nelson egy kellemetlen, goromba ember, gondolták mind a hárman.</p>
				<p>- Azt hiszem - vélte Henry -, hogy Kröger úr szélesebb alapokon nyugvó
                        tapasztalataira inkább rábízhatjuk a gazdaságot.</p>
				<p>- Igen, igen - szólt Bob. - Kröger úr határozottan szélesebb alapokon
                        gazdálkodik a tapasztalataival, ezt megfigyelhettük...</p>
				<p>Abbahagyta. Nelson ugyanis úgy nézett végig rajtuk, hogy ez a tekintet a
                        legsúlyosabb becsületsértéssel is felvehette a versenyt. Azután szó nélkül
                        sarkon fordult, és kiment.</p>
				<p>- Jó fellépésű fiatalember - mondta Bob.</p>
				<p>- Kitűnő munkaerő ez a Nelson - állapította meg Kröger és felemelkedett -,
                        csak mindenféle modern bogarai vannak. Ajánlom magam.</p>
				<p>- Nagyon örültünk. Szóval fő a többtermelés!</p>
				<p>Mikor egyedül maradtak, kirobbant belőlük a nevetés.</p>
				<p>A végrendelet felbontásának napján illő gyászban és komoly arccal foglaltak
                        helyet az ügyvéd lakásában. Néhány régi alkalmazott, köztük Kröger és Nelson
                        is, akik előreláthatólag nem maradhattak ki az öreg végrendeletéből, szintén
                        megjelentek. Van Lugert ügyvéd feleségével együtt európai körútra utazott,
                        így a végrendeletet segédje bontotta fel a megjelentek előtt.</p>
				<p>- “Tiszta elmével, egészségem teljes birtokában, két tanú előtt írom le
                        végakaratomat” - kezdte az ügyvédjelölt a felolvasást. - “Nincs más rokonom,
                        mint elhalt nővérem három gyermeke. Miután meggyőződtem róla, hogy
                        könnyelműek, rosszak és hálátlanok, végrendeletemből kizárom őket, és minden
                        vagyonomat derék munkatársamra és barátomra, Krögerre hagyom. Három
                        rokonomnak, akik csak keserűséget okoztak nekem, életük végéig fejenként
                        havi öt fontot hagyományozok, hogy ne kerüljenek éhínségbe. Szerintem ezt
                        sem érdemlik meg. Ez megmásíthatatlan akaratom. Johann Farlane. Tanúk: Dr.
                        Adams Lugert ügyvéd, Dr. Adams Lugertné. Kelt, stb...”</p>
				<p>A teremben döbbent csend volt.</p>
				<p>A végrendeletben említett kitagadott rokonok mereven nézték a szemközti
                        falat. Moccanni sem tudtak. Végül Henry szétnyitotta a szemét, mire
                        tenyerébe esett a monoklija, amit tisztogatni kezdett.</p>
				<p>Krögert meglepett gratulálók fogták körül. Nelson is a tenyerébe csapott.</p>
				<p>- Gratulálok, Kröger. És azt hiszem, nézhetek állás után.</p>
				<p>- Szó sincs róla! Eddig is hiába veszekedett, ezentúl is így lesz, és
                        kész.</p>
				<p>A három testvérrel senki sem törődött. Lehorgasztott fővel hazamentek. Az
                        esemény megrendítette őket.</p>
				<p>- Ez nagyon csúnya dolog volt az öregtől - mondta Bob.</p>
				<p>- És ha visszajön, még dühösebb lesz - szomorkodott Jojo -, mert ő tudja,
                        hogy nekünk írta azt a levelet, amellyel holttá nyilváníttattuk.</p>
				<p>- A drótnélküli gyilkosság - mondta Henry - valóban olyan, mint a rádió:
                        Zseniális találmány, de sohasem lehet előre tudni, hogy mi jön ki
                        belőle.</p>
				<p>Kröger másnap tapintatosan közölte a három testvérrel, hogy járandóságukból
                        levon majd valami csekélységet lakbér fejében.</p>
				<p>- Én igazán megértem lelkiállapotukat, dehát mint háztulajdonos...</p>
				<p>- Nézze, Kröger úr, még érhetik meglepetések - mondta dühöngve Bob.</p>
				<p>- Ugyan miféle meglepetések érhetnének?</p>
				<p>- Hátha az öreg meg sem halt - fenyegette látnoki ihlettel Henry. - Talán
                        valami rossz viccet csinált? Hiszen a holtteste nem került elő.</p>
				<p>- Dehogynem - felelte sóhajtva Kröger. - Szegény Farlane tetemét ma délben
                        kifogták az alsó rakpart mentén. Az előbb mesélte a fűszeres inasa.</p>
				<p>A három testvérnek mintegy vezényszóra kinyílt a szája, és úgy maradt. Hideg
                        bizsergés futott végig rajtuk. Ekkor lépett a szobába Nelson.</p>
				<p>- Sajnos - szólt Kröger - már bizonyos, hogy Farlane öngyilkos lett.</p>
				<p>- Nem! - szólt közbe Nelson. - Itt az esti lap. Johann Farlanet megölték, és
                        csak azután dobták a vízbe.</p>
				<p>- Mit mond? - kiáltott Kröger mély megdöbbenéssel.</p>
				<p>- Hallhatta! Mielőtt Farlanet a vízbe dobták, már halott volt. Valami súlyos,
                        éles tárggyal széthasították a fejét... Vizet! Vizet!... - ezt kifelé
                        kiáltotta, miközben felfogta az elájuló Jojót, és a díványra fektette. Henry
                        dúlt arccal legyezte a húgát, és az ijedt arcú, kövér Bob úgy állt ott, mint
                        egy hatalmas, rémült csecsemő.</p>
				<p>- Köszönöm... már jobban vagyok... - sóhajtott Jojó, és felült.</p>
				<p>- Hol az esti lap... - Bob átvette Nelsontól az újságot. E lap talán
                        fennállása óta először használta ezt a természetellenesen hatalmas
                        betűtípust, amely egyébként csak színielőadásokat hirdető falragaszokon
                        szerepel:</p>
				<p>JOHANN FARLANET</p>
				<p> MEGGYILKOLTÁK!</p>
				<p>A tudósítás azután részletesen leírta, hogy a szárazdokk közelében kifogott,
                        erősen oszlásnak indult tetemet, amelyről megállapították, hogy Johann
                        Farlaneval azonos, a rendőrorvosi vizsgálat szerint már holtan dobták a
                        vízbe, miután előzőleg valószínűleg egy súlyos fémtárggyal szétzúzták a
                        fejét.</p>
				<p>- De hiszen én láttam a levelet - mondta Kröger - amelyben bejelenti az öreg,
                        hogy öngyilkos lesz. Ez az ő kezeírása. És a kabát meg a kalap a levél
                        mellett szintén az ő tulajdona volt.</p>
				<p>- Ez a rendőrség dolga. Abban a levélben, különben nincs szó öngyilkosságról.
                        Isten tudja, kinek írta és miért? - felelte Nelson. - Valószínű, hogy a
                        gyilkos tette ki a ruhákkal együtt a partra.</p>
				<p>- Mindenesetre meg fogom nézni az öreg másolókönyvét! - mondta hirtelen
                        Kröger. - Hátha nyoma van benne a levélnek!</p>
				<p>Izgatottan elsietett. Nelson vállat vont, és szintén elment.</p>
				<p>Mondanunk sem kell, hogy Farlane nem alkalmazott gépírónőt. Leveleit kézzel
                        írta. Volt egy hatalmas könyve, másolópapírral. A könyv egyik lapja
                        perforált volt, a másik fix. A perforált, vagyis az oldalán végiglyukasztott
                        lapot kitéphette, és a másolópapír alatt lerögzített úgynevezett fixlap
                        megmaradt a kópiával.</p>
				<p>Ha megírt egy levelet, kiszakította a könyvből, és elküldte. A másolat ott
                        maradt.</p>
				<p>- Mi lesz - suttogta Bob -, ha megtalálják a levél másolatát, és az öreg
                        odaírta, hogy nekünk szólt?</p>
				<p>- Világos - mondta Henry -, akkor felelni fogunk a gyilkosságért. Mert
                        Nalayát kinyomozni és kivallatni gyerekjáték. Ő hordta ki a bácsi holmiját.
                        Az pedig igazán nem kétséges, hogy aki a levelet és a holmikat a parton
                        elhelyeztette, tudott a bácsi haláláról. És ki tudta a halálesetet, mielőtt
                        kifogták a tetemet? A gyilkos. És ha a levél elhelyezői mellékesen az
                        örökösöknek hitték magukat, akkor a napnál is világosabb, hogy mi öltük meg
                        a bácsit. Elsősorban én, aki Nalayától a levelet átvettem, és később
                        négyszemközt rábeszéltem, hogy tegye ki a holmikat a rakodópartra.</p>
				<p>- Dehát... - töprengett Jojo - ki ölte meg szegény bácsit?</p>
				<p>- Mi öltük meg - felelte Henry. - Igenis mi vagyunk a tulajdonképpeni
                        gyilkosok. Nem gondoltunk arra, hogy Dickmann véletlenül rátalálhat
                        rejtekhelyén az öregre. Az a féltékeny barom agyonverte a bácsit, és a
                        tengerbe dobta.</p>
				<p>- Ezt azonnal jelenteni kell a rendőrségen...</p>
				<p>- Hülye vagy, fiam - mondta nyugodtan Henry, bár igen sápadt volt. - Azt
                        fogják mondani, hogy ostobább mesével gyilkosok még sohasem álltak elő.</p>
				<p>Meggondolatlanságuk tragikus következménye másodpercek alatt megölte bennük a
                        gyermeket, amely olyan csökönyösen ellenállt az életnek. Tulajdonképpen
                        rosszak és kegyetlenek csak abban az értelemben voltak, amelyben minden
                        gyermek hajlamos arra, hogy néha megdöbbentően önző legyen.</p>
				<p>- Hátha nem is a másolókönyvbe írt az öreg - próbált reménykedni Bob. -
                        Hiszen nem vett minket annyira komolyan. Vagy nem jelezte, hogy nekünk
                        szól.</p>
				<p>- Csak ábrándozzál - felelte Henry. - Mindent lehet mondani az öregre, csak
                        azt nem, hogy felületes volt. Majd megtalálják a te híres “memorandumodat”
                        is. Annál több bizonyíték igazán nem kell.</p>
				<p>- Dehát mit csináljunk?! - kérdezte Jojo.</p>
				<p>- Azt hiszem, legokosabb lesz, ha elmenekülünk - mondta Henry, és ábrándosan
                        nézett ki az ablakon. - Ugyanis Kröger épp most megy ki a kapun, egyik
                        kezében egy könyvet visz, másikban Nalaya nyakát.</p>
			</div>
			<div type="chapter">
				<head>Harmadik fejezet</head>
				<head>Két bűnös fegyház helyett a kényszermunkát választja</head>
				<p>- Most mi lesz? - kérdezte Bob mintegy sírva.</p>
				<p>- Félórán belül a rendőrségre visznek mind a hármunkat.</p>
				<p>- És... és akkor? ... - suttogta Jojo.</p>
				<p>- Egyelőre nem kell megijedni - mondta Henry szinte derűsen. - Ismét van egy
                        nagyszerű tervem...</p>
				<p>- Talán a drótnélküli távozás? ... - kérdezte Bob. </p>
				<p>- Olyasmi, fiam. Vegyetek magatokhoz néhány szükséges holmit, és tűnjetek el
                        valamerre. A többit bízzátok rám.</p>
				<p>- De hova a csodába rejtőzzünk? - nyafogta Bob.</p>
				<p>Gondolkoztak.</p>
				<p>- Nelson! - mondta hirtelen Jojo, és nem is tudta, hogy jutott eszébe éppen
                        az az udvariatlan ember?</p>
				<p>- Nagyon jó - felelte Henry -, meg kell próbálni.</p>
				<p>- És ha egyszerűen a rendőrségre visz? - aggódott Bob.</p>
				<p>- Én azt hiszem, hogy számíthatunk rá. Az ilyen erélyes emberek belülről nem
                        rosszak - kapaszkodott Jojo csökönyös optimizmussal feltevésébe. - És mit
                        akarsz te csinálni, Henry?</p>
				<p>- Mondom, hogy elsőrangú ötletem van. De menjetek már!</p>
				<p>... A két testvér elbúcsúzott Henrytől, és ment.</p>
				<p>Tíz perc múlva Henry Morgan jelentkezett a rendőrségen, és bevallotta, hogy
                        néhány fejszecsapással megölte nagybácsiját, mivel az örökséghez akart
                        jutni. Két testvérének sejtelme sem volt gyalázatos tettéről.</p>
				<p>A gyilkost nyomban letartóztatták.</p>
				<p>... Miután Jojo befejezte mondanivalóját, drámai csend támadt. Nelson
                        pipázott.</p>
				<p>- Honnan tudjam, hogy ez mind igaz? - szólalt meg végre. - Hátha csakugyan
                        maguk gyilkolták meg Farlanet?</p>
				<p>- Higgye el, ez ki van zárva - kérlelte Bob.</p>
				<p>- Hinnie kell nekünk Mr. Nelson! ..</p>
				<p>- Hm... Szerintem felelniök kell Farlane haláláért. Még akkor is, ha valóban
                        Dickmann ölte meg. Csúnya dolog volt, amit tettek.</p>
				<p>- Igaza van - Jojo felállt.</p>
				<p>- Várjon - szólt a lány után. - Hová akar menni?</p>
				<p>- Valahová. Mit tudom én. Majd gondolkozunk.</p>
				<p>- Nézze ... Egy módon talán rendelkezésükre állhatnék - mondta az intéző -,
                        de ez kissé drasztikus. Ma délután indulok vissza az őserdőbe. Jogomban áll
                        egy cselédet magammal vinni.</p>
				<p>- Tessék? - kérdezte Jojo, mint akit fejbe ütöttek.</p>
				<p>- Én még akkor is hajlandó vagyok elvinni magukat és vállalni a kockázatot,
                        ha valóban megölték Farlanet. Mert olyan helyre megyek, ahol egy gyilkos is
                        hasznossá teheti magát, ahol minden fehér kéz ér valamit, ha nem a korbácsot
                        suhogtatja, és ahol a legrosszabb orvos is elképzelhetetlen áldás. Magát,
                        Mr. Morgan, elvihetem, mint orvost. Ön pedig, Miss Morgan, jöhet cselédnek.
                        Ennyit megtehetek önökért akkor is, ha gyilkosok.</p>
				<p>- Elfogadom az ajánlatát - mondta Jojo. - Azt hiszem, akármilyen lesz ott a
                        sorsunk... megérdemeltük. </p>
				<p>Nelson tapsolt. Egy bennszülött boy surrant a szobába.</p>
				<p>- Huni! Mutasd meg az utat nekik az erdei táborhoz. Menjenek!</p>
				<p>... Azért intézkedett gyorsan, mert az ablakból látta, hogy Farlane háza
                        előtt egy rendőrségi autó áll meg.</p>
			</div>
			<div type="chapter">
				<head>Negyedik fejezet</head>
				<head>Mr. Nelson feltalálja a drótnélküli bűnhődést</head>
				<p>Ahogy Henry teóriája feleslegessé tette a gyilkosság és az öröklés közötti
                        közvetítőközeget, a holttestet, úgy Mr. Nelson a bűn és bűnhődés közötti
                        vezetéket, az emberi igazságszolgáltatást kapcsolta ki egy elmélettel, mely
                        szerint a bűnös az őserdőben kikerüli a törvény szigorát, és mégis
                        megbűnhődik. Amellett még hasznára is lehet embertársainak.</p>
				<p>Mikor a néger boy Nelson parancsára elvezette őket az őserdőben vesztegelő
                        bennszülöttekhez, akik szép rendben ültek a földön, Jojo és Bob igen
                        szomorúak voltak. Néhány ló, öszvér és nyolc megrakott kétkerekű kordé állt
                        indulásra készen. Jojo és Bob leültek. Senki nem törődött velük. Egy óra
                        múlva érkezett Nelson négy kordéval. Az erdei ösvény fölé lomha nagy
                        sáfrányok és kardlevelek borultak földig. Szellő nem volt, de a sűrű árnyék
                        elviselhetővé tette a meleget.</p>
				<p>Néhány rövid kiáltás után felnyikordultak a kerékagyak, egyhangú zörgéssel
                        megindultak a kordék, ment a karaván.</p>
				<p>- Mit gondolsz, mi lehet Henryvel? - kérdezte Jojo,</p>
				<p>- Ő nagyon ügyes. Bizonyára volt valami terve, amivel majd kirántja magát a
                        csávából. Mi csak akadályoztuk volna.</p>
				<p>Egy óra múlva halálosan fáradtak voltak. Tulajdonképpen meddig mennek ezek
                        megállás nélkül? Nem merték megkérdezni. Másfél óra gyaloglás után
                        megállapították, hogy nem bírják tovább. A harmadik óra vége felé rájöttek,
                        hogy ha az ember már nem érzi a lábát, akkor nincs baj. Tud menni így
                        egyhangúan, zsibbadt combbal, sajgó bokával akár órákig is.</p>
				<p>A ceyloni őserdő közepén hatalmas irtványon terült el Farlane egyik
                        ültetvénye. Az erdei törzsfőnökök bőségesen szállítják a kulit, miután a
                        munkabér egy részét egyszerűen elszedik alattvalóiktól. Bár ezt a törvény
                        tiltja. Az őserdőben azonban, sajnos, írott szó marad a törvény. Farlane
                        négy fehér munkavezetője az avult, tilos régi rendszer alapján dolgozik,
                        százalékos részesedésért. Miután minden európainak legfőbb vágya annyit
                        összerobotolni, hogy végre elhagyja a vadont, az ilyen alapon szerződtetett
                        felügyelők hihetetlen eszközökkel szokták fokozni a termelést. Ezért is
                        tiltották el ezt a rendszert. A dzsungel mélye azonban jóval türelmesebb,
                        mint a közigazgatás.</p>
				<p>Ezt az őserdei telepet vezette Nelson, és idehozta a Morgan testvéreket is.
                        Az érkező karavánt négy fehér ember fogadta. Van Hugen, Collins, Rainer és
                        Szemjon. Négy különböző nemzetiségű, az angol gyarmatokról örökre
                        kitiltott, kegyetlen rabszolgahajcsár. Van Hugen kétméteres, kopasz,
                        hollandi óriás volt. Szemjon, az orosz nem sokkal kisebb nála, Collins
                        alacsony, de nagyon kövér, kis disznószemekkel, tömpe orral. Ha nevetett,
                        két barna metszőfog látszott ki recés ínyéből. Rainer sovány, hosszú, vörös
                        hajú német volt. Nelson egy-egy kocsira mutatva közölte velük, hogy mit
                        hozott számukra. Aztán előkerült Bob és Jojo.</p>
				<p>- Bemutatom önöknek az új orvost. Doktor... ha jól emlékszem, Ranke, nem?</p>
				<p>- Igen... doktor Ranke - vette fel készségesen új nevét Bob.</p>
				<p>- A kisasszony Helena nővér, a svéd missziótól - folytatta a bemutatást
                        Nelson.</p>
				<p>- A csudába! Csak nem fognak itt téríteni?! - kiáltotta Collins.</p>
				<p>- Nem. Helena nővér csak tanulmányozza a bennszülötteket, és cserében
                        vállalta, hogy a házvezetőnő teendőit ellátja.</p>
				<p>- Hát megbolondult az öreg Farlane? - mondta durván Van Hugen. - Nővért és
                        orvost küld?</p>
				<p>- Ez nem tartozik az urakra - felelte Nelson, és úgy látszott, csak igen
                        kevéssé tiszteli kartársait. - Kröger rendelte így. Ugyanis... Farlane
                        meghalt. - Mégis közölnie kellett velük.</p>
				<p>- Komolyan? Elvitte az ördög? - csodálkozott Collins, és ezzel el is intézte
                        a részvétnyilvánítást. Azután máris Bobhoz fordult. - Azt vegye tudomásul,
                        hogy ez nem üdülőtelep. Itt nem kellenek betegek, itt kulikra van szükség!
                        ... Micsoda új ötletek...</p>
				<p>Morogva mentek a dolgukra. Még hogy orvost!</p>
				<p>Miután a négy munkatárs otthagyta őket, Bob és Jojo lehorgasztott fejjel
                        követte Nelsont. Néhány kókuszpálma mögött a dombon cölöpház állt, Nelson
                        idevezette őket.</p>
				<p>- Köszönöm - szólt Jojo -, hogy mégsem mint cselédet mutatott be.</p>
				<p>- Nincs szándékomban rosszabbá tenni a helyzetüket, mint amilyen - felelte
                        Nelson. - Ezért nem jár köszönet. Holnap el kell kezdeniök a munkát. Maga,
                        Helena nővér délelőtt elkészíti az ebédet. A boy segítségére lesz mindenben.
                        Ön, Ranke doktor végigmegy naponta a négy körzeten. Láz ellen kinint adagol,
                        bélhurut ellen ópiumot. Ez az általános praxis az ültetvényeken.</p>
				<p>- Kérem... Én sokat felejtettem... És keveset tudtam...</p>
				<p>- Erre gondoltam. Azt mondtam Krögernek, hogy magam akarok foglalkozni itt
                        egészségügyi kérdésekkel. Elkértem a maga orvosi felszerelését és
                        könyvtárát. A vén fukar örömmel rakatta fel a kordéra. Örült, hogy nem pénzt
                        kérek tőle erre a célra. Néhány szükséges gyógyszerünk van. Ami még kell,
                        azt írja össze, és legközelebb elhozatom. Itt laknak majd a húgával egymás
                        mellett ebben a két szobában. Jó éjszakát.</p>
				<p>... Egyedül maradtak a sivár, rossz szagú helyiségben. Sokáig bámultak
                        szótlanul a földre.</p>
				<p>- Mi lett Henryvel? - suttogta valami szörnyű előérzettel Jojo.</p>
				<p>- És mi lesz velünk? - nyögte Bob.</p>
				<p>Fél karjával egyik pálmakoronán lógva egy majom vicsorította be a fogát rájuk
                        az ablakon át.</p>
				<p>- Akármi lesz velünk, megérdemeltük - mondta Jojo. - Szegény bácsi! Istenem!
                        Szegény bácsi.</p>
				<p>A vadon barátságtalan szürkülete formátlan árnyakkal nyúlt el a padlón. Egy
                        bennszülött lépett be, petróleum lámpát tett az asztalra, és felrakta a
                        moszkitóhálót. A nyers fatörzsekből összerótt szobát nem tette
                        barátságosabbá a lámpa világa: nedves volt, csupasz és sivár, mindezt a
                        körülfekvő őserdő tudatával súlyosbítva.</p>
				<p>Jojo nem hunyta le a szemét. A falban, a ház alatt, a tető szalmazsúpja
                        között ezernyi nesz, szüntelen rágcsálás, és a közelben egy manguszt
                        sikoltja percenként: tiki-tik-tiki.</p>
				<p>Bob sosem tudott aludni. Kibontotta a ládákat, és addig keresgélt, míg talált
                        egy könyvet, melynek a “Forróégövi lázas megbetegedések és trópusi
                        dysentériák” volt a címe. Hajnalig tanult. Komoly vizsga előtt állt.</p>
				<p>- Tabe, elmehetsz Mansur.</p>
				<p>Mikor Jojo meghallotta a ház előtt az intéző hangját, betálalta a
                        konzervborsót, szalonnát, vajat. Nelson először a fürdőszobába ment, ledobta
                        csuromvizes ruháit, végigöntötte magát hideg vízzel. Felvette az
                        odakészített pizsamát, gyékénypapucsot, és megebédelt. Ebéd után egy órát
                        aludt. Mire felébredt, Jojo kikészítette a friss vászonruhát. Este hét
                        órakor megismétlődött ugyanez.</p>
				<p>És Bob? Első nap portól szürkén, félájultan került haza, enni sem volt ereje.
                        Lezuhant az ágyra, mélyen, horkolva elaludt, és álmában is patakzott róla a
                        verejték.</p>
				<p>Hol volt a gyomrát szerető Bob? Az étel rossz konzerv, avas olajjal főzött
                        hal, abból is kevés. Reggeltől estig bennszülöttek között, akik a szúnyogok
                        ellen büdös zsiradékokkal kenik magukat. És a barakkok! Nedves, pállott
                        levegőjű, légyrajoktól hemzsegő deszkaépületek rothadt, férges gyékényekkel.
                        Egy-egy apatikus bennszülött hever fekhelyén magas lázzal, vagy
                        összefacsarodva a gyomorfájástól. Mit használ itt a kinin és az ópium? Mit
                        tehet itt az orvos? Itt egy tüskét szedett ki valamelyik munkás talpából,
                        ott egy fekély nyílott meg; és Bob tehetetlenül kezelte valamelyik
                        orvosságával a széltében elharapódzó szemgyulladást.</p>
				<p>Ahogy a betegségek előtt állt, az egykor lélektelenül bemagolt, hűvös latin
                        kifejezések élő szenvedéssé, könnyé és vérré váltak előtte. Szeretett volna
                        segíteni és enyhíteni. Esténként holtfáradtan lapozgatott könyveiben,
                        keresgélt a gyógyszerek között, de hiába. Most megértette Nelson vádjait,
                        amit unalommal hallgattak nemrég.</p>
				<p>A négy vad fehérember, akiket csak a részesedésük érdekelt, Bob tiltakozása
                        ellenére talprarugdosták a fekvő betegeket.</p>
				<p>- Menjen a fenébe, doktor! - mondta félig tréfával Collins. - Mit akar? A
                        költségvetésben nem szerepel betegápolás, és nem szerepel kórház. A
                        tulajdonos dolga, hogy eleget tesz-e a törvényeknek vagy nem.</p>
				<p>Jojo nagyon megváltozott. Szeme állandóan valahová messze nézett, és
                        alázatosabban tett-vett, mint egy bennszülött cseléd. Szörnyű sejtéssel
                        aggódott Henryért, és nem tudott szabadulni a meggyilkolt nagybácsi
                        kísértetétől.</p>
				<p>... Este megérkezett Mansur a hiányzó gyógyszerekkel, amiket Bob írt össze.
                        “Minek?” - kérdezte magában csüggedten az orvos.</p>
				<p>- Mindent, amit tehetünk, meg kell tenni, Bob. Mindent. Érted?</p>
				<p>- Hiszen én akarok - mondta kétségbeesetten Bob -, de olyan reménytelen...
                        Mindent elhoztál, Mansur?</p>
				<p>- Mindent, tuvan. Adtak ajándékba sok kötszert, mert jól ismernek. Sok
                        gyógyszert szoktam venni a városban.</p>
				<p>- És minden orvosságot megvesz a Kröger tuvan? - kérdezte Bob.</p>
				<p>- A főtuvan?! - Mansur eltakarta markával a száját, hogy ne nevessen. - Az
                        csak kinint ad.</p>
				<p>- Hát ezt ki vette?</p>
				<p>- A Nelson tuvan fizetését minden elsején én veszem fel, és az egészért
                        orvosságot hozok.</p>
				<p>Sokáig hallgattak. - Látod... Nekünk is ilyennek kell lenni. Ha tudunk.
                        Milyen nagy dolog - suttogta Jojo, mert sohase beszélt hangosan.</p>
				<p>- Milyen nagyszerű dolog, ha valaki ilyennek születik...</p>
			</div>
			<div type="chapter">
				<head>Ötödik fejezet</head>
				<head>Harc a halál ellen</head>
				<p>Múlt az idő... Hetek, majd hónapok egyformán keservesen...</p>
				<p>Együtt szoktak vacsorázni hárman a közös ebédlőben. Csendes, szomorú
                        étkezések voltak ezek. A gömbölyű arcú, hízásra hajlamos Bob szikár, barnára
                        égett férfi lett. Rengeteg munkája volt, és egyre reménytelenebbnek,
                        hiábavalóbbnak érezte a szenvedés elleni küzdelmet.</p>
				<p>Egy napon Nelson már az asztalnál ült, Jojo elosztotta a vacsorát. Bob
                        szokatlanul későn jött. Szó nélkül ült le, eltolta a tányérját, azután az
                        asztalra csapott.</p>
				<p>- Tíz ember halt meg ezen a héten. Terjed a bélhurut, sok a bélfekély, és nem
                        lehet operálni... Újabban fellépett a szemgyulladás, rengeteg a tbc...
                        Kétszer annyi ember van egy barakkban, mint amennyinek szabadna lennie...
                        Minden gyékény férges, tele legyekkel, ételhulladékokkal, és a gyerekek
                        ide-oda csúszkálnak az elviselhetetlen piszokban... Reménytelen ...</p>
				<p>- Tisztán fogjuk tartani a barakkokat - mondta Jojo.</p>
				<p>- Nem lehet - sóhajtotta Nelson. - A kulit nem tudjuk kényszeríteni arra,
                        hogy munka után még takarítson is. Kevés a barakk, még egyszer ennyi
                        kellene, és nincs felvéve a költségvetésbe sem a takarítás céljaira előírt
                        tizenkét munkás, sem az építkezés.</p>
				<p>- Ezt sosem hittem volna... Az emberek halnak, és az erdő belsejéből egyre
                        jönnek helyettük új kulik, mintha az életnek nem lenne értéke - tűnődött
                        Bob, és még mindig nem nyúlt a vacsorájához. - Hányat lehetne megmenteni
                        egy-egy kisebb műtéttel! És itt meghal. Dehát hol lehet operálni, és hová
                        fektetné az ember az operáltat? A zsúfolt barakkba? Ahol hárman alszanak egy
                        gyékényen?</p>
				<p>- Sajnos, az őserdőben mindent lehet, amíg egyszer a törvény nem csap le
                        rájuk - fejezte be kedvetlenül Nelson. Azután ment mindenki a szobájába
                        lefeküdni...</p>
				<p>... Másnap, mikor az intéző délelőtt az első körzet barakkjához ért,
                        megdöbbentő látvány fogadta. Jojo és a két bennszülött boy lemosott
                        gyékényeket raktak ki a napra. A lány már a két fiúval együtt tisztára
                        sikálta az egész barakkot, és új moszkitóhálókat is tett fel.</p>
				<p>- Ezt ne tegye többé! - kiáltott rá Nelson. - Istenem, micsoda gondolat!
                        Ezekbe a barakkokba bemenni!</p>
				<p>- Állandóan takarítani fogom a barakkokat. Ez mint missziósnővérnek
                        kötelességem - mondta Jojo nagyon nyugodtan.</p>
				<p>- A fehér faj tekintélye...</p>
				<p>- Ugyan, Mr. Nelson! Hagyjuk ezt a trópusi dajkamesét - mondta Jojo
                        kiegyenesedve, és a férfi szemébe nézve. Most igazán olyan volt, mint egy
                        elszánt kedvesnővér. - A fehér faj tekintélyét azok járatják le, akik a
                        törvény ellenére ezt a gyalázatot előidézték. Hagyjon kérem dolgozni!</p>
				<p>Nelson csodálkozva nézett rá, azután csendesen elment. És többé nem hozta
                        szóba a fehér faj tekintélyét, pedig Helena nővér naponta sorra járta a
                        barakkokat, és folytatta reménytelen küzdelmét a tisztaságért a halál ellen.
                        A bennszülöttek is megszokták lassan, hogy egy jóságos fehér angyal jár
                        közöttük, lemossa hideg vízzel a betegek arcát, megújítja a kötést
                        sérüléseiken, és karjaiba veszi a síró, gyulladt szemű kisgyerekeket. Csak
                        ilyenkor hagyta békében Jojót az a két arc, amelyet állandóan maga előtt
                        látott, egy élő és egy halott arca: Henry és Farlane.</p>
				<p>Egy este, mikor a két férfi vacsora után rágyújtott, Jojo váratlanul
                        megszólalt:</p>
				<p>- Holnaptól kezdve az én szobámban fogunk ebédelni - mondta határozottan. -
                        Ezt a helyiséget berendezzük az ambulancia számára. A könnyebb sérültek ide
                        járnak kötözésre, és itt végezzük majd el a műtéteket.</p>
				<p>- Ez igazán jó ötlet - mondta Nelson.</p>
				<p>- De hová fektessem az operáltakat? A zsúfolt barakk a biztos halál - vetette
                        ellen Bob.</p>
				<p>- Van néhány sátrunk, azokat felállítjuk itt a ház mellett. Gyékény is akad,
                        és néhány heverőszék - mindezt valami ellentmondást nem tűrő hideg, nyugodt
                        hangon közölte a lány. - Engem megtanítasz asszisztálni.</p>
				<p>- Csak nem akarsz itt operációknál ...</p>
				<p>- Mindent meg kell tenni, Bob! A háborúban még többet is tettek a nők. Én nem
                        érzem magam gyöngének.</p>
				<p>A hőség ötven fok fölé emelkedett, a munka lázas iramban folyt, és közben az
                        ebédlőből átalakított műtőben egy közönséges, hosszú faasztalon fekélyt
                        operáltak, amputáltak, csontszilánkokat szedtek ki bezúzott koponyákból, és
                        a chlorethyl átható párája összevegyülve a vér szagával szinte láthatóan
                        rezgett a forró levegőben. Helena nővér adogatta a műszert, altatott,
                        előkészített, és egyre ügyesebben csípte el a metszés közben megnyílt
                        ereket.</p>
				<p>A forróság egyre nyomasztóbban szorult meg a “műtőben”, amelyet Helena nővér
                        hihetetlen munkával igyekezett tisztán tartani a mindenfelől özönlő
                        férgektől, repülő sváboktól, penésztől. És ha mindezzel elkészült, akkor
                        vigasztalhatta a kétségbeesett Bobot. Mert Bob keze eleinte nagyon ügyetlen
                        volt. Jól tudta például, hogy a középfülnél meglékelt asszonyt egy rendes
                        sebész megmenthette volna... Igen, igen. Az ő hibája volt...</p>
				<p>Ha nem operálod meg - vigasztalta Jojo -, akkor is meghalt volna. De
                        elpusztult volna a gyomorfekélyes is, aki így meggyógyult. És meggyógyult az
                        is, akit bokában amputáltál...</p>
				<p>Bob lassanként megtanult operálni.</p>
				<p>Azután már Nelson egy szobában aludt Bobbal, és az ő hálókamráját is súlyos
                        betegeknek rendezte be Helena nővér. Később átadta a saját szobáját is, és a
                        műtőben aludt éjjel. De a fájdalom, a kín, a könny, a vér csak olyan dúsan
                        özönlött az őserdő penészszagú talajából, mint a férgek megszámlálhatatlan
                        sokasága. A három ember mégis folytatta kilátástalan harcát a halál ellen,
                        élükön Jojóval. Míg egy napon a döntő ütközetben vereséget szenvedtek! Bob
                        későn jött haza este, sárosan, kimerülten. Benne voltak az esős évszakban. A
                        malária már hetek óta olyan erővel lépett fel, hogy a törvények értelmében
                        minden egészséges munkaerőt igénybe véve be kellett volna szüntetni a
                        munkát, kiszárítani a rizsteraszt, a folyó partján kiirtani minden termést,
                        hogy a halált hozó szúnyog, az anopheles amennyire lehet, kipusztuljon. De
                        itt senki sem gondolt arra, hogy a terméshez nyúljon, állati módon
                        hajszolták a beteg kulikat, akik együtt laktak összezsúfolva az
                        egészségesekkel. Ezen az estén a különben is elcsigázott Bob elkeseredetten
                        roskadt egy székre, és tenyerébe hajtotta a fejét.</p>
				<p>- Mi történt? - kérdezte Nelson</p>
				<p>- Mindennek vége... - felelte apatikusan. - Vérhas és tífusz.</p>
				<p>Hallgattak.</p>
				<p>- Mit lehet csinálni? - kérdezte szinte önmagát Nelson. - Persze másutt
                        tizenötévi fegyház és húszezer fontig terjedhető pénzbüntetés elég
                        fenyegetés ahhoz, hogy ne merjék megszegni a járvány esetére előírt
                        egészségügyi intézkedéseket. De itt az őserdőben fütyülnek minden
                        törvényre.</p>
				<p>- De legalább elkülönítenék a vérhas- és tífuszbetegeket. Ha egy barakkot
                        építenének... Hát ez mégsem lehet...</p>
				<p>Jojo ragaszkodott ahhoz, hogy beszéljenek a négy európai munkavezetővel.
                        Nelson előre tudta, mit fognak felelni.</p>
				<p>- Ugyan kérem! - kiáltott Szemjon. - Ez minden évben így van esős évszak
                        idején. Különben is Krögerre tartozik, hogy ő milyen törvénysértést
                        reszkíroz meg. Nekünk nem ad pénzt semmire!</p>
				<p>- Minket azzal csalt ide az öreg Farlane - jelentette ki Rainer -, hogy
                        többet fogunk keresni, mert százalékra szerződtünk, és nem kell tekintettel
                        lennünk az őserdőben semmire!</p>
				<p>... Csüggedten tértek vissza a meddő vitából. Jojo nem beszélt többet az
                        ügyről. Gondolkozott.</p>
				<p>- Holnap elindulok a munkabérekért és a következő négy hónapra szükséges
                        árukért - mondta Nelson, mielőtt aludni tértek. - Nincs szüksége valamire a
                        városból?</p>
				<p>- Nagyon megkérem valamire - felelte a leány. - Érdeklődjön a testvérem után.
                        Tudja meg, ha lehet, hogy mi történt Henryvel.</p>
				<p>- Kérem. Mindent meg fogok tenni, ami módomban van. Ne hozzak valamit?</p>
				<p>- Köszönöm. Semmire sincs szükségem.</p>
				<p>Másnap Nelson elindult kordéival. Mansur is vele ment. Az öreg bennszülött
                        arca csúnyán fel volt dagadva, és lila véraláfutások torzították el. Sajnos
                        Nelson későn érkezett az eseményhez. Collins, ez a barom rajtakapta Mansurt,
                        hogy titokban a whiskyt dézsmálja. Rendes munkás volt Mansur, csak egyetlen
                        gyengéje, a pálinka vitte olykor kísértésbe. A részeg Collins megdühödött,
                        és szinte agyonverte az öreg munkafelügyelőt. Nelson szabadította ki a
                        kezéből, de utána kis híján ők mentek egymásnak Collinssal. Ha Rainer nem
                        veti magát közbe...</p>
				<p>Mikor a karaván elindult a város felé, Bobot nyomasztó érzés fogta el. Négy
                        hónapja éltek már itt a vadonban, és most először maradtak Nelson nélkül.
                        Bob megkomolyodott, feltámadt benne a lelkiismeret és a felelősségérzés, de
                        olyan változásra, mint amilyenen Jojo ment át, nem volt képes. Ilyen
                        végletekbe átcsapó tragikus megrendülés általában csak nőknél
                        lehetséges.</p>
				<p>A bennszülöttek szeretete legtöbbször babonával kapcsolatos. Érzelmi világuk
                        középfok nélkül ingadozik a rajongás és a gyűlölet között. Helena nővér
                        csodálatos szerepet játszott a bennszülöttek lelki életében. Ezt a finom
                        arcú, komoly fehér nőt, aki a legkülönbözőbb időpontokban itt is, ott is
                        feltűnt közöttük, letérdelt a gyékényükre, nem undorodott a mocsoktól,
                        amelyben éltek, lassan-lassan isteni tulajdonságokkal ruházták fel. Miután
                        az intéző elment, Helena nővér többször tűnt fel éjszaka a barakkok
                        környékén, és sokat beszélgetett suttogva a bennszülöttekkel. Ezek azután
                        még tovább suttogtak új meg új társaikkal mindarról amit a “jó mim” mondott,
                        és járt a suttogás barakkról barakkra gyékényről gyékényre...</p>
				<p>Három nap telt el Nelson távozása óta. A püffedt hold éles, krétaszínű fénye
                        bántó világítással határolta el az ültetvényt a sűrű vadontól. Collins
                        egyszerre arra riadt fel, hogy egy női hang a nevén szólítja. Az ablakhoz
                        ment. Mozdulatlanul várakozó bennszülötteket pillantott meg a tisztáson,
                        előttük egyszerű fehér ruhájában Helena nővér.</p>
				<p>- Mr. Collins! - mondta a nő csengő hangon. - Ön és a kollégái foglyok ebben
                        a házban. Húsz bennszülött őrzi magukat éjjel-nappal, és aki kijön, azt
                        nyomban megölik!</p>
				<p>- Mi ez?!... Lázadás?!... - kérdezte fenyegető hangon a fehér munkavezető,
                        aki feltámadt aggodalmát nem tudta teljesen eltitkolni.</p>
				<p>- Igen. Fellázítottam a bennszülötteket. Csak arra vártam, hogy Mr. Nelson
                        elmenjen, mert nem akartam belekeverni. Az őrzésre kirendelt embereknek
                        egy-egy revolvert adtam a raktárból, és megengedtem, hogy lelőjék azt, aki
                        kijön. Azt hiszem, örülnének, ha alkalmuk lenne rá.</p>
				<p>- Miss Helen! - üvöltötte Rainer, aki szintén felébredt közben. - Tudja, hogy
                        a törvény tízévi fegyházzal büntet minden fehérembert, aki fegyvert ad
                        bennszülöttnek?</p>
				<p>- És ugyanilyen fegyházzal bünteti az egészségügyi törvény megszegőit is. A
                        bennszülöttek végre fogják hajtani a járvány esetére elrendelt
                        intézkedéseket.</p>
				<p>- Ha kiirtják a termést... figyelmeztetem önt... tajtékozott Szemjonov.</p>
				<p>- Meg fogják tenni - jelentette ki Jojo.</p>
				<p>- Kérem... - Van Hugen látta, hogy tehetetlenek. - De remélem, majd el tudja
                        magyarázni híveinek, hogy ezért a munkájukért nincs előirányozva pénz a
                        számukra. Vagy ki fogja rabolni a pénztárt is?</p>
				<p>- Ön és a többiek kifizetik ezért a munkáért a bért. Ha nem, akkor a
                        bennszülöttek a kormányzótól követelik a munkadíjat, és meg fogják kapni,
                        miután erre a munkára a törvény kötelezi őket.</p>
				<p>Collins, aki közben egyedül maradt az ablaknál, két öklével verte a
                        párkányt.</p>
				<p>- Három éve szenvedünk ebben a pokolban! Azzal csaltak ide minket, hogy sokat
                        lehet keresni, mert nincs ellenőrzés! Ezért saját kezemmel fojtom meg
                        Krögert!</p>
				<p>- Felesleges. Kröger a tavalyi elszámolás alapján ki fogja fizetni a
                        részüket. Mert ha azon a címen tagadja meg, hogy maguk a törvény értelmében
                        kiirtották a termést, az a vagyonába kerülhet és néhány évi rabságba.</p>
				<p>Az angol néhány másodpercig nyitott szájjal bámult Jojóra.</p>
				<p>- Behold!... Helena nővér... azt hiszem, csakugyan van ebben valami... Az a
                        disznó a tavalyi részesedésünk alapján... Persze! Ki kell fizetnie!...
                        Bocsánat, csak kabátot veszek...</p>
				<p>Mikor újra megjelent az ablaknál, sértődötten mondta:</p>
				<p>- Dehát az ördögbe is... miért kell minket foglyul ejteni? Igazán nincs
                        szükségük tapasztalt, régi emberekre?</p>
				<p>- Örömmel látjuk magukat, Mr. Collins!</p>
				<p>- Hát akkor mondja meg a majmainak, hogy hagyják békén a pisztolyaikat, ha
                        kijövök, és fogjunk kezet. A fiuk egy véleményen vannak velem. Maga igazán
                        nagyszerű nő, Miss Helena!</p>
				<p>Egy hét múlva, mikor Nelson visszatért, kis híján leesett a kordéról, ahogy
                        az ösvényen túl megpillantotta a telepet... Ameddig ellátott a szem, minden
                        bokor, cserje, törpefa kivágva, a rizsültetvényt mintha letörölték volna a
                        domboldalról, és fákat döntöttek egy megkezdett épület körül. Besietett a
                        házba...</p>
				<p>- Az Istenért! Mi történik itt? - kérdezte riadtan. Bob röviden elmondta az
                        eseményeket. Az intéző nem szólt semmit. Odament a lány elé, és a szemébe
                        nézett. Jojo egész idő alatt ezt várta. Erre gondolt, hogy milyen lesz
                        Nelson szeme, mikor majd megtudja. Gyengédség, szomorúság és csodálat ült a
                        férfi tekintetében. A lánynak ettől kipirult az arca.</p>
				<p>- Mr. Nelson! - kérdezte gyorsan -, megtudott valamit Henryről?</p>
				<p>Nelson néhány másodpercig habozott. Képtelen volt arra, hogy hazudjon.</p>
				<p>- Ugye elfogták - kiáltotta a lány - és ő magára vállalta!</p>
				<p>A férfi szomorúan rábólintott, és kerülte Jojo tekintetét.</p>
				<p>- Mondja meg... mi van... Elítélték?</p>
				<p>Nelson hallgatott.</p>
				<p>- Nyugodt lehet - szólt Jojo -, nem ájulok el, nem kapok sírógörcsöt. De
                        követelem, hogy megmondja, mi van Henryvel!</p>
				<p>- Én is azt hiszem... jobb, ha megmondom... előbb-utóbb úgyis...</p>
				<p>- Mondja ki! Mondja ki, mi van Henryvel?!</p>
				<p>- Halálra ítélték!</p>
				<p>A dermedt csöndben egy műszer hullott le csörömpölve. Bob elzsibbadt kezéből
                        esett ki. A lány nem sírt, nem ájult el, csak állt, és valahová a levegőbe
                        nézett.</p>
				<p>- Azonnal indulunk... - mondta rekedten Bob. - Vallomást kell tennünk...</p>
				<p>- Ezt nem szabad - felelte Nelson nyugtalanul. - Az ő sorsán nem enyhít az,
                        ha magukat is elítélik.</p>
				<p>- Dehát Dickmann! Dickmann a gyilkos!</p>
				<p>- Ezt nem lehet bebizonyítani.</p>
				<p>Egyhangú kopácsolás hallatszott távolról. Helena átadta fivérének a
                        rendberakott táskát.</p>
				<p>- Menjünk - mondta fátyolozott hangon -, menjünk a betegekhez. Bob... a
                        betegekhez...</p>
				<p>- Ha van valami kívánsága, szívesen teljesítjük - közölte a gőgös
                        fogházgondnok Henryvel a siralomházban.</p>
				<p>- Csakugyan? - érdeklődött Henry. - Olyan ez, mint valami mese: megjelenik a
                        csúf, vén boszorkány, és akkor lehet kívánni egyet.</p>
				<p>- Ez a hasonlat nem valami találó. Én fegyházgondnok vagyok és nem
                        boszorkány.</p>
				<p>- Igaza van. Ehhez az elfoglaltsághoz igazán nem kell boszorkányság, csak
                        némi protekció és a helyesírás elemi szabályainak elsajátítása.</p>
				<p>- Ön megrögzött ember. Van valami végső óhaja?</p>
				<p>- Egyetlenegy kívánságom van.</p>
				<p>- Mi ez a kívánság?</p>
				<p>- Hogy ne nyúljon állandóan a nyakkendőjéhez.</p>
				<p>A fegyházigazgató nyomban távozott, mert magas vérnyomása volt, és úgy
                        érezte, hogy az elítélttel folytatott minden további eszmecsere végzetes
                        lehet ránézve.</p>
				<p>Henry kissé lefogyott a tíz hónap alatt, míg ügyével megjárták valamennyi
                        fórumot, beleértve a londoni Buckingham palotát is. Az arca sápadt volt
                        borostás, de monoklija a régi, előkelő nyugalommal villogott az arcában.
                        Lelkiismerete aránylag könnyen viselte el a tragédiát, mert úgy érezte, hogy
                        a bácsi haláláért a maximális ellenértékkel fizet. Azután meg feláldozta
                        magát a testvéreiért. Falánk Bob és hülye Jojo, kedves gyerekek, ti éljetek
                        boldogan a jó tréfa dacára. És mikor megkezdődik a ceremónia, be fogja
                        bizonyítani, hogy ha nem is tudott szépen élni, meghalni egész csinosan
                        tud.</p>
				<p>... Hajnalban felkeltették. Megkérdezte, hogy mennyi ideje van még hátra,
                        azután megmosdott, gargalizált, fogat pucolt, kinézett az ablakon, és miután
                        látta, hogy esik az eső, parafakalapjára rágombolta a vízhatlan kendőt.
                        Nyílt az ajtó, és védőügyvédje lépett be a gondnokkal. Henry megnézte a
                        karóráját.</p>
				<p>- A menetrend szerint még három percem van, de igazán mindegy. Kedves ügyvéd
                        úr, köszönöm ragyogó védelmét! Meg vagyok győződve róla, hogy ennek csak kis
                        szerepe volt az ügy rossz kimenetelében.</p>
				<p>Szöges bakancsok csörögtek kint, és néhány földre helyezett puskaagy döngött
                        a börtönfolyosó kőkockáin. Az elítéltért jöttek.</p>
				<p>A kivégzés csekélyszámú közönsége kíváncsian nyújtogatta a nyakát. A
                        ruganyosan lépkedő monoklis elítélt frissen mosott arcával, derűs
                        tekintetével egy hivatalába induló nyárspolgárnak látszott volna más
                        környezetben. Udvariasan hallgatta végig az ítéletet.</p>
				<p>- Henry Morgan! Átadom az ítéletvégrehajtónak! - Az elítéltet megragadták. A
                        kötél a nyakában volt, és...</p>
				<p>- Állj! - kiáltotta hirtelen harsányan az ügyész.</p>
				<p>- Mi történt?</p>
				<p>Henryt elengedték a szorító kezek.</p>
				<p>Egy úr, aki eddig felhajtott gallérral, szembehúzott kalappal állt a nézők
                        között, villámgyorsan átsiklott a kordonon és fedetlen fővel megállt az
                        ügyész asztala előtt.</p>
				<p>Az illető Johann Farlane volt!</p>
				<p>Felsőbb jóváhagyás nélkül az ügyész nem függesztheti fel a kivégzést. De ha
                        tekintetbe vesszük, hogy Farlane régi kártyapartnere volt, és így
                        konstatálni tudta, hogy a kivégzésen megjelent úr személyesen az áldozat,
                        akkor el kell ismernünk, hogy az eset egészen kivételes intézkedésre
                        szolgáltatott okot.</p>
				<p>- Maga... Maga Johann Farlane? - kérdezte az ügyész.</p>
				<p>- A fenébe is! Rövidlátó lettél, Joe? - felelte a néhai.</p>
				<p>- Az ítélet végrehajtását felfüggesztem!</p>
				<p>És Henry? A kötél még a nyakában volt. Mikor megpillantotta a nagybátyját,
                        csak ezt ismételte egyre reszketve: “A bácsi... a bácsi...”</p>
				<p>Civilek, katonák, bírák és pribékek zavarodottan, rémülten álltak, és Farlane
                        elégült vigyorral szólt oda Henryhez:</p>
				<p>- Azért én is jól megtréfáltalak titeket! Mi?</p>
				<p>Az elítéltet visszavezették a cellájába. A gondnok csodálkozva fogadta. Ha
                        egy halálraítélt nem kapott kegyelmet, a törvény szerint csak két okból
                        függeszthetik fel a kivégzést. Ha súlyosan megbetegedett, vagy ha anyai
                        örömöknek néz elébe. Henry esetében mindkét feltevés valószínűtlennek
                        látszott. A fiatalember jókedvűen ragadta meg a gondnok kezét:</p>
				<p>- Gondnok úr! Most olyasmit fog hallani, amit még senki sem mondott önnek:
                        szívből örülök, hogy újra láthatom.</p>
			</div>
			<div type="chapter">
				<head>Hatodik fejezet</head>
				<head>A történet végébe bekapcsolódik Manfréd</head>
				<p>Mielőtt Henryt szabadon bocsátották, alaposan kifaggatták mindkettőjüket.</p>
				<p>- Dehát ki volt az a holttest, akit az ön ruhájában megtaláltunk? - kérdezte
                        az ügyész Farlanet.</p>
				<p>- Dickmann kapitány.</p>
				<p>- Szóval mégis van valahol egy gyilkos - mondta újraéledő reménnyel az ügyész
                        -, mert ezt az embert megölték. Önnek számot kell adnia...</p>
				<p>- Ne marháskodj, Joe - mondta az öreg higgadtan. - Dickmann kapitányt a
                        bennszülött matróza ölte meg egy fejszével. Én mint vendég voltam ott a
                        hajón. Természetesen nyomban befutottunk a legközelebbi kikötőbe, ez Sabang
                        volt. A gyilkost, aki nem tagadott semmit, átadtuk a rendőrségnek. Már régen
                        elítélték tíz év kényszermunkára.</p>
				<p>- És hogy került az áldozat itt partra? Talán félrevezetés...</p>
				<p>- Hogy miért itt került partra, erre nézve be kell idéztetni a tengert. Én
                        csak annyit tudok, hogy Sabangnál nem engedték a hullát kitenni. A gyilkost
                        kötelességük elfogni, de nem hajlandók ötven fokos melegben temetési
                        engedélyt adni importált tetemek részére. Ez náluk is így szokás. Mi tehát
                        ott álltunk a tengeren egy halottal, amelyet a szigorú trópusi rendelkezések
                        értelmében legkésőbb huszonnégy órán belül el kell temetni. Így azután a
                        tengerbe dobtuk.</p>
				<p>- Ön nagyon ravasz ember! De még mindig nem magyarázta meg, hogyan került a
                        ruhája és egyéb holmija a halotthoz.</p>
				<p>- A tetem rendkívül rongyosan volt öltözve, és úgy éreztem, tartozom régi
                        derék barátomat utolsó útjára tisztességes módon felöltöztetni. Hogy
                        elfelejtettem kiüríteni a zsebeimet, ezt egy gyászoló apáthiájának kell
                        betudni. - És vigyorgott.</p>
				<p>- De maga! - kiáltott az ügyész Henryre, mikor végleg legyőzte az öreg -,
                        maga elvetemedett ember. Remélem, nem fogja bebizonyítani, hogy mégiscsak
                        megölte ezt a rokonát, aki itt áll előttem.</p>
				<p>- Nem. Én láttam, hogy minden bizonyíték ellenünk szól, és meg akartam
                        menteni testvéreimet. Feláldoztam magam, mert nem akartam, hogy az ön
                        ügyészi éleslátása három áldozatot kívánjon. Bevallom, hogy előzőleg
                        megkíséreltem egy ügyesen felhasznált levéllel jelenlévő rokonom vagyonát
                        távolléte alatt inkorrekt módon birtokolni.</p>
				<p>- Úgy! Ezért a tettéért a hatóság félrevezetése miatt meg fogják
                        büntetni.</p>
				<p>- Mit csináljak... - mondta Henry szomorúan tisztogatva a monokliját. - Már
                        hetek óta elkészültem rá, hogy a mai napot nem úszom meg simán.</p>
				<p>- Nézd bácsi, én nem vagyok ügyész. Nekem őszintén meséld el az egész
                        disznóságot, amit csináltál.</p>
				<p>Együtt ültek otthon a szellős tornácon. Sört ittak.</p>
				<p>- Először Lóri, az asszony letuszkolt a hajófenékbe a revolverek közé. Miután
                        elindultunk, Dickmann szokása szerint megivott egy üveg pálinkát, és
                        elaludt. Az asszony lehozott nekem ennivalót, és elmondta, amit Dickmann
                        mesélt Bob trükkjéről. Szóval nyomban láttam, hogy összeesküdtek
                        ellenem.</p>
				<p>- Nagyon dühös voltál?</p>
				<p>- Ostobaság! Úgy nevettem, hogy az oldalam nyilallt. Végre láttam, hogy a vér
                        nem válik vízzé. Sajnos alig haladtunk valamit, mikor megvadult a hajóinas.
                        Lóri sikoltozására felrohantam a fedélzetre. Dickmann ott feküdt az ágyán
                        felismerhetetlenségig szétroncsolt fejjel, a földön egy véres balta,
                        mellette ott guggolt a bennszülött fiú és dohányzott. Nem ártott már a
                        légynek sem. Csendes volt és egykedvű. Sabangnál engedelmesen követte a
                        rendőröket. A révkapitányság valóban megtagadta az engedélyt, hogy a
                        halottat partra vigyük. Visszafordultunk. Elhatároztam, hogy Dickmannt
                        szépen, tisztességesen eltemettetem itthon, ahol több befolyásom van a
                        hatóságokra. Mialatt Ceylon felé vitorláztunk, állandóan Colombót fogtam a
                        rádión. Megrémülve értesültem halálomról. Két ilyen csapás egy napon! Mikor
                        elhangzott a búcsúlevelem, nyomban tudtam, miféle levélről van szó, és végre
                        megtanultam becsülni a fajtámat bennetek. Ész kellett ehhez, hidegvér és
                        ügyesség. Csak az bántott, hogy ki fogtok nevetni. Ekkor határoztam el, hogy
                        én is megengedek magamnak némi kedélyeskedést veletek. A parttól jó messze
                        horgonyoztunk le a vitorlással. Dickmann-né útján magamhoz kérettem
                        ügyvédemet dr. Adams Lugert. Őt be kellett avatni. Új végrendeletet
                        csináltam. Rávettem az ügyvédet, régebbről keltezze, és ne említse senkinek,
                        hogy élek. Nehéz volt. Végül is európai körútra indult a költségemre. Csak
                        így egyezett bele, mert nem akart részt venni az ügyben. A segédje nem
                        tudott semmit. Hogy kedélyesebb legyen a dolog, hadd furdaljon benneteket a
                        lelkiismeret. Higgyétek azt, hogy a tréfátok miatt meghaltam. Letettem
                        arról, hogy Dickmannt életéhez méltó tisztességgel temessem el. A fejét
                        felismerhetetlenre roncsolták a csapások, és alakra olyan mint én. Ráadtam a
                        ruhámat és a szárazdokk közelében elhelyeztem a sekély víz iszapjában. Három
                        nap múlva találták meg. Azon bizony már a ruha is oszlásnak indult. Ezután
                        nyugodtan elvitorláztam Lórival, hiszen mindig mondtam, hogy szeretnék még
                        egy hosszú utat tenni a tengeren, és éppen ilyesmire gondoltam. Másnap
                        értesültem a rádióból, hogy Kröger megtalálta a levél másolatát. Henry
                        Morgan bevallotta a gyilkosságot. Mondhatom, rossz véleményem rólatok
                        gyökeresen megváltozott. Az éretlen gyerek, mikor úgy hozta a sors, férfi is
                        tudott lenni. Nem számítottam erre a fordulatra, de örültem neki. Így azután
                        már egészen kitűnő lett a tréfa. Elhatároztam, hogy a megzavart találkámért
                        viszonzásul nem árt, ha néhány hónapig börtönben ülsz. De hogy tíz hónapig
                        húzzák az ügyedet, ez több volt, mint amit reméltem. Nagyszerű heccnek
                        találtam, hogy odaállítsalak az akasztófa alá, és megvárjam, amíg a kötelet
                        a nyakadba teszik. Mert az elítélésed óta állandóan készenlétben várakoztam
                        a hajón, hogy a kellő pillanatban közbelépjek.</p>
				<p>- Szavamra, pompás! - nevetve csapkodták egymás térdét, és már tizenöt
                        sörösüveg állt mellettük a földön.</p>
				<p>- Szóval azt hiszem, jól megtréfáltuk egymást.</p>
				<p>- Hova tetted Bobot és Jojót? - kérdezte azután Farlane.</p>
				<p>- Eleinte sejtelmem sem volt, hol vannak. Később ez a közepes modorú intéződ,
                        remek fiú felkeresett engem a börtönben, és megsúgta, hogy két testvéremet
                        biztonságba helyezte az őserdei ültetvényen.</p>
				<p>- Szóval azon a gyönyörű helyen vannak?! Akkor legalább tapasztaltak valamit.
                        De hol mászkál az a Kröger?! Már tudnia kellene, hogy nem haltam meg.</p>
				<p>- Hallod, azt besavanyíthatod magadnak. És mi van Lóri asszonnyal? He? -
                        kérdezte Henry, és hüvelykujjával oldalba bökte Farlanet.</p>
				<p>- Hát nem mondtam? Miután téged letartóztattak, Batáviába hajóztunk, és
                        nyomban elvettem feleségül.</p>
				<p>- Tessék?... Szent atyám! Nagynéném lett?! Hol van a kedves?</p>
				<p>- Izé... Gyengélkedik... Egy hét előtt Madrasban partra tettem. Ex!...
                        Manfréd egészségére... Így hívják újszülött gyermekünket!</p>
				<p>Csrrr... Egy lehullott monokli törött darabokra a tornác kőpadlóján.</p>
				<p>Ebben a pillanatban Kröger jelent meg két úrral. Lassan jöttek fel a tornác
                        lépcsőjén. Az intézőnek félrecsúszott a nyakkendője, és kezében tartotta a
                        kalapját.</p>
				<p>- Kröger! Csakhogy látom!... Nem is örül nekem?!</p>
				<p>- Uram, még ritkán örültem ennyire önnek! Már úgy volt, hogy engem
                        tartóztatnak le - és a két civil úrhoz fordult. - Kérem, itt a birtok
                        tulajdonosa, én mint alkalmazott nem vagyok felelős...</p>
				<p>- Valóban ön a birtok tulajdonosa? - kérdezte az egyik zord vendég, és miután
                        Farlane meglepetten bólintott, így szólt:</p>
				<p>- Letartóztatjuk önt.</p>
				<p>- Szerencsétlen dolog, uram... - siránkozott Kröger. - Nem olvasta a lapokat?
                        Az a gazember Mansur! Valamelyik barom elverte... Felment az egyik laphoz, s
                        aljas dolgokat mesélt a telepről... hogy járvány van, és... szóval, hogy az
                        egészségügyi és egyéb törvények... szörnyűségeket mesélt... megírták...</p>
				<p>- És ha ezt írják - mondta nyugodtan Farlane -, akkor is megkívánhatom, hogy
                        küldjenek ki bizottságot, mielőtt letartóztatnak.</p>
				<p>- Meg fog történni - mondta az egyik rendőrtisztviselő -, de ebben az esetben
                        még ma, és indulásig is őrizzük önt. - Mintegy mentegetőzve tette hozzá: -
                        Ez a lap azt is megírta, hogy ön már néhány esetben pénzzel elsimított
                        hasonló ügyet, de legalábbis időt nyert a bizottság kiszállásáig. Egy órán
                        belül elindulunk az ön őserdei ültetvénye felé. Addig nem hagyja el a
                        lakását.</p>
				<p>- Nézze, barátom, talán lehetne...</p>
				<p>- Mr. Farlane - vágott közbe tapintatosan a rendőrtisztviselő -, kár
                        próbálkozni. Az újságkampány olyan komoly dolog, hogy a kormányzó úr
                        őexcellenciája személyesen vezeti az ültetvényre induló bizottságot.</p>
				<p>Farlane halálsápadt lett, és miközben visszaült a helyére, az asztalban
                        kellett megkapaszkodnia.</p>
				<p>A kormányzó a hosszú út alatt egy pillantást sem vetett Farlanere. Két tiszt
                        és a vizsgálóbíró mellett lovagolt igen fagyos hangulatban. Lelki szemei
                        előtt nőtt és dagadt az ügy. Látta a gyarmatügyi államtitkár “bizalmas”
                        megjelölésű titkos kábeleit végtelen udvarias és kínos tartalmukkal. Látta a
                        Népszövetségbe tömörült “Emberi Jogok”, “Gyarmati Kultúrkutatás”, “Szellemi
                        Haladás” és egyéb ligákat összes albizottságaikkal, amint boldogan és mohón
                        csapnak majd le az ügyre, hogy havi fizetésük létjogosultságát indokolják.
                        De megállj! Megállj, konok Farlane! Ezért a szumbavai fegyenctelepen fejezed
                        be az életed.</p>
				<p>Farlane és Kröger a két detektív között ment, és bár nem voltak
                        gondolatolvasók, nagyjából tisztában voltak a kormányzó meditációival.</p>
				<p>A menet végén mint magánszemély lovagolt Henry. A foglyokkal nem
                        érintkezhetett.</p>
				<p>... A fárasztó út végén növekvő világosság jelezte az ültetvényre nyíló
                        ösvényt. Még néhány lépés, és eléjük tárul a telep.</p>
				<p>- Önök itt maradnak! - mondta a kormányzó a foglyoknak. Azután kíséretével
                        kilovagolt az erdőből. Farlane és Kröger szomorúan ültek őreik között. Henry
                        szolidaritásból velük maradt.</p>
				<p>- Mondd Henry - szólt hozzá Farlane sóhajtva -, nagyon rossz ott bent?</p>
				<p>- A koszttal nincs baj. Csak a koránkelés! De ezt néhány hónap alatt
                        megszokja az ember. - Hirtelen holland nyelvre fordította a beszédet: - Ha a
                        jobboldali detektívet leütöm, fussatok rögtön a lovakhoz, a másikat sakkban
                        tartom.</p>
				<p>- Leidenben tanultam, uram - mondta az egyik detektív irodalmi holland
                        nyelven, és egy nagy revolvert húzott elő a zsebéből. Egyenesen Henryre
                        szegezte.</p>
				<p>- Csakugyan? - felelte lelkesen Henry. - Leidenben lakott a nagynéném...</p>
				<p>- Az könnyen lehetséges, uram. Leiden nagy város, de ha még egy centiméterrel
                        közelebb csúszik, legalább négyszer belelövök magába.</p>
				<p>Ezután valamennyien hallgattak, szomorúan, nehéz szívvel. Az őserdő egyre
                        mélyebb árnyékba süppedt.</p>
				<p>Lódobogás! Elsőnek a kormányzó ugrott le a nyeregből. Kissé lihegett és kócos
                        volt. Az arcán zavar látszott. Farlane nem látta, mert mélyen lehorgasztott
                        fejjel a földre nézett.</p>
				<p>- Mr. Farlane... Ez rendkívül kínos... Itt, úgy látszik, valami szándékos
                        beugratás... Gratulálok magának, és egyben ezért a hm... ezért az izéért...
                        természetesen elégtételt kell kapnia.</p>
				<p>Farlane felemelkedett. Két szeme akkorára nyílt, mint egy kisebb
                        csészealj.</p>
				<p>- A rágalmazónak meg kell bűnhődnie - kiáltotta a vizsgálóbíró. -
                        Jegyzőkönyvbe vettem, hogy nemcsak minden törvényes előírást betartanak,
                        hanem ezenfelül a kultúra és civilizáció valóságos himnusza ez az őserdei
                        ültetvény! Gratulálok!</p>
				<p>- Köszönöm a gratulációt - felelte Farlane önérzetesen. - De ez talán mégsem
                        megfelelő kártalanítás egy ártatlan ültetvényes nyilvános
                        meghurcolásáért!</p>
				<p>És úgy állt ott emelt fővel, mint valami vértanú.</p>
				<p>A bizottság vizsgálata így folyt le:</p>
				<p>- Ön az intéző? - kérdezte a kormányzó Nelsont.</p>
				<p>- Én vagyok, Sir.</p>
				<p>- Van a telepnek orvosa?</p>
				<p>- Természetesen. Ezerötszáz munkáshoz egy orvos és egy kórház tartozik.</p>
				<p>- Önöknél malária-, vérhas- és tífuszjárvány volt? Figyelmeztetem, hogy hiába
                        tagad...</p>
				<p>- Eszem ágában sincs tagadni. Az előírásoknak megfelelően a rizsteraszt
                        kiszárítottuk, a folyómenti bokrokat kiirtottuk, berendeztünk egy elkülönítő
                        barakkot. Van ezenkívül ambulanciánk és műtőnk, ami az előírásban nem is
                        szerepel. Talán leghelyesebb lenne, ha excellenciád megtekintené.</p>
				<p>A tiszta, szép kórházbarakkban egy fehérruhás missziósnővér és egy orvos
                        éppen sorra járták a betegeket. A bizottság csodálkozott. Tökéletes kis
                        kórház volt. Ezután a munkásházakat nézték meg. Rendes, egészséges
                        blokkházak voltak. A távolabb álló elkülönítőépület minden előírásnak
                        megfelelt, a rizsterasz kiszárítása, a folyómenti rész irtása mintaszerű, és
                        mindenütt tisztaság, rend. Mindenütt a civilizáció igazi szíve: a
                        higiénia.</p>
				<p>A bizottság nem is tett fel további kérdést. A kormányzó kezet szorított
                        Nelsonnal és a négy fehér intézővel, akikről nem sejtette, hogy a gyarmatról
                        kitiltott emberek. Azután ellovagoltak. A felügyelők nem szóltak semmit.
                        Helena nővérre néztek valamennyien, aki éppen egy bennszülött karján
                        újította meg a kötést.</p>
				<p>- Helena nővér... most mind a börtönbe kerültünk volna, ha maga nem jön ide -
                        mondta csendesen Collins.</p>
				<p>Jojo nem érzett örömet. Őt már régen csak a betegei érdekelték...</p>
				<p>Esteledett. Bobbal együtt elindultak a ház felé.</p>
				<p>Két ember közeledett feléjük a szürkületben. A homályban mozgó körvonalak
                        ismerősnek tűntek... Megálltak.</p>
				<p>Azután a szemük megszokta kissé a homályt...</p>
				<p>- Nézd... - suttogta Jojo -, nézd! Mindig őket látom... Istenem!</p>
				<p>Sajnos a legszebb események éppoly kevéssé tűrik a nyomdafestéket, mint a
                        legrútabbak. Szavak, szavak, amelyek egy válságos pillanatában életünknek
                        nevetségessé, semmivé, elcsépeltté válnak. Ahogy a három ember részint
                        ölelgette egymást, részint rázta az ájult leányt, ahogy azután megint
                        ölelték, szorongatták vállukat, karjukat, nevettek, sírtak, ez mind
                        leegyszerűsödött, elkoptatott szimbóluma annak a belső szenzációnak,
                        amely képben, szóban, sőt tettekben sem nyilatkozhat meg.</p>
				<p>- Mr. Farlane... - ismételte Nelson is vibráló hangon és szédülve, mint aki
                        részeg.</p>
				<p>- Farlane bácsi... Farlane bácsi... - suttogta folyton Jojo.</p>
				<p>- Azt hiszem, bácsi - mondta Bob -, ezután nyugodtabban élhetsz öreg
                        napjaidra.</p>
				<p>- Hülye! - mondta Henry - Kisöcsénk, Manfréd atyjával állsz szemben. Az öreg
                        napoknak vége. A bácsinak sokat kell majd négykézláb járni, ugyanis, ha nem
                        tudnátok, időközben szert tett egy úrlovasra, akit majd ebben a nevetséges
                        helyzetben kell körülvinni a szobában.</p>
				<p>Farlane legújabb örököse éktelenül sírt, mert eddig Henry monokliját
                        szopogatta békében, és most az anyja elvette tőle. A házban nagy
                        előkészületekkel várták Nelson esküvőjét Jojóval. Az öreg hálás volt nekik a
                        szerencsés kimenetelű vizsgálatért, és szép kis birtokot ajándékozott nekik.
                        Bob rövidesen a gyarmat első orvosai közé küzdötte fel magát. Sajnos Henry
                        megkomolyodására nem sok remény volt.</p>
				<p>Pedig az öreg állandóan morál prédikációkat tartott neki.</p>
				<p>- Családod minden tagja komoly mesterséget űz. Fejezd be jogi tanulmányaidat.
                        Ez a kötelességed.</p>
				<p>- Öregem - felelte Henry -, akasztott ember házában nem illik kötelességről
                        beszélni.</p>
				<p>... A kormányzó tisztában volt azzal, hogy Farlanet nagy igazságtalanság érte
                        a hatóságok részéről, miután túlságosan biztosra vették a bűnösségét.
                        Érezte, hogy rehabilitálnia kell őt. Ezért egy ünnepélyes fogadóestélyen - a
                        haladószellemű termelés érdekében szerzett érdemeiért - sajátkezűleg tűzte
                        ki Farlane múlt századból konzervált frakkjára a Fehér Szalag-rend
                        középkeresztjét a két karabéllyal.</p>
				<p>És így végül minden bűnös elvette méltó jutalmát.</p>
			</div>
		</body>
	</text>
</TEI>