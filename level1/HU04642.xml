<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU04642" xml:lang="hu">
   <teiHeader>
      <fileDesc>
         <titleStmt>
            <title>Ködképek a kedély láthatárán : ELTeC edition</title>
            <author ref="viaf:54141095">Kemény Zsigmond  (1814-1875)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">50401</measure>
            <measure unit="pages">361</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Férj és nő ; Ködképek a kedély láthatárán</title>
               <date>2007-03-14</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/04600/04642"/>
               <respStmt>
                  <resp>Original Electronic Edition</resp>
                  <name>Szever Pál</name>
                  <name>Csige Mónika</name>
                  <name>Kiss András</name>
               </respStmt>
            
                  <bibl type="digitalSource">
                     <title>Férj és nő ; Ködképek a kedély láthatárán</title>
                     <date>2007-03-14</date>
                     <ref target="http://kindlevarazs.wordpress.com/kindle-teka/"/>
                  </bibl>
            
           
                  <bibl type="printSource">
                     <title>Férj és nő</title>
                     <author>Kemény Zsigmond</author>
                     <pubPlace>Budapest</pubPlace>
                     <publisher>Franklin-Társulat</publisher>
                     <date>1996</date>
                     <idno type="isbn-10">963 427 109 X</idno>
                     <ref target="http://mek.oszk.hu/04600/04642/04642.pdf"/>
                  </bibl>
               
            </bibl>
            <bibl type="firstEdition">
               <title>Férj és nő ; Ködképek a kedély láthatárán</title>
               <author>Kemény Zsigmond</author>
               <date>1853</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="medium"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T1"/>
         </textDesc>
      </profileDesc>
      <revisionDesc>
         <change when="2019-04-18"/>
         <change when="2021-03-08"/>
      </revisionDesc>
   </teiHeader>
  <text>
      <body>
         <div type="chapter">
            <p>(1852-1853)</p>
            <p>Mondják, hogy egy nőveli barátságunk akkor is, ha nincs a világ félrevezetésére
               ürügyül használva, vagy szerelmünk előnesze vagy pedig utóhangja.</p>
            <p>Mondják, hogy érzéseink és szenvedélyeink regényének ez csak bevezetése vagy
               zárszava, melyen egészen kívül esik a figyelmet ingerlő szöveg, s így mentől
               művésziebb alakú, mentől tisztább és kedélyesebb modorú, annál több kíváncsiságot
               ébreszt annak, mi még el sem kezdődött, vagy már befejezve van, megtudására.</p>
            <p>De én merőben más véleményen vagyok.</p>
            <p>Mert egy nőt barátságunk által oly térre visszük át, hogy ha keblében irántunk vágyak
               gerjednének is, már ezer apró <hi>gêne</hi>
                tartóztatná szerepének megváltoztatásától vissza, s
               igen rosszul fogtuk fel a hódítás mesterségét, mihelyt hisszük, hogy versenytársaink,
               kik az ő jellemét egy kedélyes, de költőitlen helyzet látpontjáról vizsgálni
               szükségtelennek tartják, nincsenek nálunknál szerencsésebb úton a siker felé.</p>
            <p>És ez nem azért történik, mintha a nők Ossian
               szellemeiként csak ködbe burkolva kívánnának megjelenni, és kedélyöket a tettetés
               sűrű leplével minden halandó szeme elől betakarni akarnák.</p>
            <p>Óh, nem.</p>
            <p>Egy nő szívében legalább akkora erővel bír a titkolódzás, mint a közlekedés
               vágya.</p>
            <p>Megértetni s megfoghatlannak lenni egyaránt óhajt.</p>
            <p>Sőt, midőn eltagadott vagy színlett érzéseivel férjét tévútra vezeti is; midőn
               imádóit a legkülönbözőbb szeszélyek s a legcsodálatosabb ellentétek varázsával ívezi
               át, hogy e bűvös körben a képzelt boldogság és alaptalan kétkedés miatt a valón kívül
               minden egyebet láthassanak; midőn finom kacérságai miatt már saját maga előtt
               talányossá kezd lenni, még akkor is a nő rendszerint epedve vágyik egy jó barát után,
               ki felvilágosítsa őt életének rejtélyei felől, s ki tisztán értse éppen azon
               indulatokat, éppen azon ellenmondásokat, melyek a leghomályosabbnak tűnnek föl
               titokszerűségök vagy tartalmatlanságuk miatt.</p>
            <p>Szóval: a némbernek a templomin kívül, melyre itt nem célzok, szüksége van néha más
               gyóntatószékre is, hogy menekedhessék kebeltitkainak feleslegétől.</p>
            <p>És e székbe, mert a nőnek könnyen támad vetélytársa minden barátnéjából, ki szép és
               fiatal, előbb a tiszteletreméltó nagynénéket vagy az ezekhez hasonló életbölcsességű
               matrónákat, azonban bizonyos koron túl legörömestebb a férfiakat ülteti.</p>
            <p>De hová tévedtem?</p>
            <p>Úgy jön ki, mintha értekezést akarnék tartani, holott egyedüli célom volt felhozni,
               hogy én Cecilnek tíz évek óta vagyok barátja, s e meleg, e kedélyes viszony talán
               máris több örömben részeltetett, mint összesen minden szerelmi kalandaim...
               természetesen ide nem számítva azon ismeretlen lénnyeli rövid boldogságomat, kinek
               nevét máig sem tudtam meg.</p>
            <p>Cecil négy éve ment másodszor férjhez.</p>
            <p>Hitestársa egy öreg hivatalnok, ki bár egész nyugpénzzel vonulhatna a magánéletbe,
               addig okvetlenül szolgálni akar, míg a Leopold-rend kiskeresztjét meg nem
               nyerheti.</p>
            <p>Ez egyedüli vágya, mely éjjel és nappal szeme előtt lebeg, s mely ha kielégítlen
               maradna, eljátszottnak fogná életét tekinteni.</p>
            <p>Ő a lakadalom éjjelén is azt álmodta, hogy az angyalok egy szép kis keresztet hoztak
               házába, s feleségének korán reggel örvendve beszélte el érdekes álmát, melyben, mint
               mondá, még jóslat is lehet.</p>
            <p>Ki volt barátnőm első férje, halandó ajkak aligha kifecseghetnék.</p>
            <p>Isten tudja!</p>
            <p>Én csak annyit sejthetek, hogy e férfiú nem érdemelte meg Cecilt.</p>
            <p>Őrizzen az ég a rágalmazástól! De mégis lehetlen nem vádolnom a néhai ismeretlent,
               mert kétségtelen, hogy Cecil, ki oly háladatos minden örömért, s oly szívesen
               emlékszik vissza múltjának derűsebb pillanataira, nem hallgatná el első szerelmének
               éveit, ha találna azokban jeleneteket, melyeket a keservtől különválasztani
               tudna.</p>
            <p>Gyermekkorát részletekig bírom, mintha vele játszottam volna, mint pajzán fiú, La
               Manche tengerpartain és a sötét völgyekben, hol egy kicsiny fehér házban élt atyja, a
               félzsoldra bocsátott hajóskapitány.</p>
            <p>De minthogy a növendék árvát nagynénje Párizsba vitte, életéből csupán töredékeket
               gyűjthettem, melyek elbeszélése csupán az ő szájában nyer igéző érdeket, s általam
               előadva egy gyermeteg kedély, egy kevés ártatlan tetszelgési vágy és sok fényes
               mulatság rajzánál többől aligha állhatna.</p>
            <p>Cecil huszonhat éves volt, midőn két gyermekének halála után Magyarországra jött,
               mint a Párizsból hazaérkezett öreg K... grófné társalkodónője.</p>
            <p>Ekkor láttam először őt.</p>
            <p>S hogy őrült imádójává nem lettem, egy viszonynak köszönhetem, mely igazán szólva
               vagy példátlan könnyelműségem vagy nemes kedélyem bizonysága.</p>
            <p>Ah, mily szép vala Cecil huszonhat éves korában!</p>
            <p>Két tüzes szemével több égést okozhatott volna a férfiszívekben, mint azon háromszáz
               róka, melyet meggyújtott szalmazsúpokkal küldöttek a fíliszteusok<hi
                  xml:id="_ftnref3">[3]</hi> vetéseire a lelékeny eszű zsidók.</p>
            <p>És mosolygása az embergyűlölő Timón ajkairól az
               átkozódásnak legalább felét komplimentté varázsolta volna.</p>
            <p>Aztán társalgását hasonlítani merném Sába királyné
               csevegéseihez, melyek, ha nem csalatkozom, gyakran a bölcs Salamon eszét is
               megakasztották.</p>
            <p>De most, tíz évvel utóbb, Cecil szemei csak oly gyönyörű metszetűek, mint régen,
               mosolya szintén igéző, és társalgása még talán művésziebb tökélyre emelkedett;
               azonban mégis, noha megállapított viszonyom nincs, azon költői elragadtatást nem
               idézik bennem fel, melyet tíz évvel előbb.</p>
            <p>S miért van ez így?</p>
            <p>Cecil, fájdalom már... ah, nyelvem csaknem elbotlott, én már többé nem vagyok
               ifjú.</p>
            <p>Azonban bár sok szép évem s azokkal az isteni lelkesedés ide-oda volt elfecsérelve,
               még most sem váltam oly szárazzá, hogy egy nőt mulattatni ne tudjak, s viszont föl ne
               deríttessem általa.</p>
            <p>Magamról, amint jelenleg élek s érzek, eszembe jutnak az észak-amerikai őserdők
               sötétzöld sátraikkal s virágpalástjaiknak ragyogó színeivel.</p>
            <p>Ugyan hallottátok-e, mely fák a legmosolygóbbak ott? Ah, a hervadásnak indulók és
               a... száradtak.</p>
            <p>Mert az amerikai gazdag természetben a folyondárok, a karcsú, de gyenge szárú
               kapaszkodó növények és a gyökereiktől idegen plánta-alakokra siető <hi
                  >liánék</hi> megrohanják a terebélyes, a virító fákat, s kapcsaikkal, szívós
               inaikkal, himbáló leveleikkel és tündéri virágaikkal átölelik, magukhoz szorítják, s
               illatárjuk ködébe borítják a szerencsétlen és boldog fa derekát, koronáját, ágait. S
               mily igéző élet, mily bűbájos tenyészés indul ekkor rajta meg! Egy egész éden
               virágöszvege csüng róla szeszélyes, változó, szivárványtarka, szellemileg könnyű s
               költői álomként szép formákban! Az igaz, hogy idegen vendégei, e csábalakú
               kúszónövények, hő öleléseikkel lassanként fojtogatni, szárítani kezdik őt; de
               legalább azt nyeri általok, hogy akkor legérdekesebb, midőn korán tűnő belélete alig
               tarthatná többé önállólag fenn, s akkor mosolyghat legigézőbben, mikor szenvedései
               meggyűltek.</p>
            <p>Így bánnak szívünkkel s kedélyünkkel az élmények, eszmék, tapasztalások és regényes
               kalandok, melyek feldíszítik ugyan képzelődésünket s érzéseinket a képek és szavak
               igézetével: de csak miután már alig lelnétek rajtunk, ha éles szemetek volna, vidor
               és eleven beléletet.</p>
            <p>S éppen azért jutott eszembe az észak-amerikai őserdők fája, minthogy magamról
               említeni akartam, hogy a szép nőknél társalgásom az unalmat hamar szokta elűzni, s
               ők, kiknek folyékonyan tudok minden érzésről csevegni, szerelemre hajlandónak, sőt
               szenvedélyesnek hisznek.</p>
            <p>Egyedül Cecil volt más véleményben.</p>
            <p>S ebből látszik, hogy csak jó barátnémnak jelelte ki őt a végzet, mely engemet is
               korán vitt azon meggyőződésre, hogy a La Manche melletti tündérke, midőn Párizsnak
               báltermeiből és operapáholyaiból, mert első férjét gazdagnak és főrangúnak gyanítom,
               Pestre vándorolt, magával az érzések helyett inkább az érzések ismeretét és művészi
               kifejezését hozta el.</p>
            <p>Természetes tehát, hogy mi egymást mulattatni tudtuk, s a mindennapi fecsegéseket úgy
               meg is szoktuk, hogy ha néha foglalkozásaim miatt ki kell házától maradnom, óráim
               igen hosszúnak tetszenek és a Ceciléi sem rövidek; mit onnan gyanítok, mert ilyenkor
               bérruhás legénye gyakran jelenik meg egészségem felől tudakozódni.</p>
            <p>Közelebbről, szegény Jancsit majdnem örökös lótás-futásban tartottam.</p>
            <p>Ő tudniillik úrnőjének, kit egy beteg ismerősem iránti kötelességből hosszabb ideig
               nem látogathattam meg, világos parancsánál fogva addig haza nem mehetett, míg engem
               akárhol a világon meg nem talál.</p>
            <p>Cecil nyugtalan volt szokatlan hanyagságom miatt, s úgy kezdett unatkozni, hogy már
               elállani akart szilárd elvétől, miszerint egy nőnek semmit sem kell papírra bízni,
               mit szóval is intézni lehet, s éppen toll volt kezében, hogy a városi postára
               küldendő levél által idézzen haragos tekintete elé, midőn Jancsitól kísértetve,
               fáradt arccal, virrasztástól bágyadt szemekkel és nem a leghibátlanabb toalettben
               megérkeztem.</p>
            <p>- Egy öreg barátom halotti ágyától jövök, kit végpercéig nem hagyhattam el, mert bár
               leggazdagabb földbirtokosaink közé tartozott, siket huszárján kívül, ki még a párizsi
               békekor nyert obsitot, más ápolója nem volt.</p>
            <p>Cecil engesztelődve nyújta kezet.</p>
            <p>- Soha tán a világgal elégületlenebb lelket a halálangyal nem vitt a mennyországba,
               mint Jenő Eduárd grófét - sóhajtani, a kanapén Cecil mellett foglalván helyet.</p>
            <p>- Ah, édes Várhelyim! E földön naponkint legalább ötven ember gyilkolja meg magát,
               nem is említvén azon kínaiakat, kik ezt felső parancsból teszik.</p>
            <p>- De, Cecil! Az öngyilkos többnyire kellemetlenségekért s nem szerencsétlenség miatt
               hal meg. E fajából a békétleneknek igen sokat kell a boldogok közé áttennünk, kiket a
               mindig mosolygó élet úgy elkényeztetett, hogy jellemöket meg sem szilárdíthatták egy
               baleset elhordozására.</p>
            <p>- Igazat adok önnek, azonban csak kíváncsiságból.</p>
            <p>- Ah, Cecil, a kíváncsiságbóli meggyőződésnek még eddig hírét sem hallottam.</p>
            <p>- De azért, hogy most tapasztalásai egy adattal gazdagodtak, jutalmul kívánhatom Jenő
               Eduárd gróf történetének rögtöni elbeszélését.</p>
            <p>- Mily követelésekhez nincs joguk a nőknek! - sóhajtám enyelgve.</p>
            <p>- És mily bőkezűek a férfiak azon kegyek osztogatásában, melyeknek elfogadásáért
               esdeklenének, ha kérni történetesen eszünkbe nem jutna!</p>
            <p>- Egyátalában, Cecilem, a mi önzésünk után oly igaza lehet, mint nekem a kegyetek
               szeszélye felől, azonban éppen e percben, ha nem is barátom kínos betegsége, de a
               három napi virrasztás annyira lehangolt, hogy hiúságom feláldozása nélkül nem
               kezdhetnék elbeszélésemhez, melynek lankadt színezete önt könnyen emlékeztethetné
               egypár tájképre, melyet a műkiállításon volt szerencsénk látni.</p>
            <p>- Majd fogok a halványabb <hi>partikra</hi>
                képzelődésem napsugaraiból fényt vetni.</p>
            <p>- Talán hagynók mégis a szegény festvényt kiigazítás nélkül - mondám mosolygva.</p>
            <p>- Íme, a művész hiúsága!... Ígérem tehát, hogy minél kevesebb közbeszólással fogom
               önt feltartóztatni.</p>
            <p>- S én ezennel a történethez kezdek.</p>
            <p>Cecil figyelőn fordult felém, s a beszély, mellyel béketűrését ostrom alá vettem, a
               következő sorban eredt meg.</p>
         </div>
            <div type="chapter">
               <head>1.</head>
               <p>A hadi bulletinek azon óriás események közt is,
                  melyek 1813 óta a restaurációig Európát
                  megrázkódtaták, olykor említék a legfiatalabb őrnagynak, gróf Jenőnek őrültséggel
                  határos vakmerőségeit, miknek eredménye, bár nem világcsaták, de jelentékeny
                  ütközetek megnyerése lőn.</p>
               <p>Ő a középkorban óriás hírű hős lett volna, kinek tetteiről, a Szentföldtől kezdve
                  Altonáig s tán azon is túl, mindenütt, hol a lovagok néha lantot szoktak pengetni,
                  szép balladák keringenének, és még afelett a kolostorok hűvös szobáiban a
                  szerzetesek köpcös krónikát írnának. S kétségtelen, miképp annak, hogy most csak
                  tőlem magasztaltatik egyedül az ötszáz év oka, mellyel a világ színpadára lépni
                  elkésett.</p>
               <p>Jenő Eduárd gróf Napóleon bukása után s a bécsi királygyűlés<hi xml:id="_ftnref9"
                     >[9]</hi> folyama alatt még egyedül a délelőttet találta hosszúnak; a
                  táncvigalmas éjeket pedig, hol a nők szíve ellen kellett örökké talpon lenni,
                  majdnem úgy szerette, mint egy kis csatárlánc alakítását, midőn füle körül a
                  golyók fütyölnek, vagy az előőrsi szolgálatot, a katonai kifejezés szerint, <hi
                    >elveszett álláspontokon</hi>.</p>
               <p>De végtére a diplomaták megírták jegyzőkönyveiket, és szép csendesen
                  hazatávoztak.</p>
               <p>Nem veszett közülök egyik is össze, legalább vitéz őrnagyunk hírével nem.</p>
               <p>Mindenütt csak tűzijátékokra lehetett kilátás, de amelyeket békés hajlamú emberek
                  készítettek, és a polgár feleségével karján nézett meg.</p>
               <p>Papirosvilág kezdődött, s a nagy kérdések csatamező helyett hivatalszobákba
                  vonultak.</p>
               <p>Európa pedig semmi áron nem akart elbotlani, hogy hősünk segítségével megint lábra
                  tétessék.</p>
               <p>És Eduárd gróf megunta az általános békét, ezen örökös “Eduárd és
                     Kunigunda”-nótát, melyet a népek együtt
                  énekelgettek.</p>
               <p>Leoldá tehát kardját, s Bécset odahagyva, erdélyi jószágaiba költözék, hol
                  mezőgazdaságra vala életét szentelendő.</p>
               <p>Megérkezésekor urodalma keveset különbözék a többi nagybirtokosokétól.</p>
               <p>Emelkedett hegytéren díszlett ősi kastélya, mely, mint nekem a falu vénasszonyai
                  beszélték, éppen akkora, hogy a gróf az év minden napján külön ablakból nézhetett
                  a kies vidékre.</p>
               <p>De az úrbéresek apró házai, mintha létezésök is szerénytelenség volna, óvatosan
                  elrejtezének egy keskeny völgyecske szegletébe, és oly sűrűn búvtak egymás háta
                  mögé, hogy csak a kántor, pap és jegyző telkeiről sejdíthette a nép, miként a szűk
                  udvaron és csűrecskén kívül még a gyümölcsöskert is összeférhet a szegény emberek
                  helyzetével.</p>
               <p>S miután kegyed, szép Cecil, gyakran fordult meg Erdélyben, talán szükségtelen
                  említnem a kürtő nélküli szalmafedeleket, a sövényből készült falat, a lantornás
                  ablakokat, a füstfellegben úszó pitvart és a két mocskos szobát, mely a különben
                  tündérszép kis országban átalános jellegét teszi azon igénydúsabb jobbágyházaknak,
                  melyek a föld színére egészen kilépni bátrak s nemcsak fedeleiket mutogatják a
                  kandi utasoknak.</p>
               <p>Gróf Jenő kastélyát is ily épületekből álló hét falu vette körül.</p>
               <p>De ő, midőn megérkezése utáni nap a tornácon reggelizett, haragosan kezdé az ősi
                  kastélyt dorgálni: Te vén piperkőc! Ugyan nem szégyelled-e azon cudar, rongyos,
                  kopott szomszédokkal együtt élni, melyeket tegnap nekem bemutattál? Mondd meg:
                  látsz-e 365 szemeddel egyetlen házacskát is, melyre undorodás nélkül nézhetnél?
                  Hiszen pajtásaid oly alávaló piszkos teremtések, mintha egy hosszas kompániából
                  tisztek, felügyelők és ruhabiztosok nélkül retiráltak volna ide! Könnyelmű
                  barátom! Megérdemlenéd, hogy hanyagságod és rendetlenségeid miatt infámiával<hi
                     xml:id="_ftnref11">[11]</hi> kasírozzalak... De
                  te, vén róka, mint veszem észre, a szűk pénztárral mented magadat. Ám öltöztesd
                  hát kompániánként fel zászlóaljadat, a rongyos falusi telkeket, s ügyelj, hogy aki
                  új mundért nyert, tisztán tartsa azt, s még a gombja is tükörfényes legyen.</p>
               <p>E pörlekedés közt végezte be reggelijét Jenő gróf.</p>
               <p>S másnap nagy változások kezdődtek az uradalomban.</p>
               <p>Előbb eltűnt a közelebbi falu, s helyette nyílt téren emelkedett más.</p>
               <p>A házak zsinóregyenes utcákon állottak egyenlő távolságra.</p>
               <p>Mindenik kőből épült és cserépfödéllel. Üvegablakait csinos zsalucska védte a nap
                  ellen. Fala hófehér volt, pitvara, kamarája és három szobája célszerű bútorokkal
                  ellátva. A takarékos istálló, csűr, gabonás és szérű semmi kívánnivalót nem
                  hagyott hátra. A tág udvar háta mögött pedig gyümölcs- és veteménykert számára
                  vala illendő hely kiszakasztva.</p>
               <p>A belső reformot tagosítás kíséré az úrbéresek számára, külön legelővel, kik az
                  udvartól derék gazdasági eszközöket és igás barmokat kaptak kamat nélküli és lassú
                  törlesztés mellett. A vetésre és kertműveletre szükséges magvakat, plántákat és
                  oltóágakat pedig az ispán határozott mennyiségben küldé ajándékul mindenik
                  gazdához, amikor egyszersmind a falunép nem kevés ijedelmére, nagy betűkkel irata
                  a falakra a házszámokat fel.</p>
               <p>Különösen az öregebb férfiak fejcsóválással tekintettek e szokatlan jelenetre, s
                  rossz sejtelmeiket nem tudták leküzdeni.</p>
               <p>És gyanakodásaikat az idő igazolni látszott, mert Jenő gróf csakhamar katonarendet
                  hozott a faluba, s figyelme házi viszonyaikra is kiterjedt. Nemcsak pontosan kelle
                  úrbéröket teljesíteni, nemcsak szorgalommal művelni saját földeiket, nemcsak
                  használatlanul nem hevertethették a trágyát, és össze kellett udvaraikról minden
                  szemetet gyűjteni, de a korcsmákban sem ihatták úgy le magokat, hogy eszöknek
                  legalább felét haza ne vihessék, és feleségeiket sem verhették büntetés nélkül
                  meg.</p>
               <p>Aztán mindeniknek kötelessége volt évenkint gazdagabbá lenni. Kinek vagyona
                  csökkent, ha hibájából történt, szigorúan büntetteték, de mihelyt szegényedése
                  mostoha körülményekből származott, volt a falu végén egy magtár és a tiszteletes
                  úr felügyelete alatt egy kicsiny bank, melyből igen kedvező feltételek mellett
                  lehetett segélyezést nyerhetni.</p>
               <p>Természetes vala tehát, hogy hat év múlva, midőn csak egy falu maradt a régi
                  állapotban, a házigazdák fehér kenyér, kövér pecsenye és piros bor mellett
                  fölsóhajtozának: <hi>Ej, be rossz időket élünk!</hi>
               </p>
               <p>Igaz ugyan, miként a hetedik faluban is, hol minden a hajdani karban maradt, a
                  házigazdák kukoricamálé, hús nélküli asztal és egy korty füstös pálinka mellett
                  szintén hangosan sóhajtozák: <hi>Ej, be rossz időket élünk!</hi>
               </p>
               <p>Azon helység, Cecilem, mely az átalakulás szellemétől még érintetlenül maradt, a
                  többieknél sokkal nagyobb kiterjedéssel és jobb földdel bírt, s minthogy a
                  kastélyhoz is közel fekvék, megfoghatlannak látszott, miért hagyta szabályozását
                  gróf Jenő éppen utoljára?</p>
               <p>Pedig erre neki fontos okai voltak, melyeket ha mellőznék, akkor kegyed boldogult
                  barátomnak élettörténetéből alig tudna valami érdekest.</p>
               <p>Jenő késedelmezése egy szürke kabátos, tubákszín nadrágú, szikár és bajusztalan úr
                  jellemében fekvék, ki XVI. Lajos lefejeztetésekor
                  emigrált, s bár még hibásan beszélé a magyart, a nemesemberek által
                  “urambátyám”-nak, a néptől pedig “öregapó”-nak hívatott.</p>
               <p>A világ családnevét sohasem tudta, keresztnevét pedig nem használá.</p>
               <p>Kibújdosottunknak háza és százötven holdja volt, s így Jenő urodalmának ezen
                  helysége nem vala, a közönséges kifejezés szerint, <hi>tiszta</hi>.
                  S a gróf, ki már megérkezésekor különös dolgokat hallott a vén francia szokásairól
                  és életmódjáról, sejdíté, hogy a falu <hi>“tisztázására”</hi> nézve
                  akadályok merülhetnek fel, s mivel tettszomjas lelke gyors eredményekre vágyott,
                  ezért tűzte ki csak a második évre annak végrehajtását.</p>
               <p>Azonban kettőből hat egész év lett, anélkül, hogy céljához fél lépéssel is
                  közelebb jutna.</p>
               <p>S miért?</p>
               <p>E rövid kérdés, Cecilem, karon fog, s a szürke kabátos úr utcaajtójához vezet
                  minket, mely, ha kegyednek kedve tartja, kivételképpen számunkra megnyílik.</p>
               <p>A ház hat kicsiny ablakkal tekint az utcára. Tömör, törpe épület, s eresze oly
                  széles, hogy az ajtó melletti hosszú padon napfényben és esőben kényelmesen lehet
                  ülni.</p>
               <p>A mindig zárt ajtó az udvar felől üveg falazatú folyosóra visz, hol nagy
                  szekrények s állványok vannak tengeri csigákkal, kövületekkel, szárított
                  virágokkal, ásványokkal és különböző erőművi eszközökkel rakva.</p>
               <p>A folyosónak közepén esik az egyetlen bejárás, melyen a szobákba jutni lehet.</p>
               <p>S ha beléptünk, nem tudjuk elhatározni: ritkaságok tárában vagyunk-e inkább, vagy
                  egy ezermester <hi>atelier</hi>ében, ki azonkívül, hogy aranykészítő
                  és magnetizáló is lehet, mindenesetre vegyész, természettudós, régiségbúvár,
                  sebész, esztergályos, szobrász, lakatos, puskacsináló, ezüstműves és festő.</p>
               <p>Némely szoba szőnyeggel van bevonva, és csak kárpitozás által vagy függönyökkel
                  választatik el szomszédjától, s benne hetruriai edények és római hamvvedrek
                  mellett madagaszkári kőbaltákra, nyugotindiai skalpírozó késekre, norvégiai
                  halászeszközökre, kínai rézdobokra, középkori vas-ümegekre<hi xml:id="_ftnref14"
                     >[14]</hi> és pajzsokra, dél-afrikai mérgezett nyílvesszőkre s gyöngyökkel
                  rakott török fegyverekre, a XVI. századbóli bútorokra és a régi byzantinumi vagy
                  az ónémet oskola rajzmodorában készült szentképekre találunk, melyek mellett a XV.
                     Lajos idejére emlékeztető kacér nők és
                  szerelmes <hi>abbék</hi>
                   igen mulatságos ellentétet képeznek, kivált azon
                  torz- és gúnyképekkel együtt, miket tanácsosabb zár alatt, mint kitéve
                  tartani.</p>
               <p>Azonban az utcára néző ablakok szobái már inkább lakásul, hogysem ritkasági tárul
                  vannak kinézve. Bár itt is az új divat nyomaira nem akadunk, s egypár jó fegyveren
                  kívül minden a rég lefolyt évek ízlésére emlékeztet, de legalább bennök szabadon
                  mozoghatunk, könyökünktől nem kell a kényes tárgyakat félteni, a gyönyörű virágok
                  színe és illata kellemesen hat érzékeinkre, s ha le akarunk ülni, a padozaton
                  heverő vánkosoktól kezdve a mahagóni fából készült cirádás hátú és aranyozott
                  párkányú kanapékig elég kényelmet lelünk a kipihenésre, vagy éppen
                  álmodozásokra.</p>
               <p>Bezzeg más alakjok van a kicsiny hátulsó szobáknak, ezen üres és kopasz lyukaknak,
                  hol a levegő zárt, s a falakat pókháló vagy a füst fekete máza fedi.</p>
               <p>Ezek a vén francia műhelyei s laboratóriumai.</p>
               <p>Egyikben márványzott síremlékek és téglaszínre festett keresztek láthatók, a
                  másikban az eszterga nyikorog, a gyalu recseg és a bárd csapásai hangzanak, a
                  harmadikban egy sebész eszközei s egy kicsiny házi patika üvegei vannak polcokra
                  állítva; míg végre az utolsó szoba ablaknyílásain olykor különböző színű láng
                  csillámlik át, s az ezermester tégelyei főnek, buzognak vagy a tudomány, vagy a
                  szeszélyes kémletek számára.</p>
               <p>Az udvarból, Cecilem, a francia ízlésű kertecskébe lépünk, melynek elnyesdelt
                     taxus- és kőrisbokor sorai közt a nap tán azért
                  süt oly hevesen, hogy a fakérgekkel és mohákkal bélelt remetelakokba, vagy a
                  sétányok végén mosolygó folyandárok lúgosaiba, vagy egy hűvös patak pallóján át a
                  kerek filegoriába siessünk, hol aranyos abroncson
                  paradicsommadár himbál, drótkalitkájából a kánya mogorván néz ki, az apró
                  szárnyasok félelmesen fészkelődnek, és a bóbitás kakaduk, megunván orraikat
                  foghelyeik vékony rácsain fel- s lejártatni, oly üdvözlettel s kacajjal fogadnak,
                  hogy charivariaikon méltó haragra lobbannánk, ha
                  éppen néhány majom nem nyújtaná bosszúsan kezét köntösünk és hajunk felé,
                  megfenyítni szándékozván azon illedelmetlenségért, hogy üres kézzel jöttünk
                  látogatásukra.</p>
               <p>A filegoriából csigalépcső vezet annak lapos fedelére, hol nagy vedrekben és
                  porcelán vázákban gyümölcsökkel terhelt narancsfák, igéző szépségű <hi
                    >azaleák, rhododendronok</hi> és <hi>gerániumok</hi>
                  mosolyganak szellős, könnyű sátorkárpitok közül, melyek a nap heve ellen védelmet
                  és a szomszéd hegyek zöldbe takart fonadékai felé bűbájos kilátásokat ígérnek.</p>
               <p>Itt van azon költői pont, mely a vén francia kertjének gazdagsága melletti
                  prózaiságot elfeledteti, ha tudniillik szemeinket a lenge fellegek, a szilárd
                  koronájú bükkerdők és a repkény s csalit közé már félig eltemetett lovagvár
                  romjain pihentetjük; de gyarlóságaink közé tartozván a kíváncsiság is, alig
                  hiszem, hogy élvezetünket szándékosan ne hagynók megzavartatni az idomtalan alakú
                  faunok, a szemtelenül kacér nimfák és a felfútt szájú s meztelen najádoktól<hi
                     xml:id="_ftnref20">[20]</hi>, kiknek a házgazda által faragott szobrai a patak
                  füzei mellett és egy kicsiny tó kövekből épített szigetén egész csoportozatokban
                  ingerkednek velünk. Ha pedig e látványoknak átengedtük magunkat, akkor az
                  árnyéktalan, tudákosan kicirkalmazott és majdnem kizáróan bokrokból s virágokból
                  álló kertet minden részleteivel meg kell ösmernünk, hol a teljes jácintok és
                  rózsák helyett gyógyfüvekre, a terebélyes dió- és almafák helyett bogyókat termő
                  törpe növényekre fogunk találni.</p>
               <p>A különc öreg még a konyhát is feláldozá rögzött szenvedélyének, s hogy néhány
                  csepp nedvet facsarhasson patikája üvegecskéjébe, a nagyfejű káposzták, a domború
                  hasú céklák, a gazdag indájú dinnyék és a széles tért foglalni szerető burgonyák
                  alig képviseltetnek a szorgalommal művelt ágyasokon. Az igaz, hogy kárpótlásul
                  itt-ott cserépfedőket látunk, melyeknek védelme alatt kényelmesen hízik a spárga,
                  és a melegágy üvegén át, ha közelebb mennénk, hihetőleg néhány ananászt vennénk
                  észre, de én, Cecilem, azt hiszem, miként az ünnepnapi eledelek, csak magokra nem
                  alapítják meg a konyha hírét, s éppen nem vagyok meglepetve, hogy heringszáraz
                  franciánknál, köztudomás szerint, soha még vendég ki nem fürkészhette, vajon a
                  leves után hamar következik-e a sült, s az ételek ezüst tálakban vagy csak
                     batizi úgynevezett porcelánban tálaltatnak-e
                  fel?</p>
               <p>A falunép a magas filegoria dacára is, melynek tarka függönyeit a csapszék
                  ajtajából bámulni szokta, tántoríthatlanul erősíti, miként az “öregapó” a
                  mesturamnál kevéssel lehet gazdagabb.</p>
               <p>E gyanításra elég okai vannak, mert az “öregapónak” mezei gazdasága csurmolyát,
                  konkolyt, ördögkenyeret és szépen pirosló mákvirágot minden gabonanemeknél
                  bővebben terem. Továbbá az alig tipegő szakácsné páronkint vásárolja be a tojást,
                  és a mészáros oly kevés húst ad reggelenkint neki át, hogy lehetetlen abból híg
                  levesnél egyebet főzni.</p>
               <p>Volt ugyan a faluban egy zsidó, ki midőn ecetes borát a kupaktanácsnak rovásra
                  méregette, mosolygva említé, hogy franciánk oly fösvény, mint az egyiptomi hét
                  szűk esztendő; azonban ezen rágalmazásért a kisbíró a kancsót, az öregbíró és
                  esküdtek roppant megelégedésére, tüstént feje közé vágta, mi természetesen Icik
                  uramat - vagy minek hívták? - egészen más hitre téríté, és azontúl a helység
                  közvéleményét semmi makacs ellenzés nem merte tévútra vezetni.</p>
               <p>“Öregapónk” tehát váltig szegény maradt, s a jobbágyok által, noha első szobáinak
                  csinos bútorzata az utcáról szembetűnt, titkos harag és irigység nélkül
                  bálványoztaték.</p>
               <p>Ha szigorú és szívtelen emberről volt szó, a nép Jenő Eduárd grófra gondolt, ha
                  pedig a pap kegyes földesurakról prédikált, kik alattvalóik sorsát nagy
                  áldozatokkal mozdítják elő, bármily világosan célzott a 365 ablakú kastély
                  tulajdonosára, a hívek nem akarták elérteni, s midőn a vénasszonyok érzékenyen
                  kezdettek zokogni, annak volt jele, hogy a templomba gyülekezett tömeg
                  megemlékezék a fényes dolmányú gróf helyett a szürke kabátú “öregapóra”.</p>
               <p>E közrokonszenv apró tényeken nyugvék.</p>
               <p>Franciánk tudniillik nyaka körül hideg vagy szeles időben egy vastag szőrkendőt
                  göngyölítvén, a meleg napok alatt pedig szintén begombolt szürke kabátjában az
                  ajtója előtti padon üldögélt, s nézegete órákon át az utcára, anélkül, hogy ha ott
                  agyba-főbe vernék is egymást a részeg vagy dühös emberek, csak bár megmozdulna
                  kényelmes helyéből.</p>
               <p>Ő érzéketlennek látszott, mint a deszka, melyre ült, mint a kerek kőasztal, melyre
                  nagy burnótszelencéjét különböző késekkel és egy zömök szekrénnyel rendre
                  lerakta.</p>
               <p>De ha valaki által felszólíttaték, segélyével és tanácsaival készen állott.</p>
               <p>S nem is vala fogyatkozás a felszólítások tekintetében.</p>
               <p>Mert mihelyt a szürke kabát mutatta magát, az utcán tüstént nagy sürgés
                  támadt.</p>
               <p>Egyik ökrét hozta, mely szarvát vagy körmét sérté fel, másik torokfájást kapott
                  sertését húzogatá kötelen hozzá; a harmadik pókos vagy kehes lovával jelent meg;
                  még többen panaszolták el velök jövő vagy ágyban sínlő gyermekeik és feleségök
                  nyavalyáját, s ilyenkor a “vén apó”, ha lehetett, az eresz alatt vevé gyakorlatba
                  orvosi tudományát; ha pedig a kérdés alatti tárgy otthon maradt, vagy óvatosabb
                  eljárást igényelt, ekkor patikájával együtt a házhoz kísérteté magát, s oly
                  buzgón, oly lelkiösmeretesen látta el betegeit, mintha dús ajándékot várna, pedig
                  soha még köszönetet sem fogadott el, s ezen különc szokását úgy betanítá, hogy
                  ki-ki óvakodott őt hálálkodásokkal ingerelni.</p>
               <p>De nemcsak testi, hanem bizonyos mértékig lelki tanácsadója is volt az egész
                  helységnek.</p>
               <p>A házi perpatvart, a vásárok s csere alkalmával felmerülő panaszokat, s azon
                  millió elégületlenséget, melyek a nép egyszerű viszonyaiból is proteuszi<hi
                     xml:id="_ftnref22">[22]</hi> változatossággal tűnnek elé, többnyire mind az
                  “öregapó” intézé.</p>
               <p>Ő volt a vidék békebírája, kihez annál örömestebb folyamodott a nép, mert nem
                  neheztelt, ha javaslatai szélnek eresztettek, s ha nézeteivel éppen az ellenkező
                  tények követtetének el.</p>
               <p>“Öregapónk” csak úgy szívelte azt, ki az ő intései szerint bölcsen rendezé
                  dolgait, mint azt, ki saját szenvedélyeit és rossz meggyőződését követvén,
                  makacssága által legkedvetlenebb bonyodalmakba sodortaték.</p>
               <p>S éppen e hiúság nélküli modorából folyt, hogy a bizalom iránta mindig több tért
                  nyert, s bár volt, ki nem szabta magát tanácsaihoz, de olyan egy sem, ki őszintén
                  meg nem vallaná, miként csakugyan kár vala az “öregapó” szavait figyelemre nem
                  venni.</p>
               <p>Ilyen nagy tekintéllyel kellett tehát Jenő Eduárdnak a még rendezetlen maradt falu
                  sorsa felett egyetérteni.</p>
               <p>A gróf az első években remélte, hogy nagy áldozattal sikerülend a különc francia
                  jószágát megvásárolni.</p>
               <p>De e terve füstbe ment.</p>
               <p>Később csalálmainak meghiúsulásához, úgy mint lehet, szokni kezdvén, már csak a
                     tagosítás, az arányosítás és a girbe-görbe
                  utcáknak meg a varjúfészkekhez hasonló jobbágyházaknak reformja feküdt szívén.</p>
               <p>Mértékletes kívánság az ő parancsoló s nemes céljainak létesítésében akadályokat
                  nem tűrő jelleme szerint!</p>
               <p>Azonban az első kísérlet is hajótörést szenved.</p>
               <p>S most a gróf rábeszélő tehetségét összeszedvén, ismét a szürke kabátos úr
                  utcapadján ül.</p>
               <p>- Urambátyám - szól nyájasan -, már nemde átlátta, hogy kérésem saját érdekét
                  mozdítja elő, mert 150 holdja a két fordulón 47 darab földből áll, és
                  szaggatottsága miatt alig jövedelmez?</p>
               <p>- Kaszálóimon - válaszolta a francia - sok kóró mellett valóságos selyemlágy széna
                  is terem. Rétem pompás sarjút adna, ha a patak többnyire be nem iszapolná.
                  Barázdáimon pedig a törpébb konkoly mellett igen méltóságosan emelkednek fel a
                  gabonakalászok. Én meg szoktam minden gyarlóságot bocsátani, s így földeimre sem
                  haragszom fukarságuk miatt.</p>
               <p>A francia hosszú szippantást tett burnótszelencéjéből, s nyakát mélyebben vonva
                  kabátgalléra alá, csendesen elhallgatott.</p>
               <p>- Mégis, urambátyám, nem ártana ám a 150 jugerum
                  helyett kétannyi a legtermékenyebb helyen és egy tagban.</p>
               <p>- Gróf úr! A valódi nemes csak királytól fogad ajándékot, hogy azt nagyobbal
                  viszonozza.</p>
               <p>Jenő elpirult gyöngédtelenségéért.</p>
               <p>- De legalább ön kétségbe nem hozza - mondá szünet után - a tagosítás hasznait, ha
                  különben a nyert föld mennyisége és minősége a régihez egyenlő maradna is.</p>
               <p>- Én szerelmes vagyok szalagföldeim figurájába, kanyarodásaiba, mákvirágaiba,
                  palaköveibe, katangkóróiba; szerelmes egymástóli eszeveszett távolságaiba, s azon
                  furcsa szeszélyébe, miszerint huszonöt évi gazdálkodásom alatt soha egygarasnyi
                  jövedelemmel sem kínáltak meg.</p>
               <p>A francia komoly arccal kezdé megint burnótját szívni.</p>
               <p>- Úgy hiszem, megérdemlem - szólt a gróf neheztelve -, hogy enyelgések helyett
                  öntől valóságos okokat halljak terveim ellen.</p>
               <p>A szürke kaput tulajdonosa, szelencéjén billegetve ujjait, egész készséggel
                  válaszola:</p>
               <p>- Mondok tehát egy fontos okot.</p>
               <p>- Kíváncsi vagyok reá.</p>
               <p>- Én a majorságföldek harmincad részét bírom, azonban az erdélyi törvények szerint
                  mégis jogom van akármennyi barmot tartani a közlegelőn és az ugarakon. Ezen előny
                  a szabályozatlan földbéri viszonyok mellett szól.</p>
               <p>- De urambátyámnak egy farknyi barmát sem láttam még.</p>
               <p>- Igaz, mert mióta Bayard az öregség miatti gyengülésben kimúlt, nincs nyerges
                  lovam, két svájci tehenemet pedig állandóan istállón tartom.</p>
               <p>- Így tehát a legeltetési előnynek nem veszi hasznát.</p>
               <p>- Fogom ezentúl, gróf úr! Egypár ezer sziléziai juhot, egypár száz szerviai
                  sertést és ugyanannyi moldován tehenet szándékozom közelebbről ide telepíteni.</p>
               <p>- De a faluban urambátyám financiai viszonyait nem festik igen ragyogóknak.</p>
               <p>- Teljes igazok van, azonban most zömök tárcára spekulálok.</p>
               <p>- Hogyan?</p>
               <p>- Találtam föl oly cséplőgépet, mely minden amerikait legyőz, és asztalomon oly
                  szélmalom rajza, mely mellett a hollandiak kudarcot vallanak. Ezekre pátenst<hi
                     xml:id="_ftnref25">[25]</hi> nyerendek, s rögtön fogok egy egész állatvilágot
                  hozni a közlegelő megemésztésére.</p>
               <p>- Bevárom tehát, urambátyám, a pátenst és állatokat. Majd meglátjuk, mi sül ki a
                  dologból.</p>
               <p>A francia kedélyesen burnótozott, a gróf pedig szép angol lován szilajon vágtatott
                  haza.</p>
               
            </div>
            <div type="chapter">
               <head>2.</head>
               <p>Havak múltak, de az öregapó juhai, sertései s tehenei nem érkeztek meg. A
                  cséplőgépre és szélmalomra nyert pátensről senki sem beszélt, s Jenő gróf e
                  sikertelen kísérletekből támadt kecsegtető reményekkel jött ismét az utcapadhoz,
                  hol a szürke kabátot és burnótszelencét a franciával együtt pontosan
                  megtalálta.</p>
               <p>- Éppen a közlegelőn valék, urambátyám, hogy sziléziai birkáit láthassam. Jól
                  néznek ki, finom tömött gyapjok van, s egy körömhegynyi fekete vagy tarka folt
                  sincs egyiken is. Csupa remekei a képzeletnek.</p>
               <p>- A gróf úr tréfálni méltóztatik a szegény franciával az elmaradt pátens miatt,
                  pedig mondhatom, hogy csupán irigyeim cselszövényeiért buktak meg gyönyörű
                  gazdasági terveim.</p>
               <p>- Szívemből sajnálom, azonban ily körülmények közt, remélem, nincs több kifogása a
                  tagosítás ellen.</p>
               <p>A francia megint kidugá szürke kabátjából vékony nyakát, s ujjait a szelencén
                  billegetvén, vigyorgón szólott:</p>
               <p>- Új plánumom van, gróf úr, a közlegelőre nézve.</p>
               <p>- Ezer mennykőt! - dörgé Jenő bosszankodva.</p>
               <p>- Éppen a mennykő vezetett titkomra - súgá ragyogó arccal kabátosunk.</p>
               <p>- Lehetetlen.</p>
               <p>- Valóban. Én tudniillik egy jégeső-hárítót találtam fel, mely védelmezendi a
                  magvetők kalászait és a vincellér arany gerezdeit. Ezentúl nem lesz többé letiport
                  mező, s a garabonciás diák legfölebb egy kevés felhőszakadással bosszanthatja a
                  népet. Ily jótéteményért síromra fogják vésni: Itt nyugszik a második Franklin.<hi
                     xml:id="_ftnref26">[26]</hi> De még azelőtt, pátensem következésében vagy tíz
                  évig úgy legeltetem vásárlandó barmaimmal a közlegelőt, hogy a gróf úr simábbnak
                  fogja találni, mint még ma megberetvált arcomat. He! He! He!</p>
               <p>- De urambátyám, hátha dugába dől e terve is?</p>
               <p>- Akkor a londoni tudósoknak felküldöm a kör négyszegítésérőli megoldásomat, s a
                  jutalmul kitett ezer font sterlingből birkanyájat s tehéncsordát vásárlok.</p>
               <p>- S ha a sterlingek nem érkeznének le?</p>
               <p>- Azon igen örvendenék, mert ez esetben össze kellene szedni erélyemet, hogy
                  minden részleteiben hibátlanul üssön ki léghajóm, melyet a viharban is oly könnyű
                  leend kormányozni, hogy rajta három nap alatt biztosan érkezhetünk Párizsba.</p>
               <p>- Urambátyám - mondá határozottan Jenő -, tréfák helyett egyenes és férfias
                  feleletet várok egy kérdésemre. Megígéri-e?</p>
               <p>- Miért ne? - válaszolt a vén francia, fejét kabátgallérjába fülig vonva be.</p>
               <p>- Nyilatkozzék tehát tétovázás nélkül: szándéka-e elfogadni a tagosítást, ha
                  elősorolt tervei mind füstbe mennének?</p>
               <p>- Nem.</p>
               <p>- Nem-e?</p>
               <p>- Bizonyosan nem.</p>
               <p>- S miért?</p>
               <p>- Mert nem szeretem, ha a gazdagok kényelmeért a szegény saját boldogságára is
                  reáerőltetik. Gróf úr, mi nem tudjuk eléggé becsülni a kellemes rendetlenséget,
                  mely helységünkben divatozik, s nyugodt egyformaság közt enged élnünk.</p>
               <p>- Ezen kupakbölcsesség dacára is, urambátyám, tagosítani fogunk - kiáltá Jenő
                  gróf, midőn az öreg franciától elfordulván, a falu végén fekvő csűrének
                  megtekintésére indult.</p>
               <p>De az “öregapó” már orvosságait szedegette elő, s nem látszék hallani e
                  fenyegetéseket.</p>
               <p>A 365 ablakú kastély egy hangyabolynál mozgalmasabbá lőn Jenő gróf hazatértekor. A
                  kocsisok lovakat fogtak be, hogy ügyvédek után nyargaljanak; a levéltárnok pedig
                  nagy kulcsaival felnyitá a sötét boltokat, hol a családlevelek külön ládákban
                  nehéz vaslakatok által őriztetének.</p>
               <p>Minden előkészület gyorsan történt meg a makacs francia semmivé tételére, mert már
                  a harmadik nap, mint jól szerelt álgyúk, rendbe állítva voltak az elsárgult
                  okmányok, melyek az uradalom birtokviszonyaira vonatkozván, kitüntendők a
                  jogcímet, mely által 150 hold majorságföld, tartozmányaival együtt, idegen kézre
                  került.</p>
               <p>Csak a prókátorok hiányzottak még, kik mint gyakorlott tüzérek az ostromlövéseket
                  elkezdhessék.</p>
               <p>Azonban ezek is nagy hajlongások közt végre az étterembe léptek, hol a haditanács
                  volt tartandó.</p>
               <p>- Uraim - szólt Jenő gróf -, önökkel tegnap megismertettem az általam rendezett
                  hat falut. Találtak-e ott koldusra? Van-e egy nyomorék is, kinek nem lenne élete
                  biztosítva? Minden ház egészséges, tiszta légű. A csűrök és aklok telvék.
                  Alattvalóim erkölcse emelkedőben, vagy legalább a rossz szándékúaktól el van véve
                  a mód és eszköz másoknak árthatni. S ha minden földesúr oly szigorúan töltené be
                  hivatását, idővel Erdély egy virágoskerthez hasonlítana, s népe egész Európa
                  legszorgalmasabb, rendtartóbb és engedelmesebb tömegévé válnék, mellyel mint jól
                  fegyelmezett táborral, óriás diadalokat lehetne nyerni a nyomor, az elaljasodás és
                  a henyeség ellen. S e győzedelmeknek nem volnának-e fényesebb eredményei a lipcsei
                  és waterlooi világcsatákénál, melyekről egyébiránt nem akarom a babért letépni,
                  mert hiszen ott is híven teljesítők kötelességeinket, rajtam és obsitos kápláromon
                  kezdve, ki most istállóm felügyelője, egészen Blücherig<hi xml:id="_ftnref27"
                     >[27]</hi> és Wellingtonig?
               </p>
               <p>Az ügyvédek lelkesedéssel hallgatták és hagyák helyben a hét falu nemes indulatú
                  despotájának nézeteit, s magok részéről mindent elkövetni ígértek a vén
                  franciának, ki a leghasznosabb újítások ellensége volt, megsemmisítésére.</p>
               <p>Napokat töltöttek tehát a régi okmányok olvasásával, de buzgóságukat kétséges
                  remények kísérték.</p>
               <p>Mert kitűnt ugyan, hogy a francia háztelke és 150 holdja eredetileg szinte a
                  Jenő-család birtoka volt, azonban a záloglevelet <hi>örökös
                     bevallás</hi>
                  követte, minden törvényes formaságokkal, s így
                  hosszas pör útján is alig lehetett a betolakodott idegen kifüstöléséről álmodozni,
                  s annál kevésbé, mert egykori nője némi rokonságban volt a Jenőkkel, és még
                  nagyanyja jegyruháját is igényelhette a grófi családtól.</p>
               <p>E hír leverően hatott ezredesünkre, ki akarata előtt semmi korlátot nem tűrt.</p>
               <p>Azonban midőn bosszankodása legmagosabb fokra hágna, egyik ügyvéd diadalmason
                  cepelte az urodalom nagy összeírását többi társaihoz, s ezek ragyogó szemmel,
                  örömtől kipirult arccal jelenték, hogy meglelték a módot, mely által a vén
                  franciát a tagosításra erkölcsileg kényszeríteni lehet.</p>
               <p>- Csak hamar elő e móddal! - kiáltá a gróf oly hévvel, mintha egy ellenséges
                  sáncnak szuronnyali bevételére várna napiparancsot.</p>
               <p>Az ügyvédek pedig az összeírásból megmutaták, miként a vén francia kertének a
                  patakon túli része, hol a filegoria gyönyörű sátorfüggönyeivel és virágvázaival
                  büszkélkedett, hajdan Jenő gróf egyik jobbágyának kaszálójához tartozott, s
                  következőleg azt a földesúrnak, mert hír nélkül idegenítteték el, két garas
                  letétele mellett joga van visszavenni.</p>
               <p>Az igazságnak teszek eleget, szép Cecilem, midőn nem hallgatom el, hogy Jenő gróf
                  lelkiösmerete felháborodott azon eszmére, miként ő két garassal fogja semmivé
                  tenni egy munkás ember életének legszebb művét. - De hiszen erről nem lesz szó! -
                  vigasztalá utóbb magát. “Urambátyám”, ha jól megijesztem, rááll a tagosításra, s
                  ekkor békével birandja kertét, sőt virágházamból néhány szép növényt fogok számára
                  küldeni.</p>
               <p>Ily vidám kiáltással vágtatott a vén francia padjához, hol ez éppen egy idegen
                  koldus fölsebzett kezét kötözgeté, s midőn orvosi hivatásának eleget tőn,
                  kigombolá szürke kabátját, s hosszú ujjaival egy kétgarasost keresvén zsebéből ki:
                  - Fogja kend, vegyen ezen kenyeret - mondá -, s ha tetszik, holnap is jöjjön
                  orvosság és két garas után... S most mivel szolgálhatok a gróf úrnak? - kérdé a
                  hálálkozó koldustól haragosan fordítván el fejét.</p>
               <p>- A falurendezés ügyét eldönteni jöttem - szól a gróf némi zavarral.</p>
               <p>- Sajnálom - válaszola udvariasan a francia -, hogy nekem kell elsőnek lenni, ki a
                  gróf urat kedvenc eszméirőli lemondásra fogom szoktatni.</p>
               <p>- Téved, urambátyám. Mert éppen megfordítva: nekem jutott szerepül önt makacs
                  csökönösségéból kiverni.</p>
               <p>- Alig hihetem.</p>
               <p>S ezzel a francia nyugalmasan kezdé szipákolni burnótját.</p>
               <p>- Urambátyám saját hasznára bele fog egyezni a tagosításba; különben...</p>
               <p>- S különben mi történik?</p>
               <p>- Csak az, hogy szigorúan ragaszkodni fogok jogaimhoz.</p>
               <p>- Gróf úr, ez nem látszik rossz szándéknak.</p>
               <p>- Nem ám! De legelső következménye lesz, hogy a patakon túl fekvő részét kertjének
                  urambátyám két garasért fogja nekem átadni.</p>
               <p>A francia nyakát kabátjába behúzva, gondolkodni látszék.</p>
               <p>- Úgy hiszem - szólt egy perc múlva hideg közönnyel.</p>
               <p>- S így a szép filegoria, minden becses mellékleteivel együtt semmivé lesz, mint
                  mondám: két garasért.</p>
               <p>- De az én hasznomra - válaszolta a francia.</p>
               <p>- Alig képzelem.</p>
               <p>- Pedig természetes. Mert madaraimat s majmaimat rendre kitömöm, hogy múzeumomban
                  szépen felállíthassam. E foglalkozás közt időm gyorsan telik, s én az állattömés
                  mesterségének megtanulásával gyarapítottam ismereteimet. Aztán fílegoriám
                  anyagszereiből csibék, gyöngytyúkok s más baromfiak számára ketreceket készítek, s
                  ezentúl kövér steier-kappanyt eszem sovány marhahús helyett, mi konyhámnak díszére
                  s egészségem gyarapodására fog szolgálni. A két garast, egy értekezéssel az
                  erdélyi jogok igazságossága felől, a francia tudós-társaságokhoz küldöm, s ez
                  élénkséget ébreszt az irodalomban. A faluban pedig, hol hallani fogják
                  történetemet, a nép ezentúl még nagyobb ragaszkodást mutand a gróf úrhoz. Mert
                  lehet-e nemesebb és szívindítóbb látmány, mint azon achillesi bosszú, mellyel ön
                  gyógyfüveimet széttapodtatni, s kő-szobraimat ledöntetni készül? Óh, bizonyára
                  nem. S az én felebaráti szeretetemnek új táplálékot nyújtand e szép jelenet. És
                  nincs-e egy vén embernek, ki tán sokszor csalódhatott, szüksége minél több hitet
                  szerezni magának az emberek és az emberiség iránt?</p>
               <p>Azalatt, hogy a francia nyájas szavakkal mulattatá vendégét, a padhoz legközelebb
                  fekvő ablak függönye félig hátravonaték, s egy tündérszép kar, gyönyörű brüsszeli
                  csipkével szegélyzett köntösujjal, nyúlt néhány virágcserép után, melyet tán
                  öntözés végett az ablakpárkányról bevont.</p>
               <p>Ezen intermezzo miatt Jenő gróf alig hallá a vén
                  francia utolsó szavait, s csak annyit sejtett, hogy valami kellemetlent nyert
                  válaszul, s hogy ha ő is hasonló modorban fog felelni, akkor a szép kar
                  tulajdonosa nem a leglovagiasabb társalgásnak lesz tanúja.</p>
               <p>- Urambátyám - szólt tehát magát mérsékelve -, én belátom, miként kétségtelen
                  jogomnak gyakorlatából sok kára vagy bosszúsága következnék. Ejtsük ennélfogva el
                  az egész kérdést. Azonban talán én is remélhetem, hogy ön oly középutat találand a
                  kiegyenlítésre, mely gazdasági reformjaim végrehajtását könnyítendi.</p>
               <p>A francia fölnyitá házi patikáját, s az üvegek közt keresgélvén: - Stefánia! -
                  szólott az ablak felé fordulva. - Légy szíves Barbarának megmondani, hogy a
                  kilencedik számú szobából a kerek márványasztalról hozza, ki az arnikás<hi
                     xml:id="_ftnref31">[31]</hi> palackot. Az orvosság neve nagy betűkkel van az
                  üvegre írva, és könnyen elolvashatja.</p>
               <p>Jenő egy karcsú s igéző mozdulatú termetet látott a függönyök mellől távozni.
                  Szemei figyelemmel kísérték a kecses alakot, kinek gazdag szőke fürteit csinos
                  csipkefőkötője nem tudta egészen elrejteni.</p>
               <p>A francia pedig nagy adag burnótot vevén ujjai közé, nyájasan mondá: - Tehát a
                  gróf úr valami középutat akar egyenetlenségünk megszüntetésére? Hüm, hüm!</p>
               <p>- Igen, ha urambátyámnak is tetszeni fogna.</p>
               <p>- Hüm, hüm!</p>
               <p>Míg a francia e fontolgató hümegés közt a burnótot orrába tömte, és a lehullott
                  parányokat zsebkendőjével szürke kabátjáról leveregette, Barbara, a vén szakácsné,
                  a palackkal megérkezett, s az ezermester kis üvegecskébe kezdé az arnikát
                  csepegtetni.</p>
               <p>És Jenő a cseppek számlálgatása mellett ezen szavakat hallá: - Tíz, tizenegy...
                  vásárolj fiam, ma ebédre egy kövér libát... tizennyolc, tizenkilenc... mi a
                  tagosítást illeti... húsz, huszonegy... Isten neki!... én... huszonöt,
                  huszonhat... magam részéről nem ellenzem, de... huszonkilenc, harminc... csak oly
                  feltétel alatt, hogy... harmincnégy, harmincöt... Barbara, a liba egy
                  váltóforintnál drágább ne legyen.</p>
               <p>Ekkor a francia a szükséges mennyiségű arnikát kitöltvén, kemikai festékkel a kis
                  üveg dugójára egy jelt írt, s aztán orvosságát gondosan helyezteté kézi
                  gyógyszertárába.</p>
               <p>- S a feltétel? - sürgeté Jenő türelmetlenül.</p>
               <p>- Aha, a feltétel - szóla az öreg úr szórakozottan... - a feltétel, melyhez
                  beleegyezésemet kötöm, csak az: hogy mindenik úrbéres önként s a legkisebb
                  erkölcsi erőtetés nélkül egyezzék meg a tagosítástól kezdve mindazon
                  változásokban, melyeket a gróf úr létesíteni akar.</p>
               <p>- De a nép nem érti saját érdekeit.</p>
               <p>- Világosítsa fel ön rábeszélés által.</p>
               <p>- Erre sok idő kell.</p>
               <p>- Az erőszakra mindenesetre kevesebb.</p>
               <p>Jenő határozott nyilatkozat nélkül távozék.</p>
               <p>- Atyus - kérdé ekkor egy kedves szőke fő, az ablakba hajolva -, atyus, ki az a
                  deli lovag, ki oly szép paripán vágtat az utcán végig?</p>
               <p>- Egy nagy zsarnok, Stefániám, ki erőszakkal akarja a világot boldogítani.</p>
               <p>- Nem látszik vad tekintetűnek.</p>
               <p>- Bizonyosan nem... és arca nemes jellemének tükre.</p>
               <p>- S hogy mondhatod őt így zsarnoknak?</p>
               <p>- Mert a zsarnokok, szerencsétlenségünkre, többnyire nemes jelleműek.</p>
               <p>Ezzel a francia elfordult leányától, minthogy védencei éppen egy sánta lovat
                  hoztak hozzá, melyet a kovács a vasaláskor megnyilazott.</p>
               <p> - Urambátyám - kiáltá haragosan a néhány nap múlva visszatért Jenő -, ön átkozott
                  feltétele által engemet szándékosan akart alattvalóim előtt gyűlöltté tenni.</p>
               <p>Még többet is mondott volna, de a függöny megmozdult, s úgy látszék, mintha
                  kíváncsiságból egy kissé hátrább vonták volna.</p>
               <p>Csak az a szép kéz és a karcsú termet ne lenne oly közel, majd megfizetnék a vén
                  konkolyhintőnek, gondolá Jenő elhallgatva.</p>
               <p>Az öregúr pedig vigyorgón szóla: - Képzeltem, hogy a nép nagy része visszautasítja
                  az ön terveit. De vigasztalja magát példám által. Én még orvosságaimat sem
                  tukmálom senkire, mindennek kevés tapasztalataimmal ingyen szolgálok, s a sínylők
                  egészségének visszaszerzésével nincs önérdekem összekötve; azonban bár ezt ki-ki
                  tudja, találkoznak olyak, kik inkább nyomorékok akarnak lenni, mintsem cseppeimet,
                  kenőcseimet elfogadják. Ilyen, gróf úr, az előítélet. Sőt, többet mondok.
                  Kertemben gyönyörű virágok termének, és egyik szobám falához támasztva csinos
                  síremlékek állanak, melyeket magam faragtam. Akinek tetszik, vihet tőlem füzért
                  meghalt kedvese számára, és még nem vala eset, hogy én síremlékeimet valakitől
                  megtagadjam. Csak elvitetni kell; más áldozatba nem kerül. S mégis menjen ki ön a
                  temetőbe, és látni fogja, hogy ott vannak jel nélküli hantok, s vannak keresztek,
                  melyekre a háládatos kéz virágokat nem tűzött. Pedig ne higgye, miként a szent
                  kötelességeket csak azok múlatták el, kik a jobb életre szenderültek iránt közöny-
                  vagy gyűlölettel viseltettek.</p>
               <p>Ismerek jámbor erkölcsű embereket, kik a síremlék után nem küldöttek, vagy ha
                  emeltek is jelt, kedveseik hamvait időnként nem ajándékozzák füzérekkel meg.
                  Ilyen, gróf úr, a világ!</p>
               <p>- De urambátyám, egy kevés figyelemmel becsületesebb házi szokásokra lehetne a
                  világot tanítani.</p>
               <p>- Igen, csakhogy ekkor jó szokásait többnyire drágán vásárolná meg. Azonban
                  hagyjuk e kérdést, s térjünk az ön dolgára.</p>
               <p>Tehát ez a falu nem akar oly boldog lenni, minővé gróf úr a másik hatot tette?</p>
               <p>- Úgy van. Makacssága hihetetlen.</p>
               <p>- Pedig, igazán szólván, az ön reformjaiban használható is van.</p>
               <p>- Nemde?</p>
               <p>- Különösen a tagosítás, hosszabb megfontolás után, nekem sem tetszik
                  rossznak.</p>
               <p>- Ah, tehát megnyertem önt?</p>
               <p>- Egy feltétel alatt - szólt a francia - minden befolyásomat felajánlom a
                  tagosítás kedveltté tételére.</p>
               <p>- Minő feltétel alatt?</p>
               <p>- Hogy mondjon le ön többi terveiről.</p>
               <p>- Már azt, urambátyám, nem fogom tenni.</p>
               <p>- Úgy maradjunk közelebbi megállapodásunk mellett.</p>
               <p>Jenő indulatosan akart válaszolni, de éppen ekkor az ablakon kihajlék Stefánia, s
                  a grófot fejecskéjének egy könnyű mozdulatával idvezelvén, kedves zengetű hangon
                  szóla: - Atyus, Barbara veled kívánna beszélni.</p>
               <p>- Mindjárt, galambom! - válaszolá az öreg...</p>
               <p>Jenő, míg hazalovagolt, a bécsi királygyűlésre s a nagy estélyekre gondolt,
                  melyeken Európa szépségei közül a legragyogóbb példányok voltak jelen. - Vala-e e
                  fényes hölgykoszorúkban szebb a vén francia leányánál? - kérdé gyakran magától. -
                  Tán szebb lehetett - válaszolá képzelődésének a józan értelem. - De kellemesb
                  aligha. - Ezt tevé szíve hozzá.</p>
               <p>Otthon elővette képgyűjteményét, s hinni kezdé, hogy sem a francia, sem az angol
                  acélmetszvények bájalakjai nem versenyezhetnek Stefániával.</p>
               
            </div>
            <div type="chapter">
               <head>3.</head>
               <p>Nem szokásom hamar nevezni tündéreknek vagy éppen istennőknek a szép leányokat; de
                  higgye el, kedves Cecilem, hogy most Pesten kevés kisasszony van, ki Stefániát
                  szépségben felülmúlja; s ugyanezen véleményemet bizton alkalmazhatnám Bécsre
                  is.</p>
               <p>Legalább arcképe, melyet sokszor volt módom bámulni, elragadtatásig bájos és
                  leigéző.</p>
               <p>Érette, mint Io kedveért, aranyesővé változhatott
                  volna a régi világ istene, s a mostani szentimentális halandók szintannyi szerelmi
                  könnyekben olvadhatnának fel.</p>
               <p>Igen sajnálom tehát a gyönyörű Stefániát, hogy hetekig hasztalanul ült az
                  ablakfüggönyök mellett, és galambtekintetét eredmény nélkül röpkedteté az utca
                  szegletétől a ház előtti padig mindenfelé.</p>
               <p>A deli ezredes nem jött többé a vén atyushoz veszekedni, bár ez is annyira
                  belerögzött a vitatkozásba, miként majdnem unni kezdé magát Jenő gróf
                  kimaradásáért; ámbár, mint tudjuk, igen veszélyes elvű egyéniségnek tartotta őt.
                  De nem nála fordul legelsőbb elő az életben, hogy akinek nézeteit hibáztatjuk,
                  társalgását szeretjük.</p>
               <p>Stefánia most hosszabbaknak hitte az órákat, pedig azok továbbra is hűk maradtak
                  hatvan perceikhez, s nem toldották meg magukat, mint a szökő esztendőknek szokása,
                  és így hibáikon kívül veszíték a szép leány kegyét el.</p>
               <p>A zongora szintén rosszabbul volt fölhangolva, s bár húrjait az atyus a kulcsokkal
                  szorgalmatosan igazítá, mégis sem Haydn, sem a vén
                     Csermák szelleme nem társalgott többé a zene
                  által oly meghatón, oly elragadóan a lány szívecskéjével.</p>
               <p>Scott Walternek <hi>Menyasszony</hi>-a és <hi
                     >Régiségbúvár</hi>-ja pedig, noha igen
                  érdekesen kezdődött, egyszerre unalmassá vált, s legfelebb azzal mentheté magát,
                  hogy Chateaubriand <hi>Vértanúi</hi>
                  ésHoffmann tündérmeséi<hi xml:id="_ftnref37"
                     >[37]</hi> is hasonló gyöngédtelenséget követtek el a kedves Stefánia
                  iránt.</p>
               <p>De, hogy a hímzőfonal néha elszakadni mert a kisasszony harmat-ujjai közt, hogy a
                     <hi>dessin</hi>en a színezés néha
                  hibásan merült fel, hogy Barbara csevegése rögtön kiállhatlanná lőn, hogy az ablak
                  mellé helyezett papagáj ügyetlenül kezdé utánozni a lódobogást, s hogy az
                  utcaablakok is többé virágcserepeik és félig leeresztett függönyeik felé már nem
                  csalogattak két gyönyörű emlényszemet: szóval mind ezen titkos összeesküvést
                  Stefánia jókedve ellen én bizony megmagyarázni nem tudom, s csak mint csodálatra
                  méltó tényeket említem; mert egyedül a bölcs Isten döntheti el, hogy mily
                  egybefüggésben vannak a külvilág benyomásai szeszélyes leányaink kedélyével.</p>
               <p>Azonban egy hónapi unatkozás után ismét az ablak mellett foglalt helyet a szép
                  Stefánia, s történetesen a papagáj is oly kellemesen kezdé a lódobogást majmolni,
                  mintha egészen kicserélték volna. Rekedt hangjában volt valami vonzó és szeretetre
                  méltó kiejtés. Fejét előretolt bóbitájával akkora elégültséggel forgatá jobbra meg
                  balra, s komoly, kerek szemeiből annyi önérzet sugárzott, hogy lehetetlen vala
                  Stefániának, miután kezecskéjével eleget simogatá, még ráadásul egy darab cukorral
                  meg nem kínálni.</p>
               <p>Míg benn ezen érdekes jelenet folyt, künn a szürke kabát tulajdonosa mosolygva
                  kérdé: - Minő új tervek hozták megint a gróf urat szerény házereszem alá?</p>
               <p>- Olyak, urambátyám, melyeket csak a házereszen belől lehet elintézni. Ha tehát
                  terhére nem volnék, szívesen kérném az utcaajtó felnyitására, hogy mint rendes
                  vendége tehessek látogatást.</p>
               <p>- Nagy megtiszteltetés - válaszolt a francia, savanyú arccal, azonban mégis a
                  kulcs után nyúlva.</p>
               <p>A folyosóba értek, s a háziúr hivén, hogy Jenő gróf a ritkasági gyűjteményt vágyik
                  látni, hosszasan kezdé a csigák, kígyók, teknősbékák, rovarok és pillangók
                  különböző példányait magyarázni.</p>
               <p>Jenő türelme nagy próbára volt téve, azonban vitézül megállott posztján, mintha az
                  arcolei hidat kellett volna a franciák ellen védelmezni.</p>
               <p>Végre a folyosóból egy szobába lépnek, melyet csinos szőnyegfal választott el.</p>
               <p>- Itt vannak, gróf úr, összeállítva a nemes szívű zsarnokok; a szomszéd-kabinet
                  pedig Neróknak és Caracalláknak tanyája.</p>
               <p>A francia ezen figyelmeztetés után szippantani kezdett. Jenő, bár egészen más
                  eszmékkel foglalkozék, nem állhatá, hogy mosolygva ne kérdje: - Ugyan minő elv
                  szerint esett egymás mellé ama három úr?</p>
               <p>- Melyik?</p>
               <p>- A velünk szemben levő páncélos katona, kinek jobb oldalánál egy kaputos<hi
                     xml:id="_ftnref39">[39]</hi> és beretvált arcú prókátort látok, bal keze felől
                  pedig egy félig meztelen vadembert.</p>
               <p>- A páncélos, gróf úr, Pizarro, ki megsütteté a
                  peruiakat, ha nem akartak úgy idvezülni, mint ő; a kabátos Robespierre<hi
                     xml:id="_ftnref41">[41]</hi>, ki nyaktilóval szelte le polgártársainak fejét,
                  ha nem oly véleményben voltak, mint ő; a félmeztelen pedig Triptolemus<hi
                     xml:id="_ftnref42">[42]</hi>, ki levagdalta azokat, kik nem kívántak kenyeret
                  enni, melyet ő rendkívül szeretett. Mind a három úr különben jóindulatú egyén
                  volt, csakhogy az emberiséget erőszakkal akarta boldogítani.</p>
               <p>- Azonban - közbeszólott Jenő - kétségtelen, hogy legalább a kenyeret divatba
                  hozni okos gondolat vala, ha szintén a nyers hús pártolói egy keveset szenvedtek
                  is az új indítvány buzgó terjesztése miatt.</p>
               <p>- De gróf úr, a kenyérevés előbb-utóbb lábrakapott volna, ha Triptolemus meg sem
                  öli Lykurgos királyt, ki a nyers hús ügyét védelmezte.</p>
               <p>- Azonban mennyi idő alatt?</p>
               <p>- Valamivel tán később; de legalább vérontás és jogtapodás nélkül.</p>
               <p>- Nem kívánok most urambátyámmal e kényes kérdés fölött harcolni, mert éppen
                  különös kegyének, melytől boldogságom függ, kieszközlésért jöttem... Én Stefánia
                  kisasszony kezét akarom az ön megegyezésével bírni.</p>
               <p>- Mit mondott, gróf úr? Kérem, ismételje még egyszer. Miről beszélt ön?</p>
               <p>- Stefánia kisasszony kezéért esdekeltem - mondá Jenő nyugodt hangon.</p>
               <p>- S Stefánia kisasszonyon az én leányomat érti? - szólt a vén francia leírhatlan
                  csodálkozással.</p>
               <p>- De kit érthetnék mást?</p>
               <p>- Sacre dieu! Ez különös ötlet.</p>
               <p>- Hogyan, urambátyám? - tudakolá Jenő nyájasan. - Én úgynevezett szép férfi nem
                  vagyok ugyan, de a nők véleménye szerint külsőm is bír némi érdekkel, minek jeléül
                  vehetem eddigi viszonyaimat, mikkel, egyébiránt, mint kötelességem volt,
                  szakítottam, s most senkihez sincs sorsom lekötve. Jövedelmem negyvenezer pengő, s
                  a világ sem fösvénynek, sem vesztegetőnek nem tarthat. Jellememben vannak árny- és
                  fényoldalak. Hibám a szigor és túlságos rendszeretet, de amelyet lovagias
                  gondolkozásom s a nők iránti hódolatom mérsékel. Kedélyem érzékeny és így a
                  haragra hajló vagyok, azonban a becsületemen ejtett csorbán kívül a többit könnyen
                  tudom feledni. Becsszomjam makaccsá teszen terveim keresztülvitelében, de
                  szándékaimat érett megfontolás tűzi ki. Testi ügyességem nem mindennapi, bár,
                  fájdalom, szellemi tulajdonaim nincsenek azzal egyaránt fejlesztve. Azonban noha
                  rendszeresen nem tanultam, több irányban vannak ismereteim, eszméim és
                  tapasztalásaim. Képzelődésem fogékony s egy kevés romantikus irány mellett is nem
                  álmodozó. Értelmem ép, noha nincsen még egészen fegyelmezve. Aztán, ámbár
                  uralkodni szeretek, bizonyos mértékig házamban a papucskormány sem lehetetlen, de
                  önként értetik, hogy csak a maga helyén. Mi pedig koromat illeti, én ma töltöm be
                  a harminchatodik évet, mit eléggé sajnálok, de Stefánia kisasszony is hét nap
                  múlva huszonegy éves leend. S így mindent összefoglalva, nem látom át, miért volna
                  különös ötlet az, melyet most vala szerencsém urambátyám elé terjeszteni?</p>
               <p>- De a gróf úr Stefániát nem is ismeri, bár nagy bámulásomra éveinek pontosan
                  utánajárt.</p>
               <p>- Ah, kérem, én Stefánia kisasszonyt az imint kedves papagája mellett láttam, s
                  még ezen kívül négyszer csodálám az ablakon át karcsú termetét, gömbölyű karjait,
                  szellemdús arcát, művészileg szép mozdulatait és gyönyörű haját.</p>
               <p>- S ezt nevezi ön ismeretnek?</p>
               <p>- Húszesztendős koromban csak azt neveztem volna, de most komollyá vált jellemem
                  többet igényelt.</p>
               <p>- S igényeit hogyan elégíté ki?</p>
               <p>- A legtökéletesebben, urambátyám! - szólott mosolygva Jenő.</p>
               <p>- Szeretném hallani.</p>
               <p>- Örömmel szolgálok. Stefánia kisasszony kilencéves korában ment nevelőbe Grill
                  asszonyhoz Pestre, kinek aránylag elég jó intézete volt. A kisleány akaratos és
                  figyelmetlen lévén, eleinte társai közt legtöbb büntetést kapott. Kivált a
                  gyümölcsöt mindig az érdemesebbek ették meg, s a sétálásból is többnyire elmaradt,
                  miért rendkívül búsult, mert már akkor szeretett szabadban lenni és csinosan
                  öltözködni. Az elegancia s választékos ízlés később mindinkább uralkodó tulajdonná
                  nőtte magát nála ki, és alig kezdett gyermekbálakba járni, s máris társai közt
                  királynőnek tekinteték, egy felsőbb, egy tökéletesebb, egy parancsolóbb lénynek,
                  kitől függni nem szégyen, s kinek tanácsot adni önhittség. Mivel vívta ki ezt az
                  előnyt? Azt a jámbor Grill asszony nem tudta érteni. Mert intézetében voltak
                  leányok, kik a földírást, a szent történeteket, a nyelveket, a görög hitregéket és
                  a többi leckéket jobban mondották el. Voltak, kik úgy zongoráztak, mint ő. Voltak,
                  kik versenyezhettek vele még a női munkák- és táncban is. A különbség csak az
                  vala, hogy Stefánia kisasszony kevesebb ismeretekből több eszmét tudott leszőni,
                  mint mások, kevesebb toalettből szebben öltözködék, kevesebb alap mellett bájlóbb
                  dallamot csalt a zongora húrjairól, és mozdulatai, magatartása, ízlése, szeszélyei
                  s ártatlan tetszelgési vágyai sokkal csábítóbb kellemmel bírtak, hogysem irigyeit
                  el ne némítsák és barátnéit le ne igézzék. Azonban alig tölté be tizenhatodik
                  évét, s már urambátyámnak egy különös ötlete, melyért méltán pirulhat, majdnem
                  szerencsétlenségbe taszítá.</p>
               <p>- Ah, ennek is utánajárt a gróf úr?</p>
               <p>- Természetesen... Urambátyám fiát, ki az osztrák armádiában hadnagy volt, a
                  restauráció után Franciaországba küldé, hogy ott rangját és helyzetét
                  visszafoglalhassa. E gondolat kalandori vala a negyvenezer frank érték mellett,
                  melyet számára kiszakíthatott, s az ifjú lovag csakhamar adósságokba merült, és
                  urambátyám, hogy családa becsületét megmenthesse, zsugorgatott pénzének többi
                  részét is Párizsba küldé. Nem mondok-e igazat?</p>
               <p>- Csodálkozom a gróf úr kémjeinek ügyességén.</p>
               <p>- Ki kell e részben ragadnom csalálmaiból. Mert miután ügyvédeim urambátyám
                  valóságos nevét a régi okiratokból fölfedezték, nem vala nagy fáradság kedves
                  fiának, ki ezredemben szolgált, élettörténetét megtudnom... Stefánia kisasszony
                  bátyja által vagyontalanná lévén, ön apácafátyolt szánt neki, mi a szenvedélyes
                  szívű leányok hite szerint nem tartozik a kellemes ruhadarabok közé.</p>
               <p>- S a gróf úr azt gondolja, hogy én a kolostort leányomra erőszakoltam?</p>
               <p>- Világért sem. Stefánia kisasszony már többször táncolt volt egy csinos úrfival,
                  s midőn hallá ennek mátkaságát, a regények szerint, melyeket titkon olvasott,
                  egyebet nem vélt magára nézve óhajtandónak, mint a magányt, a böjtöt, az
                  imádkozást, s mindazon apró bohóságokat, melyeket a tizenhat éves leányok oly
                  könnyen fogadnak el, s oly nehezen teljesítenek, kivált ha egy kissé meg is
                  szokták a tetszelgést.</p>
               <p>- S a gróf úr Stefániát kokettnek képzeli?</p>
               <p>- A legkedvesebb és legártatlanabb formákban... De engedjen urambátyám tovább
                  beszélni. A kolostor fél év alatt tündérszép leányát halványabbá, merengőbbé,
                  gondolkodóbbá tette, s lehet, hogy a szent orgona helyett inkább akarta volna már
                  a világi zenét hallani, és dobogó szívecskéjét mégsem hitte oly haldoklónak, mint
                  képzelé, szóval nem tudom, miért, de az bizonyos, hogy Stefánia kisasszony nem a
                  fájdalom könnyét hullatá, midőn urambátyám véletlenül megérkezvén magához vette, s
                  még aznap Bécsbe indítá, hol egy idősecske, de annál fiatalabb öltözékű asszonyság
                  várt reá, kivel a kisasszony Párizsba ment. Ezen úrhölgy az én volt hadnagyomnak
                  nője vala, s hatszázezer frank értékkel takargatá negyven évét, a festéken kívül,
                  melyet egy kevéssé fonnyadt arcán némelyek látni véltek.</p>
               <p>- Ezer ördög! Hisz a gróf úr nálamnál is többet tud családügyeinkből.</p>
               <p>- Fájdalom, nem! Mert még csak annyiról van szerencsém értesülve lenni, hogy
                  urambátyám fiának életpárja a múlt télen férje karjaiból az öröklét keblébe
                  repülvén, a megkeseredett háziúr számára vigasztalásul csupán frankjait hagyta
                  hátra, mi körülmények szerint, elég vagy kevés kárpótlás. Így történt, hogy
                  Stefániát urambátyám magához vevé, hogy, mint remélem, megint más felügyelet alá
                  bízza. Ezekből tehát láthatja ön, hogy én a kisasszonyt annyira ismerem, mennyire
                  rendszerint kedveseiket szokták a leánykérők, kiknek úgysem hasznos a múltból és
                  jelenből mindent részletesen tudni, kivált, ha már harminchat évesek, mert ekkor
                  különben is némi hajlam fejlik bennök az eszményítés helyett a bírálgatásra, mi a
                  nőtlen férfiak hipochondriájához tartozik, és sokat töröl az élet költészetéből
                  le... De ideje már urambátyám megegyezését bírnom, hogy a kisasszonyhoz
                  indulhassak.</p>
               <p>- S honnan képzeli a gróf úr, hogy leányom, kivel sohasem beszélt, fülig szerelmes
                  önbe?</p>
               <p>- Ennyit nem is merek állítani, azonban...</p>
               <p>- Azonban?</p>
               <p>- Aligha nincs Stefánia kisasszony némi érdekkel irántam.</p>
               <p>- Lehetetlen. És miért hiszi?</p>
               <p>- Mert - mondá Jenő mosolyogva - közelebbről, mint hallám, ritkán volt az ablak
                  mellett.</p>
               <p>- S aztán?</p>
               <p>-Ellenben régebben szintúgy ott láttam, mint most egy óranegyeddel előbb.</p>
               <p>- S ez elég jel önnek?</p>
               <p>- Miért ne volna?</p>
               <p>- De tudja-e, hogy én nem egyezem házasságukba?</p>
               <p>- Ön előtt tehát csak az atyai zsarnokság kellemes?</p>
               <p>A vén francia némi zavarral mondá: - Mindenesetre sietek leányom véleményét előbb
                  meghallgatni. Ez, remélem, feleslegessé teendi a zsarnokság körüli vitát.</p>
               <p>- Alig hiszem.</p>
               <p>- Meglátjuk.</p>
               <p>- Azonban én távozás helyett, ha nincs ellenére, urambátyám értekezletének végét
                  itt várom be.</p>
               <p>- Nem bánom.</p>
               <p>Az apa leányához sietett, Jenő pedig egy karszékbe veté magát, s dobogó szívvel
                  várta katonás föllépésének eredményét.</p>
               
            </div>
            <div type="chapter">
               <head>4.</head>
               <p>Említettem volt önnek, Cecilem, hogy csak szövetfal választá el a termet, hol az
                  öreg francia Jenő gróffal Stefánia sorsa fölött vitázott, a szomszéd szobától,
                  mely a Vitelliusok és Nerók arcképeivel vala
                  díszítve. Ezen építészeti sajátság a női kíváncsiságot minden nagy alkalmakkor
                  próbára tette, s kivált Barbara, bár a hallgatagabb vénasszonyok közé tartozott, a
                  szövetfalak kedvezése által nem egy családtitok birtokába juthata. Azonban
                  igazságtalanság lenne most a vén szakácsnét vádolnunk, mert ő éppen
                  bevásárlásokért van a faluban. Helyette a szép Stefániát gyötré az újságvágy. Mi
                  dolga lehet atyussal? - kérdezgeté magától, midőn Jenő a csarnokba vezetteték. A
                  gróf nem gyönyörködhetik azokban a csúf kígyóbőrökben és nagy ollójú rákokban,
                  melyek miatt esetenkint félek a szobákból kilépni. Neki bizonyosan egyéb oka van,
                  mint e ferde ritkaságok iránti részvét. Óh, kétségkívül egyéb! S vajon mi?</p>
               <p>Stefánia hasztalan törte fejecskéjét.</p>
               <p>De ekkor eszébe jutott, hogy oly unalmas regényhez kezdett, mely semmi élvezetet
                  nem ígér.</p>
               <p>Más könyvet keresek, gondolá tehát magában, s az ablakot odahagyta.</p>
               <p>S mit tehetett ő arról, hogy az atyus könyvtára éppen a Nerók szobájába volt
                  felállítva?</p>
               <p>Igaz, miként lehetséges vala keresgélés közt a ház vendége által meglepetni, vagy
                  ha atyus a középteremben fogadná el az ezredest, akkor szintén lehetséges volna a
                  titkos társalgásból néhány szót még meg is hallani: de ki felelős ily
                  véletlenségekről?</p>
               <p>Stefánia legkevésbé.</p>
               <p>Hiszen az atyus mondá, hogy a leánynak nem jó foglalkozás nélkül élni, s az
                  olvasás legjobb óvszer az unalom ellen. Ő pedig csak foglalkozni akart, midőn a
                  papírhártyára írt legendáktól kezdve a csinos kötésű <hi
                     >Ezeregyéj</hi>-ig minden nyomtatott könyv
                  sarkát megnézegette, hogy majd aztán a legcélszerűbbet kiválaszthassa.</p>
               <p>Míg Stefánia az őszinte gondoknak szentelé pillanatait, a szomszéd teremben
                  elkezdődék az általunk már ismert beszélgetés.</p>
               <p>- Ah, ők a képekről értekeznek. Valódi unalmas tárgy!</p>
               <p>Stefánia ajakaira tette kezét, mintha ásítani akarna, s utóbb, hogy megbüntesse
                  érdektelen társalgásáért az ezredest, ki ha ezt sejtené, bizonyosan
                  szerencsétlenné lenne, a polcról egy könyvet ragad ki, s olvasni kezd.</p>
               <p>Később úgy rémlék Stefániának, hogy a nyitott könyvben leánykérésről van szó...
                  vagy tán nem is ott, hanem a szomszéd szobában. Ugyanekkor, kétségkívül
                  történetesen, oly szorongás fogta el szívét, hogy az atyus gyógycseppjeire
                  szüksége lett volna, de fájdalom, körüle nem vala még csak egy illatszeszes
                  üvegecske is.</p>
               <p>Alig csillapult a bájos tündér szívdobogása, midőn a szövetfalon át a negyvenezer
                  pengő évi jövedelem hangzék, és Stefánia a még mindig nyitva tartott könyv lapján
                  a betűk megett könnyű kocsit látott elrobogni, a bakban bérruhás legénnyel, a
                  hátulsó ülésen pedig legújabb divat szerint öltözött úrhölggyel. Aztán a fehér
                  papíron gazdagon világított báltermek emelkedtek, a fekete betűk pedig régi
                  soraikból kiszöktek, s gálánt úrfiakká és mosolygó arcú nőkké változván, oly
                  kellemesen táncolták a keringőt, polkát és quadrillet, hogy Stefániának szemei
                  káprázni kezdettek a lejtő, lengő és összefonódó alakok miatt.</p>
               <p>Nyugtalanul tette le tehát a könyvet, melyet valamely ravasz bűvész megvarázsolt,
                  s mivel lábai is egy kevéssé ingottak, mintha táncra akarnának indulni, mi a
                  falakról letekintő komor császárok előtt legalábbis illetlen lett volna,
                  ennélfogva Stefánia a dívánra ült, mely történetesen éppen a szövetfal mellé volt
                  állítva, s így akaratja ellen is a szomszéd teremből minden szó egészen füléig
                  hatott.</p>
               <p>A díván ezen helyzetének következő monológot köszönhetünk.</p>
               <p>- Ah, a gróf úr gyermekkoromról beszél, s úgy látszik, Grill asszony fülbesúgásai
                  szerint. A kép, melyet rajzol, meg kell vallani, igen hű arra, hogy hiúságomnak
                  hízeleghessen, s kedvem volna díjul egy kosaracskát fonni. Miért mentem a
                  kolostorba? Óh, ezt már a gróf úr hiányosan adja elé. Mert én nemcsak táncoltam
                  Adolffal. Éppen nem. Ő egy tucat szerelmes levelet is írt nekem, teli
                     ortográfiai hibákkal és a legújabb regényekből
                  kölcsönzött érzékeny gondolatokkal, melyeket akkor nemcsak eredetieknek, de
                  rendkívül meghatóknak is találtam. Grill asszony ezt bizonyosan azért hallgatta
                  el, mert leánya, Teréz volt postánk... Miként töltöttem Párizsban három évet? Igen
                  mulatságosan, kivévén, hogy sógorasszonyom kedvetlen volt, ha szebben öltöztem,
                  mint ő, és görcsöket kapott, ha az operapáholyokban nagy rekkenőség vala, mi más
                  szókkal annyit tett, hogy a lorgnettek és látcsők
                  mind felém fordultak. Azonban a megholtakról tulajdonképp nem kellene rosszat
                  mondanunk. Szegény sógorasszonyom! Szentül hitte, hogy mihelyt mellette nem
                  lennék, őt hódító szépségnek tartanák. De kiben nincs gyöngeség?</p>
               <p>Stefánia azon helyes megjegyzést, miként senki sincs gyengeség nélkül, aligha
                  szigorú értelemben vette; mert ajkát durcásan piggyeszté le, midőn Jenő a
                  legudvariasabb kifejezéssel mondá az atyusnak, hogy a “szép kisasszonyban
                  csakugyan lát egy kevés ártatlan kokettériát”. Ily kíméletlen észrevételt,
                  Adolftól kezdve a párizsi úrfiakig, róla még háta megett sem mondott senki. Ezt
                  Stefánia állhatatosan hitte; ámbár most volt először oly helyzetben, hogy a háta
                  megett ejtett észrevételeket hallhassa. S mennyire meglepeték, midőn később Jenő
                  hideg nyugalommal kezdé számlálni a jeleket, melyekből következteté, hogy a
                  kisasszony által, noha együtt még egy szót sem beszéltek, kétségkívül hőn
                  szerettetik! Ekkora merészség példátlan volt a férfiúi önhittségek krónikájában, s
                  csakugyan megérdemlé a legkomolyabb neheztelést is. Stefánia tehát dacosan
                  toppantott kis lábával és arcán azon szilaj kifejezés ült, mely, ha valami
                  tündérkéz a szövetfalat, mint egy színpadi függönyt, hirtelen felvonta volna,
                  bizonyosan kétségbeejtené a vitéz ezredest.</p>
               <p>De a junói attitűdnek, melyben a művészi kellem a női negéd élénk jellegét
                  mérséklé, soká tartani nem lehetett; mert a szomszéd teremben a vitatkozás
                  megszakadt, mégpedig az atyusnak oly nyilatkozata mellett, mely sokkal
                  zsarnokiabbnak látszék, hogysem Stefánia kedélyét új nyugtalanságok közé ne
                  sodorná... ha erre most elég idő lenne.</p>
               <p>Azonban az atyus már az ajtó felé közelgett, s Stefánia, mint megrezzent madárka,
                  repült a könyvek és leshelye megöl az utcaablakhoz, hol egy szép szegfűnek, mely
                  viráglevelei gazdagsága miatt kihasadt, kelyhét oly gondoson köté össze, hogy
                  észre sem vette atyus beléptét, s csak akkor fordítá fejét ijedten hátra, midőn ez
                  kezét vállára tevén, megszólítá.</p>
               <p>- Ah, atyus, én veled többé nem is fogok beszélni.</p>
               <p>- Miért, kis galambom? - kérdé az öreg francia, leányának előpiggyesztett ajkára
                  és haragos tekintetére vetvén szemeit.</p>
               <p>- Te engemet nem védelmeztél, te tűrted, hogy tetszelgőnek nevezzenek.</p>
               <p>- Ah, kedvesem, tehát spionkodtunk?</p>
               <p>- Csak egy könyvért valék benn; de ti oly tüzesen szavaltatok, mintha színpadon
                  lettetek volna.</p>
               <p>- Így hát tudod az okot, mely most hozzád hozott?</p>
               <p>- Igen, s a gróf úr önhittségeért megérdemlené...</p>
               <p>- Hogy kosarat kapjon - közbevágott atyus.</p>
               <p>- Ha nem is, de legalább, hogy félévig remény nélkül epedjen lábaim előtt - jegyzé
                  meg Stefánia mosolygva.</p>
               <p>Vén franciánk megborzadván azon gondolattól, hogy csendes magánya oly hosszas
                  ideig háboríttassék, maga sürgetett határozott választ, bármiként üssön ki az.
                  Azonban Stefánia csak nagy fáradsággal vétetett a legkisebb engedélyre is, s nem
                  kétlem, hogy Jenő grófnak elég módja volt a terem minden zsarnokának
                  élettörténetére visszaemlékezni, mielőtt Stefánia szándéka felől értesülhete.</p>
               <p>De a válasz egészben mégsem lehetett leverő, mert néhány nappal utóbb már a falu
                  népe komolyan kezdé fejét csóválni, s az “öregapó” iránt új meg új kételyei
                  támadtak, melyek kérdés alá sem vonható tényeken nyugvának.</p>
               <p>Sokan látták tudniillik, hogy míg ez a szokott időben szürke kabátjával és
                  gyógyszeres üvegeivel az utcapadon várja rendes vendégeit, kik segédére vagy
                  tanácsadásaira szorultak, addig az ablak függönyei és virágcserepei mellől nevető
                  arccal tekintget ki a papagájon és Stefánia kisasszonyon kívül már még maga a gróf
                  is, kinek nevét mindenki csak félelemmel tudta említeni. Mások viszont hitelesen
                  hallották, miként a közelebbi vasárnap azért nem vala az öregapó sem a kapu előtt,
                  sem a templomban, mert a grófot látogatta meg, s ebéden is nála maradt. Ily tények
                  után természetes volt, hogy többen meggyőződtek, miként közös pártfogójuk ezentúl
                  nem viseltethetik oly szívességgel irántok, mint régen, midőn még a jobbágyait
                  üldöző földesúrral barátságos összeköttetésben nem állott.</p>
               <p>Idegenkedésük naponkint érezhetőbbé lőn, s bár nem szűntek meg köz- és magános
                  bajaikban az utcapad körül seregleni, s bár a vén francia most is orákulumok<hi
                     xml:id="_ftnref48">[48]</hi> vala, de azon bizodalmas nyíltságot, mely eddigi
                  maguktartását jellemzé, feszesebb és óvatosabb hangulat váltá fel. Minthogy pedig
                  a népszerűség többnyire lassan gyűl, és hamar szokott fogyni, nem csoda, ha a falu
                  már akármit könnyen föltett arról, kit pár héttel előbb megszólani vagy hibáztatni
                  tanácsos sem volt.</p>
               <p>Midőn tehát híre terjedt, hogy Stefánia kisasszonyt a gróf nőül veszi, a vén
                  francia az egész délelőttet az utcapadon tölté minden vendég, minden látogató
                  nélkül.</p>
               <p>Úgy látszott: a faluban nincs többé beteg, nincs panaszló, nincs elégületlen és
                  ki-ki rögtön oly éles eszűvé vált, hogy saját ügyeit idegen befolyás nélkül is a
                  legszebben tudja intézni.</p>
               <p>Szóval, édes Cecilem, Jenő gróf, bár a népet vagyonossá, józan életűvé és
                  rendtartóvá tette, annyira gyűlölteték éppen azok által kiket a nyomor karjai
                  közöl kiragadott, hogy ipjának eddigi érdemei is, az új viszony miatt, többé
                  elösmertetést vagy hálát alig vívhattak ki.</p>
               <p>A nép nehány nap alatt ismét kezdett ugyan, ha nagyobb szerencsétlenség érte, a
                  vén franciához visszaszállongani, de már inkább csak sebeit tárta föl neki s nem
                  szívét, és inkább orvost, mint barátot keresett nála.</p>
               
            </div>
            <div type="chapter">
               <head>5.</head>
               <p>A szép Stefánia alig hagyta oda a tág ereszű épület utcaszobájának félig levont
                  függönyeit, mosolygó virágait és csevegő papagáját, hogy a grófi kastély fényesen
                  bútorzott termeinek, óriás kiterjedésű parkjának, egy egész nagy falu határával
                  vetekvő vadaskertének, jól rendezett váltógazdaságának és óbor s kövér
                  marhapecsenye mellett sopánkodó jobbágyainak ünnepelt úrasszonya legyen; alig tölt
                  el nehány boldog hét a fejedelmi pompával ült lakadalom után; alig vette otthon
                  Barbara megint át föltétlenül és teljhatalommal a kamarakulcsokat, s alig kezdett
                  Jenő gróf a kéj mámorából néha ismét visszagondolni kedvenc terveire, midőn öreg
                  franciánk egy csinosan fogalmazott levél által értesíté vejét, hogy oly betegségbe
                  esett, melyből - ha tudománya nem csalja - kigyógyulni semmi esetre nem fog.</p>
               <p>Jenő hitelt nem akart adni e különc állításnak, kivált miután ipját meglátogatván,
                  azt, bár fekve, de vidám hangulatban találta. Később az öregúr, mert - mint mondá
                  - minden formásságnak barátja, a vidék orvosait tanácskozásra magához gyűjteté, és
                  ezeknek összhangzó közremunkálásával szenderült a jobblétre.</p>
               <p>Ah, Cecilem, mily embergyűlölővé változnék a világ, ha Momusnak<hi
                     xml:id="_ftnref49">[49]</hi> - ki a régi kor legkiábrándultabb tündére,
                     szatírja vagy félistene volt - kívánsága
                  szerint minden halandónak mellén egy kis üvegablak lenne, melyen át szívének redői
                  közé lehetne tekinteni! Így - hogy mást ne említsek - Jenő gróf nemes indulatú s
                  mély érzésű volt. Ő senki vagyonára nem vágyék, s ha Stefániának atyja után millió
                  tallért örökölne is, készpénzben vagy teljes biztosítékú kötelezvényekben, e
                  szerencse őt a temetési szertartások szomorú ünnepélyessége közt nem csábítaná a
                  bánattól egyetlen önző gondolat felé.</p>
               <p>Azonban mire a kincsvágy rábeszélni nem tudná, azt kieszközlé a rögeszmék melletti
                  makacsság.</p>
               <p>Jenő néha már könnyűvé vált szabályozásokra gondolt akkor is, midőn zokogó nőjét a
                  hűlt tetemről majdnem erőszakkal kellett elvonni; midőn a koporsó leszegezteték,
                  és a nagy viaszgyertyák meggyújtatának, midőn az ünnepi menet a sírveremnél
                  megálla, s a rögek alázuhogtak; midőn a nép rég eltávozék, és a néhainak saját
                  kezével faragott vörös márványszobra a hantok fölébe emelteték.</p>
               <p>Eleget akarta elűzni bősz gondolatait, de azok érzékeny keble dacára is
                  visszatértek, s úgy körülfogták másképp jó szívét, mint a tüskék az articsóka
                  gyümölcsét, melyet emiatt élvezni is nagy fáradságba kerül.</p>
               <p>Jenő a temetési szertartás után, a plébános s egy megyei tisztviselő kíséretében,
                  a vén franciának pusztán maradt házához ment a lepecsételt szekrénynek megnyitása
                  és a véghagyomány felolvasása végett.</p>
               <p>S midőn a zár, mely a levélnyalábokat őrzé, kitárult, grófunk alig titkolható
                  izgatottságban volt, mintha éppen Dárius kincsének
                  fölosztása lenne kérdés alatt. Szemei előtt lebegtek a zsinórra vont utcák és azon
                  csinos téglaházak, melyeket a vályogkunyhók helyébe fog építtetni. Mindenki telkén
                  vasazott új szekér mellett négy izmos fehér ökör hevert. A pitvarból tiszta ingű
                  és csinos tarka kötényű leányka lépett ki, hogy a vastag tőggyel hazatért tehenet
                  megfejje. A konyhán pedig az anyók kövér bográcshúst főzött a munkától fáradt
                  gazda és cselédek számára. Szóval Jenő már a hetedik falut is képzelmében úgy
                  boldogítá, mint a többieket, mert nem kétkedék, hogy ipja hátrahagyott birtokának
                  felét, mely a rendes örökösödési szabályok szerint Stefániának Párizsban lakó
                  testvérét illette, ettől majd könnyen megvásárolhatja.</p>
               <p>Hiú remény!</p>
               <p>A véghagyomány a különc agyú öreg szeszélyeihez méltó hangon volt szerkesztve, s
                  pontonként sajátságosabb tartalmúvá vált.</p>
               <p>A falu minden lakói, jegyzőjöktől kezdve a templom szegényeiig, oly ajándékot
                  kaptak, mely előttök szükségeikhez képest a legkellemesebb lehetett. Bámító volt a
                  tapintat és körülményismeret ezen magukban csekély becsű, de jól választott
                  emlékek kiosztásában. Úgy látszik: a boldogult minden egyes háznak, sőt minden
                  egyénnek vágyait s nélkülezéseit teljesen fölfogta. Továbbá a készpénz, bár nem
                  megvetendő öszletre rúgott, Barbarának birtokába esék. Ami pedig az
                  olajfesvényeken kívül akár tudomány, akár művészet tekintetében kiválóbb érdekű
                  volt - s így az öreg múzeuma majdnem egészen -, egy közel fekvő tanodának
                     legáltaték.
               </p>
               <p>Jenő ezen adományokat feszült figyelemmel, de visszatetszés nélkül hallgatá.
                  Később azonban a tisztelendő úr, kire a felolvasás volt bízva, emeltebb hangon
                  szónokolt két rendelkezést el. Az egyikben a vén francia jobbágyait a robot és
                  minden úrbéri tartozások alól örökre feloldozza; a másikban házát s
                  majorság-birtokait, Stefánia kizárásával, fiúgyermekére szállítja.</p>
               <p>Hogy száz oldalról lehetett a véghagyomány érvényességét megtámadni: ezt Jenő, bár
                  katonai növeltetése mellett sok jogismerettel nem dicsekedheték, igen bölcsen
                  tudta. De mit használt, ha a jobbágyok ingatlan sajáttal nem birhatván, s ha a vén
                  francia a többnyire nője jogán szerzett majorságföldekről a beruházási és
                  zálogöszvegen túl nem rendelkezhetvén, végtére sok pörpatvar után sikerülne is az
                  egész testamentum fölforgatása? Mert nem kerül-e a diadal az erdélyi perrendszer
                  mellett nehány évbe? Nincsenek-e egyes földek iránt csere- és örökbevallási
                  szerződések, melyeknek megsemmisítése egész emberéletet igényel? S ha utoljára
                  Stefánia és testvére közt egyenlően osztatnék is el minden ingatlan vagyon, nem
                  valószínű-e, hogy a pörlekedés miatt felingerült fi-örökös a kezénél maradt
                  birtokokra nézve szintén ellenezni fogná azon reformokat, melyeket Jenő makacs és
                  kielégíthetetlen szenvedéllyel hajhászott.</p>
               <p>Ily tekintetek miatt tehát, bármily felindulással, csakugyan elfogadta ipjának
                  véghagyományát.</p>
               <p>Hiszen, gondolá, a felszabadult úrbéresekkel nagy pénzáldozat mellett
                  egyezkedhetem, és Florestán, ki egy tenyérnyi birtokért Párizst oda nem hagyhatja,
                  bizonyosan még örvendeni fog, ha vézna földeit megvásárlandom.</p>
               <p>- Stefánia testvérét Florestánnak hívták? - kérdé Cecil.</p>
               <p>S úgy rémlék, mintha barátném, ki most először szakította meg hosszas
                  elbeszélésemet, reszketeg hangon tudakolt volna.</p>
               <p>- Florestánnak, Cecilem! - válaszolám -, s e nevet eddig azért nem említem, mert
                  csak egy kis levélke által, melynek másolatát Jenő a véghagyomány elfogadása után
                  találta az öreg irományai közt, vészen némi részt történetemben.</p>
               <p>A kis levélke pedig következő tartalmú volt:</p>
               <p>Kedves Florestánom!</p>
               <p>Midőn soraim hozzád érkeznek, házamban hihetőleg már több ember fog
                  összegyülekezni, mint ahány tíz év óta átlépte küszöbömet. A szokatlan ténynek oka
                  temetési szertartásom leend; mert ha nem csalódom, az én életem még legfölebb
                  addig tart, míg e papírdarab a Rajnához érkezik, hogy átvitessék azon szép honba,
                  melynek most huszonhét éve örökre búcsút mondottam. Igen, Florestán! Te
                  eltakaríttatásom napján fogod feltörni a gyászpecsétet, ha tudniillik a levélhordó
                  valamelyik <hi>cabaret</hi>-bannem
                  issza le magát, mi aztán időszámításomat nagyon megszakítaná. Ne könnyezd
                  halálomat! Amily közönyös volt előttem az élet, olyan a kimúlás is, s ha e percben
                  a sors megkérdezne a választás iránt, nem tudnék határozni, és egész
                  alázatossággal rája bíznám az eldöntést. De tán felette önzőnek látszom ily
                  hosszan beszélvén magamról. Levelem okára térek tehát.</p>
               <p>A véghagyományban ingatlan vagyonaim örökösévé
                  tettelek.</p>
               <p>Ez, Istennek hála, egy procenttel sem fogja jövedelmeidet szaporítani, mert
                  boldogult nőd által gazdaggá lettél, és rangodhoz illő fénnyel élsz!</p>
               <p>De éppen a tőlem reád szállandó birtok csekélységeért, mely azt inkább egy
                  emlékké, mint valóságos belértékű adománnyá teszi, méltán kívánhatom, hogy amíg
                  csak viszonyaid engedik, eladni, idegen kézre juttatni, felcserélni ne akard. A
                  házat, kertet, szántóföldeimet és kaszálóimat, kérlek, tartsd oly állapotban,
                  aminőben én hátrahagytam. Ne hajts e részben sógorodnak, Jenő Eduárdnak semmi
                  előterjesztéseire. Amíg a gyűrűt, mely kis rejtekében anyád fürtét őrzi, amíg a
                  forgácsot a megváltó koporsójából, melyet tavaly küldöttem hozzád, s mely hatszáz
                  év óta családunk ereklyéje, elidegenítni nem vagy kénytelen: addig erdélyi
                  jószágaidat is védelmezd az én emlékemért a világnak és főként kedves sógorodnak
                  körmeitől, ki egy rögeszme miatt bolondulásig vágyik reá.</p>
               <p>Ha Erdélyben hitbizományokat lehetne alakítani,
                  kicsiny jószágomat a maga módján vallottam volna azzá; de így a te szilárd
                  szándékodnak kell kipótolnia, mit a törvény megtennem tiltott.</p>
               <p>Jenő e levélből látá, hogy ipja még véghagyománya által is vele azon harcot akarta
                  folytatni, mellyel az utcapadon nehány hónapig hévvel és kitartással küzdött.</p>
               <p>- Mily elfogult vén ember volt ő! Mily hiú és makacs avatag eszméinek védelmében!
                  - sóhajtott csalatkozás- és bosszúságból izgatott hangon.</p>
               <p>Szerette volna a hajthatatlan öreget koporsójából kivenni, szürke kabátjába
                  öltöztetni, s még egyszer a padra ültetni, hogy megmagyarázhassa: mennyire
                  korlátolt, egyoldalú és súly nélküli nézetek azok, melyek intézkedéseinek alapul
                  szolgáltak. Soha Jenőnek saját rendszere mellett döntőbb, cáfolhatlanabb védvei
                  nem voltak, mint e percben. S mily szabatos, mily találó kifejezéseket lelt minden
                  eszmeárnyolat visszaadására! Szentül hitte, állhatatosan meg vala győződve, hogy
                  ipjának most már lehetlen volna ellene többé küzdenie, s hogy rögtön bevallaná
                  óriás tévedéseit. Ah, de a halottakkal nem lehet vitatkozni, s Jenő - noha szép
                  neje oldala mellett is, lelkében sokáig perelt <hi
                     >urambátyámmal</hi> - végtére csak abban talála vigasztalást, hogy Florestán,
                  ki nagy fényűzéssel él, nehány év múlva kénytelen leend erdélyi birtokáról
                  lemondani, főleg ha árát háromszorosan is megveheti, s tudja, hogy testvére
                  férjénél erre mindig kész szekrényre lelhet.</p>
               <p>De eléadásomban igen messze tévedtem, pedig a végrendeletnek még két pontját nem
                  kell vala említés nélkül hagynom.</p>
               <p>Az egyik szerint az öregúr Stefániának egy nehéz vasládát ajándékozott, melynek
                  lakat- és zárkulcsai sehol sem találtattak meg.</p>
               <p>A másik pont pedig arról értesíté az örökösöket, hogy legnagyobb kedvezményben
                  Jenő gróf részesült, mert számára oly lepecsételt csomag van a károlyfehérvári
                  káptalanba letéve, mely a tulajdonosnak több hasznot hajthat, a ház körül több
                  nyugalmat és a vidékre több áldást terjeszthet, mint azok képzelik, kik mást nem
                  tartanak kincsnek, mint amelyet a kalmárok is annak ismernek el.</p>
               <p>Ha kegyed, Cecilem, a kíváncsibb némberek közöl volna, sokáig hagynám függőben a
                  vasláda és a káptalanban őrzött drágaság felől; de így egész készséggel sietek
                  minden rejtélyt, minden titokszerűséget lehüvelyezni.</p>
               <p>Az udvari kovács által kinyitott lakatok Stefániának csodálkozására oly tárgyakat
                  hoztak a világ elébe, melyeknek létezését Barbara sem gyanítá.</p>
               <p>Finom asztalszövetek, <hi>mechelni</hi> csipkék<hi
                     xml:id="_ftnref56">[56]</hi> és utánozhatlan szépségű <hi
                     >rokokó</hi> ruhák hevertek a felső rétegekben. Alább pedig régi serlegek
                  mellett arany- s ezüsttálak, tányérok, medencék, gyertyatartók voltak oly
                  mennyiséggel, hogy ha művészi formáikat, s ha ódonságuk által sokszorozott
                  értéköket tekintet alá sem vennők, mégis elismerhetjük, hogy Stefániát az atyus
                  sokkal több kedvezésekben részelteté, mint a Jenő gróftól irigylett Florestánt.
                  Aztán a legkisebb szövettől kezdve alig volt tárgy, mely régibb századokra
                  visszaintő családi emlék ne lenne, s főleg az arany- és ezüstneműeken az évszám
                  mellett a grófi korona és címer is többnyire kiverve vala, és a szem mindenütt egy
                  nyíltól átszegzett nyakú dámvaddal találkozék, mely a szirt csúcsáról a mélységbe
                  akar bukni.</p>
               <p>- S a pajzs szélén mi volt? Páncélos kar-e, mely kezében lezajlott nyilat tart,
                  vagy kiterjesztett szárnyakkal közelítő sas, mely sóvárgón fordítja szemeit a
                  hanyatló vad felé? - kérdé Cecil rezgő hangon és meglepetést vagy szokatlan
                  részvétet tanúsított arckifejezéssel.</p>
               <p>- Válassza kegyed, amelyiket inkább óhajtja, mert én nem tudnám visszaemlékezéseim
                  után elhatározni.</p>
               <p>- Mily feledékenység! - sóhajtá Cecil.</p>
               <p>- A legborzasztóbb, de mentségül felhozhatom, hogy a károlyfehérvári káptalanba
                  tett kéziratnak egész szövegét - mert a vén francia által Jenőnek hagyományozott
                  kincs egy autobiográfiai töredék volt - majdnem
                  pontosan el tudnám mondani. Az igaz, hogy ma reggel olvastam legutoljára, s így
                  emlékezőtehetségem mégis aligha versenyezhet azon híres mnemonikuséval<hi
                     xml:id="_ftnref58">[58]</hi>, ki a Talmudot
                  szóról szóra megtanulta.</p>
               <p>Cecil a kanapén közelebb simult hozzám, s annyi figyelemmel hallgatá eléadásomat,
                  hogy büszkévé kellett volna lennem, ha már nem sejdíteném, miként valami
                  különösebb érdek vonja magához és tartja lebilincselve.</p>
               
            </div>
            <div type="chapter">
               <head>6.</head>
               <p>Jenő gróf - szólék kevés pihenés után - a káptalanból elhozott irományt, melyet
                  ipja oly drágára becsült, előbb figyelemmel végigolvasta, aztán gondosan
                  összehajtá, s behelyezé a családi levéltárba, hol legalább tízezer okmány közt,
                  mint hivé, annyira csöndesen fog heverni, hogy legfölebb félszázad alatt egyszer
                  szellőztetik ki.</p>
               <p>- Maradtunk régi nézeteink mellett - mondá mosolygva, midőn a levéltár kulcsát
                  ismét elzárta.</p>
               <p>A kastélyban pedig többé említés alá sem jött az öreg francia ajándoka, de a
                  távolabbi körökben, hol a mendemondák szabadon terjedhettek, senki sem kétkedék,
                  hogy Stefánia grófné nemcsak rendkívüli szép nő, hanem gazdag parti is volt.</p>
               <p>Ha a kormányzó báljaiban legdrágább ékszerrel ő jelent meg, minden szem egyszerre
                  ráakadt azon gyémánt- és rubinkövekre, melyek kétségkívül a különc atyus
                  vasládájából vétettek elő.</p>
               <p>Ha Jenő új arab vagy telivér paripákkal robogott a kolozsvári utcán végig, ki-ki
                  sejté, hogy a drága fogatnak legalább fele a káptalanból elhozott bankszelvények s
                  kincstári utalványok eredménye.</p>
               <p>Ezen átalános véleményből végre Stefániára is ragadt valami.</p>
               <p>Nem tudta volna megmondani, miért, de csakugyan hivé, hogy a fényes háztartás egy
                  részét nem az urodalom folyó jövedelmei fedezik, s boldogságának hátterében azon
                  meggyőződés ragyogott, miképp függetlenebb helyzetű, hogysem szerencséjét egészen
                  férjének köszönhetné, kit különben elég hőn szeret.</p>
               <p>Jenő hamar észrevevé nője balvéleményét, de eloszlatni gyöngédtelenségnek
                  tartotta.</p>
               <p>Azonban, Cecilem, kegyed talán inkább vágynék e megjegyzések helyett az atyus
                  saját életírását hallani?</p>
               <p>- Ön ezt ígérte - felelé Cecil nyugtalan hangon.</p>
               <p>- Teljesítem is, noha általa egy bizarr világnézetnek tolmácsává kell lennem.</p>
               <p>Stefánia atyjának irata, melyet ez minden szerzeményei közt, legalább Jenőre
                  nézve, legbecsesebbnek állított, a következő vala:</p>
               <p> Főnemes ősektől származtam, kik egyéb kitüntetések mellett szerencsések voltak
                  éjjel a Louvre fedelén őrködni, míg XIV. Lajos<hi
                     xml:id="_ftnref61">[61]</hi> az özvegy királyné palotahölgyeihez a kéményen
                  mászott be; kik a régens ebédein
                  balett-tánosnőkkel fecseghettek, kik Marlyből Párizsba vihették XIV. Lajos
                  ölebeit, és jelen lehettek, midőn Pompadour
                  asszonyság görcsöket kapott, ha egy bolha szökött fehér reggeli köntösére.</p>
               <p>Ily kegyelt család sarjadéka a végzet által szintén nagy szerepre volt hivatva, és
                  én XVI. Lajossal naponként legalább ötven faliórát húztam föl, s ha valamelyik
                  pontatlanul talált járni, azt együtt bontottuk szét, s oly ügyesen igazítók meg,
                  mint a hírneves genevai órások.</p>
               <p>De e komoly foglalatosságra csak később adtam magamat, mert fiatal korom első évei
                  még az öreg király uralkodása alatt folytak le; ünnepek, táncok, cselszövények és
                  szerelmi kalandok közt.</p>
               <p>Tartott volna bár sokáig könnyelműségem!</p>
               <p>Azonban balcsillagzatom szép nőink dísztermeiben a divatos szórakozásoknak egy
                  igen kártékony nemére vezetett, mely kedélyemet rendre sivár vágyakkal tölté,
                  szívemből a ledér indulatok tündértársaságát száműzte, s agyamba nyugtalan
                  vendégeket - eszméket hozott.</p>
               <p>A palotahölgyek tudniillik, hogy estélyeiket
                  pikántabb ízűvé tegyék, a remek családfájú nemesek és a csinos pofájú abbék mellé
                  a vendégeknek egészen más faját csődíték össze, kiknek sem jó családfájok, sem
                  pofájok nem volt ugyan, de azon érdekes sajátsággal bírtak, hogy - mint a macska
                  bizonyos elégületlen mormogás közt nyeli le a legkövérebb falatot is - soha
                  megnyugodni nem tudtak helyzetükkel és a sors ajándékaival.</p>
               <p>Divatbölcseinket értem, a fennálló rend esküdt ellenségeit, kik nevetségesnek
                  tarták, ha valaki hivé, hogy a megváltó képes volt ujja érintésével néhány vaknak
                  látását visszaadni, míg ők szintén ujjaik mozgatása által az egész világ szemét
                  egyszerre felnyitni remélék, s bár tagadák, hogy Jerikó falai pusztán a kürt
                  rivallására ledöntethettek volna, abban nem is kétkedének, miként kiabálásaikra a
                  szolgaság és elnyomatás bástyái, melyeket önzésük alkotott, s minden percben újra
                  építhet, örökre szétomlani fognak.</p>
               <p>Mit nem fecsegtek ők, e bölcsek, az egyenlőség és szabadság aranykoráról, midőn az
                  erős az oroszlányrészt nem fogja többé a gyengétől követelni.</p>
               <p>Eléadásuk csillámlott és melegített, az értelemre és képzelődésre egyenlőn hatott,
                  hiúságunknak és emberszeretetünknek hízelgett, az éle s gúny metsző élével boncolt
                  mindent szét, de a közboldogság forrasztó balzsamával ígért mindent sokkal szebben
                  összeállítani.</p>
               <p>Beszédök mentől különösebb színt váltott, annál inkább ragadta el blazírozott és
                  unatkozó nőinket, kik most úgy álmodták belé magokat a bölcsektől készített
                  társadalomba, mint anyáik és nagymamáik az egykor divatos pásztor-regényekbe,
                  melyek szerint jól kifésült báránykák mellett ültek a szép Cloék hímes papucsban,
                  hófehér harisnyával, selyem kurtaköntösben, finom brüsszeli nyakcsipkével, púderos
                  hajjal, hogy kacér szerelmi vágy közt hallgassák a Menalcas grófok s Damon
                  hercegek nádsípjait.</p>
               <p>Úrhölgyeink mulatságos időtöltésnél másnak alig képzelték az új korszakot, melynek
                  közelgése hirdetteték, s a bölcsekre kimondhatatlan részvéttel néztek, mint akik
                  egy szép meglepetést akarnak számukra rendezni, s most alig hagyják sejdíteni a
                  bekövetkező farsangi tréfát.</p>
               <p>Én eleinte kevés élvezetet találtam ezen estélyeken, s bizonyos gyanakodással
                  tekintek még Condorcet úrra is, aki legszelídebb
                  példánya volt világjavítóinknak, de naponkint gondolkodóbbá lettem, és
                  önkénytelenül kezdem szégyelleni a hivalkodást s a tétlenséget, melyből eddigi
                  életem állott.</p>
               <p>Komoly könyveket vettem elő, s még Rousseau-t is végigolvasám.</p>
               <p>A varázs hatott s annál veszélyesebben, mert képzelődésem helyett elmémre
                  munkált.</p>
               <p>Lassanként nélkülözhetlenné lőn a bölcsek társasága, s ha a nő-szalonokban nem
                  találhattam rájuk, <hi>mandzárd</hi>jaikba mentem fel, és e keskeny,
                  e törpe, e rosszul bútorozott szobák rendre az észisten templomaivá változtak, hol
                  a fölkentek egyedül az örök igazságnak hoznak áldozatot.</p>
               <p>Végre meggyőződtem, hogy az emberiség boldog csak azon nézetek szerint lehet,
                  melyeket ők tanítanak, s hogy a jólétre rávenni vagy rákényszeríteni a tömeget
                  egyaránt üdvös és lehetséges.</p>
               <p>Lemondék tehát fontos szerepemről, mely az udvari órák fölhúzásából állott, s
                  jószágaimra költöztem, hogy alattvalóimat úgy boldogítsam, mint most ön, édes
                  Jenőm, hogy minden percben készen lehessek a világ elromlott óráját szétbontani, s
                  új kerekekkel látni el, mert már, mint hittem, mutatója nem akart többé az idővel
                  együtt haladni.</p>
               <p>Éppen akkor a parlamentek az adó belajstromozása miatt a leghevesebb küzdésben
                  voltak a kormánnyal, és a korlátnok ígéré e merész
                     tribunalok jogbitorlásait megszüntetve, a
                  királyi hatalmat a törvényszéki szobákból visszavenni. Egymást követék tehát a
                  fenyegető parancsok és a merész ellenszegülések.</p>
               <p>Elragadtatva voltam a törvényszékek erélyén és Esprémenilnek s Goislard-nak, a két
                  legbátrabb bírónak arcképe előtt tisztelgőn hajtám meg térdemet, mintha a
                  szabadság vértanúi lennének, pedig csak fizetésöket veszték el, s a komor
                  hivatalszobákból köztapsoktól kísértetve - vonultak fényes kastélyaikba
                  vissza.</p>
               <p>Nemsokára Calonne pazarló pénzkezelése a főrendűek
                  összehívását mellőzhetlenné tette.</p>
               <p>A kormány engemet is meghívott ezen tanácskozmányokra, s örömittasan siettem
                  Versailles-ba. Ott leghangosabban kiabáltam a fináncminiszter ellen, s midőn az
                  megbukott, az ellenzék soraiból helyébe lépő Brienne<hi xml:id="_ftnref69"
                     >[69]</hi>-nek is heves lehurrogatója valék, s csak arra ügyeltem, hogy a
                  kormány pénzre ne tehessen szert, mert így reméllők a több mint másfél század óta
                  össze nem gyűjtött országrendeknek egybehívását.</p>
               <p>Két év és két hónap múlva teljesült e nagy óhajtás, mely a közboldogság
                  paradicsomának bejárata elébe emelt diadalkapunak látszott.</p>
               <p>Midőn a kihirdetést meghallám, jobbágyaimat összehívtam, s mert már sorsukhoz
                  képest vagyonosokká tettem őket, mit ajándékozhattam volna egyebet, mint a drága
                  szabadságot, és hogyan késhetném ezt tőlök visszatartóztatni azon ünnepi
                  percekben, midőn a szellem a századok rozsdás bilincseit mindenütt már
                  szétszakítani készült? Megszüntettem tehát a földesúri jogokat, átöleltem örömtől
                  zokogó polgártársaimat, s millió hálától kísértetve siettem a törvényhozás
                  termébe, hol már átallám a nemesség és szabadalmas osztályok padjain ülni, s
                  mihelyt a velük meghasonlott közrendűek magokat nemzeti gyűléssé nyilatkoztatták
                  ki, Sieyès karjába fogózva, büszkén mentem a <hi>bálterembe</hi>, s
                  midőn onnan a közrendűeket kizárták, a <hi>Szent Lajos</hi>
                  templomába, és a legboldogabb halandó voltam, midőn a <hi>nemzeti
                     gyűlés</hi> magát állandónak és sérthetlennek nyilatkoztatta ki.</p>
               <p>A kormány részéről csakhamar erőszakos szabályok terveztettek. Versailles táborhoz
                  hasonlíta. A nemzeti gyűlés termét őrök vették körül, s a belépés a hallgatóságnak
                  tiltaték. Tábor vonatott Párizs elé, és a csapatok úgy valának felállítva, hogy a
                  várost szükség szerint akár elzárhatták, akár ostromolhatták. Ezen roppant katonai
                  készületek, a határszélekről jövő nehéz ágyúvonatok s az idegen katonák jelenléte,
                  melyek engedelmessége határt nem ismert, mind szerencsétlen kifejlődést
                  sejtetének. Ekkor a népkegy halványa, Necker
                  száműzetett. Én lázas vérrel siettem Párizsba. Érkezésemkor a város legnagyobb
                  mozgásban volt. Mindenfelé számos csoportozatok alakultak. Több mint tízezer ember
                  sietett a Palais Royalba, felizgatva Necker
                  bukásának híre által. Egy kicsiny termetű, sápadt fiatal ember, Desmoulins
                     Camille, a <hi>Tuileriák</hi>
                   kertének egy asztalára hág, pisztollyal kezében:
                  “Polgárok! - kiált. - Nincs veszteni való pillanat, Necker hivatalvesztése minden
                  hazafinak <hi>szentbertalan-éji vészharang</hi>! Csak egy
                  menekülésünk, fegyvert ragadni.” Csattogó tetszés helyeslé szavait, s az én hangom
                  is vegyült e bősz kiabálások közé. A békétlenség fúriái megindultak, kanócaikat a
                  kedélyekbe veték, s másnap a lázadás már szabályzott jellemet vett föl. A <hi
                    >Bastille</hi>-hoz, a <hi>Bastille</hi>-hoz,
                  ordítozá minden elvadult szenvedély. A türelmetlen sokaság körülvéve ezen
                  erősséget, s órákig kiabálá követelőn, de tétlenül: mi a <hi
                     >Bastille</hi>-t akarjuk! Mi a <hi>Bastille</hi>-t akarjuk! Végre
                  kilép két férfi, merészebb a többinél, s egy őrházra vetvén magukat, fejszékkel
                  vágnak a felvont nagy híd láncaira. A katonák rájok kiáltanak, hogy vonuljanak
                  vissza, s lövéssel fenyegetik, de ők tovább vágják a láncokat. Utoljára a láncok
                  engednek, a híd leesik, s ők a sokasággal átrohannak rajta. E népdiadal többi
                  részleteit ön tudja, és még csak azt kell említenem, hogy a fejszések egyike én
                  voltam... én, <hi>Villemont Randon</hi> gróf.</p>
               <p>Cecil felsikoltott, s kezét szeme elé tevé, ujjain könnycseppek szivárogtak
                  át.</p>
               <p>Ijedten szakítottam félbe elbeszélésemet.</p>
               <p>Nem kellett kérdenem, mert egyszerre világossá lőn, hogy a <hi
                     >Villemont</hi> név keblében oly sebeket tört ismét fel, melyeket az idő
                  behegesztett, de máig sem gyógyíthata meg.</p>
               <p>- Tovább, kérem, folytassa csak tovább! - ismétlé Cecil, magán erőt venni
                  igyekezvén.</p>
               <p>Kénytelen valék kívánságának engedni, azonban e véletlen kifejlődés miatt
                  emlékezetem oly hűtlenné lőn, hogy ha a szegény Villemont gróf annyira zavartan
                  írta volna le élményeit, amiként én eléadám, úgy semmi csoda nem lenne, hogy azok
                  Jenőre legkevesebb hatást sem gyakoroltak.</p>
               <p>Különben az egész emlékirat a francia forradalom vérjelenetein vonult végig,
                  melyeket Villemont vagy átélt, vagy különös figyelemmel nyomozott ki.</p>
               <p>Szerinte Franciaországnak nem a nyaktiló áldozataiban volt legnagyobb vesztesége,
                  hanem azon eszmék, melyeket annyi nemes kedélynek, annyi felvilágosodott elme
                  tartott <hi>evangéliumának</hi>, s melyek szintén a legszigorúbb
                  zsarnokság előidézői, s ragyogó céljainak keresztülvitelét az állam
                  mindenhatóságára építvén, a népet örökké kényszeríteni fogják, hogy vagy az egyéni
                  szabadságot becsülni elfeledje, vagy hálátlan és gyanakodó légyen még azon
                  jótéteményekért is, melyeknek megszerzése kit-kit más körülmények közt elégültté
                  és elismerővé tett volna. Mert aki valakire a boldogságot erővel akarja tukmálni,
                  az a szívből vagy az önérzés vagy a háládatosság erényét kénytelen száműzni.</p>
               <p>Cecil álmodó tekintetet vetett reám. Úgy látszék: szavaimat nem hallja, nem érti.
                  Gondolatai hihetőleg sokkal ingerlőbb emlékek körül csaponganak, melyek bár arcára
                  fájó benyomást rajzoltak, és szemeibe mélabús kifejezést, mégis lelkét annyira
                  magukhoz bilincselék, hogy azoktól többé könnyen nem menekedhetett.</p>
               <p>Nem tudtam: vigasztaljam-e őt, vagy távozzam?</p>
               <p>Midőn zavarom mindinkább növekedék, szerencsémre az óra tizenegyet üt, s Cecil
                  férje, ki mindent minuták szerint szokott tenni, a kaszinóból pontosan
                  megérkezik.</p>
               <p>A tisztelt tanácsnok úr oly vidám, oly nevető arcot hozott közénk, hogy azzal
                  lehetetlen volt a másén még a kétségbeesést is észrevenni, s annál kevésbé a
                  kedvetlenséget.</p>
               <p>- Gyermekem - szóla, atyai örömmel simogatván nőjének eléje nyújtott kezét -, én a
                  holnap délutáni vonaton Bécsbe fogok indulni. Sejted-e, miért?</p>
               <p>Ekkor frakkjának felső gomblyukai mellett babrált, s annyi kéjjel néze az ujjai
                  által érintett pontra, mintha ott már valamit látna, mely még teljességgel nem
                  vala ott, de később lehet.</p>
               <p>- Kincsem, sejted-e? No, mit mondasz?</p>
               <p>- Hogyan sejteném? - válaszolá Cecil mosolyogva.</p>
               <p>- Te nem akarod hinni, pedig... pedig most maga a miniszter hívat. Bizonyosan
                  fontos ügyekről akarja nézeteimet hallani, s nagy csoda, ha nem fog közelebbről
                     <hi>itt</hi>, éppen <hi>itt</hi> valami
                  csillogni.</p>
               <p>A tanácsnok ismét azon helyre mutatott, honnan még szemét le nem vevé, s én, míg a
                  Leopold-rend kis keresztje a férj jósló lelke előtt lebegett, kalapomhoz nyúltam,
                  és azon ígérettel távozám, hogy holnap elbeszélésemet folytatni fogom.</p>
               
            </div>
            <div type="chapter">
               <head>7.</head>
               <p>Másnap Cecil egész lénye különös benyomást tett rám... Megdöbbenve ültem melléje.
                  Szemem arcán függött, s míg vonalai csodálatos erővel köték magukhoz figyelmemet,
                  egy szellemhang, egy sejtő érzés, egy szeszélyes ötlet vagy bizarr ihletettség
                  szünetlen lelkembe súgta: ezen asszony nem az, ki tegnap volt, kit tíz év óta
                  ismersz, kinek kedélyébe sokszor tekintettél, kinek jellemét régóta
                  tanulmányoztad, kinek szívében, mint a gyakran átolvasott könyvnél, rögtön azon
                  helyre nyithatsz, melyet keresel, s kinek idegeit sem emlékek, sem ábrándok többé
                  mély és szilaj izgásba nem hozzák.</p>
               <p>Cecil most rendkívül halvány, és hosszú, árnyas szempillái bágyadtan vonulnak
                  összébb. Lélegzéseit, melyek rövidebbek s egyenlőtlenek, néha mellének halk
                  emelkedései kísérik, és keze két végső ujjain oly rángásokat vettem észre, mi a
                  nőknél akkor szokott jelentkezni, midőn idegeik izgatottsága szenvedélyeikkel van
                  kapcsolatban, s vagy érzéki vagy szellemi túlfeszültségnek eredménye.</p>
               <p>Hallgatva s nem minden zavar nélkül vontam róla tekintetemet le, hogy az ismét
                  arcára tévedjen, mely halványan s egy átvirrasztott éj nyomai mellett is úgy
                  tetszék, sokkal szebb és igézőbb vala, mint ismeretségem óta bármikor.</p>
               <p>Azonban kezdem érezni, hogy neki lehetetlen már nem sejtenie meglepetésemet, de
                  viszont azt is láttam, mennyire gyöngédtelen lett volna a múlt esti jelenet után
                  barátném változásának okát tudakolni.</p>
               <p>Mert nem világos-e, miként a Villemont név említésének kellett Cecil mai
                  hangulatát előidézni? S folytassam-e e percben a tegnap félbeszakított
                  elbeszélést? Mily tapintatlanság volt máról ki nem maradnom? Hiszen régi
                  tapasztalásból tudhatám, hogy a nőknél érdekességünk nem ígéreteinknek
                  megtartásából áll, de azon óvatosságból, mellyel ígéreteinket teljesíteni és
                  megszegni bírjuk.</p>
               <p>Ily gondolatok, melyek gyorsan villantak elmémben fel, ha lehet, még
                  kényelmetlenebbé tették helyzetemet, mert soha sincs a férfi egy nővel oly
                  bizodalmas viszonyban, hogy legkisebb ügyetlenségét előtte inkább ne szégyellné,
                  mint nagy hibáit.</p>
               <p>Cecil, ajkain méla mosollyal, vonult hozzám közelebb, s kezét karomra tevén: - Ön
                  - szóla halkabb, de tiszta hangon -, ön tegnap kétségkívül észrevette a
                  varázshatást, melyet szegény barátnéjára egy tíz év óta sohasem hallott név
                  gyakorolt. Nem fogja tehát ellenezni, hogy a történetecskét, mely a halottaiból
                  föltámasztott névvel kapcsolatban áll, elbeszéljem; úgyis mi, némberek, midőn,
                  közlékenységi vágyunk ébren van, figyelmünket szoktuk elaltatni. S talán ez lehet
                  oka, nem pedig kigúnyolt makacsságunk, hogy férjeinkkel támadt vitatkozásainkban
                  is mindig saját nézeteink mellett maradunk.</p>
               <p>Cecil nevetve ejté e megjegyzéseit, de vidámsága az őszi naphoz hasonlított, midőn
                  ködök közt ragyog, és sugarait hulló falevelekre küldi, melyek piros színeiket
                  hervadásuknak köszönik.</p>
               <p>Hálával emelem szép kezecskéjét ajkaimhoz, s ő a következő családélet-rajzot adá
                  elő.</p>
               <p> Nemigen messze a spanyol határszélektől, hol Nagy Károly és paladinjai<hi
                     xml:id="_ftnref74">[74]</hi> az arabok ellen mesés harcokat küzdöttek, egy régi
                  kastély áll magas hegycsúcsok közé rejtve, s a világtól oly félrevonultan, hogy a
                  vendég csak eltévelyedve vagy pedig különös barátságból jön szerény födele
                  alá.</p>
               <p>A vidék vadregényes.</p>
               <p>Kevés része van mívelet alatt, s kivált a kastély körül úgy néz ki, mintha a
                  változtató idő gondosan kikerülte volna; mert félt azon jelleget letörülni, melyet
                  akkor is magán hordott, midőn tág barlangjaiban bűvészek, vékony szirtrepedései
                  közt törpék, facsargó övényein szörnyetegek laktak, s midőn minden fa törzsöke
                  mellett a veszély és hősregék fantasztikus alakjai rejtőzének.</p>
               <p>A nagy köveket, melyek a völgyön szétszórva hevernek, tán még a dühös Orlandó<hi
                     xml:id="_ftnref75">[75]</hi> dobálta az egyszemű óriásokra, kik királyleányokat
                  raboltak; a bérctetőn pedig, mint a nép beszéli, azért fakadt kéngőzös tó, mert
                  Szent György, kinek kápolnája az átelleni
                  hegyormon van, megsokallá egy normann bárónak zsiványkodásait, és rablóvárát
                  kincsestől a föld gyomrába süllyeszté.</p>
               <p>Egyszóval a régi kastély, hol Villemont Florestán második nője - kit, ha önnek is
                  úgy tetszik, nevezzünk most Ameline-nak - évenkint néhány hónapot töltött,
                  magános, de nem érdektelen fészek volt.</p>
               <p>És ő, bár a párizsi fényes estélyekkel is elégült vala, bár a város zaját és
                  élvezeteit sem unta, mégis leginkább szeretett e rokkant, e komor és látogatatlan
                  épületben lakni.</p>
               <p>S nemcsak azért, mert közelebb volt gyermekkorának játszóhelyéhez s a vén
                  diófához, melynek sötét árnyában két, félig alásüllyedt kőkereszt szüleinek drága
                  porait jelölé ki, de azért is, mivel ízlése, a mívelt körök és a finom élvezetek
                  kedvelése mellett legkevésbé sem vesztette el fogékonyságát a természet szépségei
                  s a falusi élet egyszerű örömei iránt.</p>
               <p>Ah, Ameline nem szavakban, de kedélye és álmai által költő volt.</p>
               <p>Szerette a megdöbbenést, melyet az erdő sötét homálya okoz, szerette a lebegő és
                  ködös képeket, melyekkel a hegyi tájékok ege és a hegyi lakosok képzelődése
                  benépesítve van, s kevés francia nő tudta csak tizedét is az Ameline kedvelte
                  románcoknak, s kívüle tán egy sem volt, ki a természettani ismeretek mellett oly
                  eleven s majdnem babonás érzékkel bírt volna a tündéres népregék szépségei
                  iránt.</p>
               <p>Ameline hároméves leányaért magányos óráit legörömestebb nevelési munkák
                  olvasásával töltötte, de midőn könyvét félretéve, dal fakadt ajkairól, s a kicsiny
                  bölcsőben pihenő angyalkáját mindig új énekekkel ringatta álomba, s ez együtt
                  szerette benne az énekes dajkát és a gondos anyát, és ő büszke volt, hogy gyermeke
                  nem kénytelen ragaszkodását közte és egy idegen ápoló közt megosztani.</p>
               <p>Ameline, bár gyönge alkatú vala, férjeért, ki a vadászatot szerette, merész
                  lovaglóvá lőn, s a célt ritkán téveszté el, de midőn a meredek és szédítő
                  szirteken hideg szívvel szöktetett át, a völgykanyarulatoknál, hol megcsendült az
                  ebek ugatása, félve tekintett körül, hogy vajon nem néz-e reá az erdőrém, és ha
                  egy remegő őzet vagy szarvast ejtett el, hetekig üldözte a szerencsétlen martalék
                  vádló szeme...</p>
               <p>- Ah, Cecilem - közbeszólék részvéttel és szelíd hangon -, én ismerem az erő és
                  gyöngeség e tündérvegyületét, s a kegyed jellemében is föltaláltam. Csak egy ilyen
                  némberről mondhatta Balzac: angyal vagy szerelmed, démon képzelődésed, gyermek
                  hited, éltes tapasztalásod, férfi elméd, nő szíved, óriás reményeid, anya
                  fájdalmad és költő ábrándjaid által.</p>
               <p>Cecil szemében könny, arcán lázas pír volt.</p>
               <p>Megdöbbentem közbeszólásomnak rendkívüli hatásán.</p>
               <p>De ő rejtélyes felindulását visszanyomván, mélán mosolygó ajkakkal folytatá
                  elbeszélését.</p>
               <p>A szegény Ameline-nak egy sokakkal közös hibája vala, melytől semmi
                  élettapasztalás sem fogja elszoktatni a nőket, kik férjeiket szeretik.</p>
               <p>Az ő akaratos fejébe tudniillik nem férhetett be azon eszme, hogy a férfiak
                  hűségének tágabb határai lehetnek, mint a némberekének.</p>
               <p>S Florestán, ki már negyven éven valamivel túl volt, szívéből szerette ugyan a
                  húsz évet még el nem ért Ameline-t: de a nagyvilág fogalmai szerint elégnek tartá,
                  ha mélyebb érzéseit számára tisztán megőrzi, anélkül, hogy kötelességeért az apró
                  könnyelműségekről lemondani kelljen.</p>
               <p>Ezzel a fiatal nő nem tudott megbarátkozni, s talán a hegyek közé rejtett régi
                  kastélyt, a természet szépsége iránti fogékonyság nélkül is, inkább szerette volna
                  a ragyogó társaságoknál, melyekben a férfiak neki hízelegtek; de Florestánt a nők
                  különböztették meg.</p>
               <p>Pedig mily balgaság hinni, hogy az idilli napok az ártatlanságéi is, s a kísértés
                  az alkalmakban s nem a szívben van!...</p>
               <p>Cecil megpihent, hogy kedélyének ellágyulását beleplezhesse, s csak egy hosszú
                  perc után folytatá Ameline történetét.</p>
               <p>183*-ben híves tavaszéj volt.</p>
               <p>A hold gazdag sugárokkal borítá a láthatárt, de a szél végigsivalkodott a keskeny
                  völgyek torkán, rángatta a fák lombjait, kifürkészte a szirtöblöket, s millió
                  hangot csalt belőlök. És a csillámló felhők, mint a megvert tábor maradványai,
                  melyek a dicsőséget és félelmet egyaránt nem tudják feledni, majd nyargalva
                  oszlottak szét a láthatáron, majd ismét gyorsan gyűltek nagyobb csoportba, mintegy
                  küzdésre készülődve.</p>
               <p>Azon világos és nebelgő, azon zajgó és mégis
                  ünnepi éj volt, midőn a kecskepásztor iszonyba vegyült kíváncsisággal tekint a
                  várromokra föl, hogy láthassa a falszegleten a kicsiny gyíkot, mely egy perc alatt
                  óriás sárkánnyá fújja magát, és sivító torkával a lázak, görcsök és ragályok
                  anyagját terjeszti a vidéken el. Azon éj volt, midőn a vadász retteg a fenyérre
                  lépni, nehogy a szilaj csikók nyakán élő koboldokkal találkozzék, és a házgazda
                  sóhajtva fordul meg ágyában, arra gondolván, hogy az erdőbe terelt lovát még a
                  hajnalszürkület előtt a szellemkék halálra fárasztják, és hosszú serényének oly
                  tincseit, melyeket kötőfék helyett kezökben tartottak, soha többé kibontani nem
                  lehet. Azon éj volt, midőn a várandó anyák rettegnek: mert ha gyermekök akkor
                  születnék, kicsiny szívét könnyen magának jegyezhetné el egy álnok tündér, s az
                  sohasem fogna többé földi örömök után dobogni.</p>
               <p>Ameline talán e babonás félelem miatt összefogta kezét, s az éji lámpa halvány
                  világa mellett egy feszületre tekintvén, imádkozott. A hajnalszürkület már
                  derengeni kezdett. A szomszéd szobából, csak néhány órával előbb született
                  gyermekének sírása hangzék. Ameline reszket, zokog s megint imádkozik. Könyörgeni
                  akart anyai szeretetért, pedig az szívében megvolt; azonban esdő ajkai, mintha
                  átok lenne, kimondani nem merték.</p>
               <p>Florestán a kastély másik szegletében szintén álmatlanul tölté az éjt, s midőn már
                  rég fölvirradott, még akkor is szobalámpája mindig égett.</p>
               <p>Egy karszékbe ült a kandalló előtt, s a kialudt fenyőhasábok hamvait és
                  széndarabjait piszkálta a vasfogóval, mintha a hideg tűzhelyen parazsat keresne,
                  melyről ismét lángot éleszthessen.</p>
               <p>Komornyikja végre belép a reggelivel.</p>
               <p>- Mondd meg - mormogá redős homlokkal -, mondd meg a bábának, hogy hozza be... a
                     <hi>kicsinyt</hi>. (Ezen szót: <hi>kicsiny</hi>,
                  vontatva s arcán kifejezhetlen szorongással ejté.)</p>
               <p>A csecsemő beviteték.</p>
               <p>Florestán indulatosan sétált a szobán végig. Elfordítá szemét az ajtó mellett álló
                  bábától. De egy bősz kíváncsiság gyötörte, s hosszas küzdés után a csecsemő arcára
                  tekintett, reménytelenül, csüggedten, fürkészőn, átszegzőn.</p>
               <p>A kisded nyöszörgeni kezdett.</p>
               <p>- Vigye kend hamar ki a szobából - kiáltá, kezével távozásra intve.</p>
               <p>E percben nyargalt a szobába Florestán és Ameline hároméves leánykája, s az apa
                  ezt szenvedélyesen ragadta ölébe, csókjaival hinté el, aranyfürtjeit simogatá, s
                  tündér kis kezecskéjét könnyezve nyomta ajkaihoz.</p>
               <p>Reggeli után Florestán elutazék, s midőn hazatért, Ameline még sokáig nem merte
                  megmondani, hogy gyermekét, ki a Villemont-család nevét fenntartani van hivatva,
                  szintén Florestánnak keresztelték.</p>
               
            </div>
            <div type="chapter">
               <head>8.</head>
               <p>Ameline, hogy férje haragját csendesítse, kénytelen volt kisfiának elvitetésébe
                  egyezni, s ez, mint mondák, a közelebbi faluból egy pórnőnek adatott szoptatásra.
                  Komornája, kire az elvitel bízaték, nem tért többé vissza, s ő csak néhány nap
                  múlva tudta Florestántól meg, miként Ágnes, a komorna, ki úrnője iránti hűsége
                  által a háznál egy nagy szerencsétlenségre adott okot, a szolgálatból kilépve,
                  anyjához utazott Svájcba.</p>
               <p>Ah, a nők szívét gerjedelmeik és indulataik öszvegével kettős talánnyá tette a
                  természet, s ha abból az egyik rejtélyt legalább az, kit szeretünk, sejdíteni
                  kezdi is, fennmarad a másik, melyet magunk sem tudunk érteni. Mi, szegény
                  teremtmények örökké azon panaszkodunk, hogy nincs férfi, ki egészen felfogjon; de
                  volt-e eset, melyben büszkék lehetnénk az önismeretre? A nő kedélyvilága hasonlít
                  egy lángeszű költő fantasztikus művéhez, ki ösztönileg érzi a rendetlenül
                  szétszórt képek szellemi összefüggését, s haragszik, hogy a közönség nem bírja
                  csodás észröpteit követni; azonban elégületlensége mellett mégis maga írná meg a
                  legrosszabb bírálatot saját művéről.</p>
               <p>Cecil oly fellegzett mosollyal, oly elfátyolzott és rezgő hangon ejté ezen
                  észrevételt, mintha szavai inkább az ő, mint Ameline keblére vonatkoznának, s én
                  megint önkénytelenül emelem szemeimet fehér rózsa-arcára, melyről a vér és az
                  idegek játékai eltűntek, hogy azon - mint egy tiszta papíron - semmi betűi ne
                  legyenek a gondolatnak, melyet kerestem s a bánatnak, melyet keresés nélkül is
                  reája följegyezve véltem látni.</p>
               <p>Ameline, folytatá Cecil, Florestántól értesíttetve, az első percben örömet érzett
                  a komornának, kit hűségéért gyűlölt, eltávozása miatt; a második percben boldog
                  volt, hogy férje iránti szerelmének feláldozhatja az anyai szeretetet; de a
                  következő pillanatban már, mint a villám egy meggyújtott fát, az anyai érzés
                  lángba borította egész kedélyét, hogy egyformán égjen és emésszen, míg az utolsó
                  üszőknek hamvain hűl meg.</p>
               <p>Mindig az öléből kiragadott csecsemő, mindig az idegen kezek hanyag vagy
                  részvétlen ápolása, mindig a hosszú s tán évekre terjedő idő jutott eszébe, mely
                  alatt nem lesz szabad őt maga körül tartani és hihetőleg soha, de sohasem anélkül,
                  hogy ragaszkodása által férje szívét ne sértse, s hogy saját keblébe egy iszony,
                  egy borzadás ne fészkeljen, melyet még a vérvonzalom hatalma sem tilthat ki.</p>
               <p>Mellette volt, lába előtt játszott, s mosolygva emelte feléje angyal-arcát a kis
                  Ameline, kinek szépségét a tündérek is irigyelhették volna; azonban mit használt
                  ez a szegény anyának, ha távol vala másik gyermeke, a gyenge, az idomtalan és ah,
                  a megvetett magzat, kit védelem alá venni, bár nem vala bűn, gyöngédtelenségnek
                  tetszék.</p>
               <p>Ameline a kellem, a ragaszkodás és hűség varázsával kívánt férje szívére hatni.
                  Hízelgett szeszélyeinek, szeméből előre kiolvasta vágyait, nem volt többé saját
                  akaratja, nem voltak más reményei, más csengései, mint Florestánnak ajkán az öröm
                  felvirradását látni. A női ártatlan tetszelgések semmi nemét használatlan nem
                  hagyta, csakhogy kedveltebbé tehesse magát; mert hő szerelme által végtére a
                  megtiltott anyai jogból legalább egy parányit visszaszerezhetőnek vélt.</p>
               <p>Ah, hiú törekvések!</p>
               <p>Florestán most is még mindig becsülte őt, sőt voltak pillanatok, melyekben majdnem
                  úgy ragaszkodott hozzá, mint egybekelésök első boldog napjaiban, de ha Ameline a
                  házfedél és anyai gondok alól kidobott gyermekre célzott, tekintete éjsötétté,
                  keble vaddá lőn, s hosszas ideig nem lehetett többé földeríteni.</p>
               <p>Ezalatt havak teltek, s az élesebb lég és egy-egy lehullott levél az ősz
                  közelgésére mutatott.</p>
               <p>Florestán a szokottnál hamarább készült Párizsba.</p>
               <p>Régi erélye, mely egy titkos szerencsétlenség tompító mákonya miatt el volt aluva,
                  az úti rendelkezések közt ismét fölpislogott.</p>
               <p>Úgy látszék, gyönyörrel gondol a távozásra, s kedélyére enyhítőleg hat menekülni a
                  magános kastélytól, melyben a szórakozások helyét visszaemlékezések tölték be, és
                  a házi élet örömpoharába keserű mérget vegyített egy rémítő óra.</p>
               <p>Midőn pedig zokogó feleségét kocsira emelte, midőn a keskeny völgyek börtönéből
                  megszabadult, s a gyors postalovak mindig közelebb röpíték Párizshoz, majdnem azon
                  részegítő kéj és elragadtatás csillogott szemeiből, és égett arcán, melyet érez
                  az, ki hosszas elzáratás után a szabad légre vitetik, s nem hord többé kezén
                  bilincseket, lelkén sötét gondokat.</p>
               <p>Florestán a fővárosi mulatságba merült, s magával sodorta Ameline-t. Éles
                  figyelemmel fürkészett ki minden alkalmat, mely a lelket kifelé vonja, a
                  képzelődésnek idegen anyagokat ad, és a kedélynek nem enged a változó benyomások
                  miatt elmélyedést.</p>
               <p>Könnyen észrevehető volt, hogy még inkább vágynék nőjével feledtetni egy emléket,
                  mint feledni azt.</p>
               <p>De Ameline a színházban, a kivilágított termekben, a képcsarnokokban, a templom
                  oltárinál és az álom karjain csak egy gyönge, egy elhagyott gyermeket látott s
                  ennek hallá nyöszörgő hangját az opera-bálok víg zenéje közt, Haydn <hi
                    >Teremtés</hi>-ében, Mozart <hi>Requiem</hi>-jében
                  és Händel <hi>Feltámadás</hi>-a alatt.</p>
               <p>Idegei mindig ingerlékenyebbek lettek, s arcán a kedélykór elvitathatlan jelei
                  mutatkoztak.</p>
               <p>S miként sejthették volna az orvosok betegségének okát? s hogyan gyógyíthatták
                  volna?</p>
               <p>Előttök minden megfoghatlan vala; de azért vényeiket nem kímélték, s a tudomány
                  biztosságával most a meghűlésben, majd a sok táncban, majd ismét egy ételben, egy
                  ruhaváll halcsontjában vagy egy burnusz szabásában és egy báli atlaszcipőben<hi
                     xml:id="_ftnref78">[78]</hi> találták föl a rosszullét valódi anyagját.</p>
               <p>Florestán jól érté Ameline baját, s midőn ez gépies pontossággal vette be a
                  gyógyszereket, néha elfordítá arcát, és szempilláira könny szivárgott.</p>
               <p>Ő átalában gyöngéd férj volt; bár egyszersmind önző és heves szenvedélyű.</p>
               <p>Midőn tehát nőjét hervadni látta, keblében két ellenkező érzés közt makacs küzdés
                  támadt. A szerelem és undor, egy sötét emlék kísértete s a szánalom nemtője nem
                  hagyák pihenni. S ha volt, ki Ameline-t a kedélyingerültségben megközelíthette, az
                  néhány hónap múlva Florestán vala.</p>
               <p>Ezalatt a tél zajos élvei Ameline szerencséjére elnémultak. Az idő lanyhult. A
                  tavasz első virágai az olvadó hóból kiemelték kék, fehér és veres fejecskéiket, s
                  Florestán egy erőltetett mosollyal, mely szívének tán egy nyilallásába került,
                  mondá:</p>
               <p>- Kedvesem, orvosaid friss léget tanácsolnak, s így hamar kell Párizstól
                  elválnunk.</p>
               <p>Ameline öröm és rémülés közt hallá e hírt.</p>
               <p>Félt, hogy utazásról van szó azon ragyogó egű vidékekre, hol a fátyoltalan nap és
                  balzsamos szellők az ideggyengeség ellen a gyógyszertár gyűlölt szerepét veszik
                  át, s őt hosszas hónapokig fogják megfosztani a zord és barátságtalan hegyektől,
                  melyek valamelyik rejtekében megtagadott magzata sínylik.</p>
               <p>De a szekér mindig ismeretes helységek mellett vonult el, s Florestán bús-komoly
                  tekintete s növekedő nyugtalansága sejteni hagyák, hogy útjoknak célja a vén
                  kastély.</p>
               <p>Ameline szíve összeszorult, mert már a határzó ponthoz értek.</p>
               <p>Jobbról az országút Bidossa hídja és Spanyolország felé vonult; míg balra azon
                  járatlanabb ormok tűzték ki ködös és szaggatott éleiket, melyeknek oldala mellett
                  szűk völgyek kígyóznak a kastély elé.</p>
               <p>A szekér balra fordult, s Ameline reszkető kézzel szorítá Florestánét
                  kebléhez.</p>
               <p>Midőn a kocsis pattogó ostorral hajtott az udvarra, az alsó lépcsőn idegen alak
                  jelent meg, ölében egy kiáltó színű rongyokba takart gyermeket hordva.</p>
               <p>Florestán nőjének nyújtá karját. Arcán gyűlölet és fájdalom támadtak fel, egy
                  nemes jellegű önmérséklés közé vegyülve, mely még visszatolatni nem akart, s a
                  bősz indulatok ellen, bár lankadó erővel, küzdött.</p>
               <p>- Ah! - sóhajtá Florestán a lépcső előtt.</p>
               <p>Az idegen nő, keblén a bámész gyermekkel, Ameline felé fordult, kinek reszkető
                  karját mindig szilajabban szorítá magához a férj.</p>
               <p>- Óh, hogy öleljem át gyermekemet! - rebegé Ameline kérőn.</p>
               <p>Florestán, míg nője kezét lassan elereszté, átszegző tekintetet vetett a
                  csecsemőre.</p>
               <p>- Ah - súgta csüggeteg hangon -, ... őt még csak föl sem cserélték! De kinek is
                  volna szüksége ily... ah, ily ocsmány békára?</p>
               <p>Ameline, kinek férje kedves meglepetést akart volt szerezni, kőbálvánnyá lett, és
                  csak miután Florestán már szobájába vonult, csókolá gyermekét meg, de nála is az
                  anyai öröm elragadtatásába egy démoni iszony vegyült.</p>
               <p>Emlékek ostromolták, borzasztó emlékek és omló könnycseppjei közösen voltak a
                  szereteté s kétségbeesésé!...</p>
               <p>Másnap elhatározta, férje azon nagy öntagadásának, melynek a visszahozott magzatot
                  köszönhette, a leggyöngédebb kímélettel adózni.</p>
               <p>- Ne lásson soha vele együtt. Az anyai szeretet minden jele szoruljon azon
                  percekre, midőn a fekete szemű éjen és szellemin kívül senki sem tekint a halvány
                  lámpafényre, mely egy elrejtett bölcső felett dereng!</p>
               <p>Ily szándék erősült meg Ameline keblében.</p>
               <p>És tündérszép leányát ezentúl is hálószobájában tartotta, de kisebb gyermekének a
                  kastély legtávolibb szegletén rendezett egy szállásocskát, hova szárazdajkájával
                  együtt költözteté.</p>
               <p>- Miért beszéljek - folytatá Cecil álmatag arccal - a holdsugárzott és viharos
                  éjekről, melyeken Ameline szendergő fiát ölén ringatá, s ha a szélzuham az ablakra
                  csapott, vagy egy véletlen nesz zendült meg, félénken szorítá magához, mintha
                  attól tartana, hogy irigy lelkek jönnek elrablására. Pedig nem a rejtélyes éj, de
                  egyedüli ellensége a nyílt tekintetű hajnal volt, mely nevető mosolygásával az
                  anyát az éktelen gyermektől különválasztá.</p>
               <p>Csak annyit említek még, hogy a férj és nő közt hét hónap múlva fordult először
                  elő a kis Florestánnak nem neve ugyan - mert ez sivár kitörésekre vezetett volna
                  -, de sorsa.</p>
               <p>- Úgy hiszem - mondá a gróf -, hogy már Párizsba költözhetünk.</p>
               <p>Ameline szeméből egy könny szivárgott.</p>
               <p>- Remélem, nem fogjuk magunkkal vinni... a kis szörnyeteget.</p>
               <p>- Szent ég! - rebegte Ameline.</p>
               <p>- Ott valakinek lába elébe botolhatnék, s megkérdhetné nevét.</p>
               <p>- De - válaszolta a nő szepegve - a törvény szeme előtt és a te akaratodból is ő a
                  Villemont-családhoz tartozik.</p>
               <p>- Átok ezért a sorsra és gyengeségemre!</p>
               <p>- Én legalább, bűnömön kívül, anyja vagyok.</p>
               <p>- E történet, kedvesem, szép tárgy ugyan a romantikusok számára, de szalonainkban
                  el nem beszélhető. Ott a kis szörnyeteg arca gonosz pletykákat hirdetne...
                  ellened.</p>
               <p>Ameline mélyen sóhajtott.</p>
               <p>- S kételkedsz-e szavaimban?... Te szőke vagy, én szőke, sőt hajam még
                     verhenyegre játszik. Ellenben tátosunk... ah,
                  tekints helyettem a kis vadállatra, s mondd el: hogy néz ki?</p>
               <p>A gyermek, ki felett vitatkozás támad, szerencsétlenségre, kondor fekete fürtű,
                  sötétbarna bőrű, idomtalan szájú és lapos orrú volt. Csak éjszínű nagy szemei s
                  rendkívül szép fogsora enyhítették szabálytalan és beteges alakjának visszatetsző
                  formáit. Különben még az anyai szeretet részrehajló ítélete szerint is csúf
                  volt.</p>
               <p>Florestán, midőn nője szavak helyett szünetlen zokogott, gyöngédebb hangon
                  mondá:</p>
               <p>- Kedvesem, ha híred, melyen szándékos szenny nincs s ha családunk becsülete nyom
                  előtted valamit, ne hozz azon választás közé, hogy mikor erényed egy hivőre
                  találna, körülünk ezer nevető támadjon.</p>
               <p>Ameline nem mert többé ellenállani, s gyermeke a dajka gondjaira bízaték.</p>
               <p>Midőn ő szép leánykáját a kocsiba maga mellé vette, először érze egy új átkot,
                  mely azon iszonyú meggyőződésből állott, hogy kegyelt magzatát a kitagadtért már
                  kevésbé tudja szeretni.</p>
               
            </div>
            <div type="chapter">
               <head>9.</head>
               <p>Cecil, mintha visszaemlékezéseit vagy a kedvetlen képektől, melyeket eddig
                  rajzolt, elvonni akarta volna, vagy pedig rettegne a jelenetektől, mikhez most
                  közelít, kezére ereszté fejét, s megpihent. De míg aranysárga fürtei hátrahajlott
                  és átlátszó ujjai közt egyes felbomlott tekercsekben alabástromfehér, finom
                  alkatú, teljes hullámkörű és még mindig fiatalon friss s rugonyos karjaira
                  omlottak, ábrándos tüzű emlény-szemeivel, liliomarcával - melyen a hervadás apró
                  nyomai kevésbé látszanak az éveket, mint a szenvedéseket vádolni - és epedő
                  tekintetével, mely a nem ismert boldogságot s a rég megszokott lemondást a szív
                  még ki nem halt érzékenységével együtt fejezé ki... Cecil, ismétlem, e keresetlen,
                  de művészi helyzetben annyira lelkem elé vezette Ameline-t, hogy elragadtatva
                  sóhajtám:</p>
               <p>- Ah, mekkora ereje van a <hi>plasztikának</hi>, s mily világosan
                  tud értelmezni egy arcvonal, égő tekintet s gyakran még a hallgatás is! Amióta
                  kegyed, Cecilem, Ameline történetét félbeszakítá, én sokkal jobban értem e nő
                  jellemét, s még azt is természetesnek hiszem, hogy az anya csak akkor oszthatja
                  szeretetét egyenlőn meg, midőn kisgyermekeire egyenlő sors mosolyog, különben az
                  elhagyottért mindig kevésbé fog vonzódni a szerencséshez. A felnőtt gyermekekre
                  nézve már e szabály ritkábban áll. Talán azért, mert a legtisztább gerjedelmekbe
                  is az évek bizonyos önzést vegyítnek, s mentől tovább vagyunk a földön, annál több
                  anyagi jön belénk.</p>
               <p>Cecil fölemelte könyökéről fejét, és szemei kérdőn fordultak hozzám, mintha
                  kimondott eszméim mellett rejtett gondolatokat is keresne.</p>
               <p>Egy néma perc után, mely alatt ő nyugodtabbá lőn, s én találgatások közt hányattam
                  - egy jeltelen küzdés után magunkkal, Cecil a házasszony figyelmével kezdé
                  tea-asztalát rendezni, a füstölgő katlan csapján igazított, egy kevés forró vizet
                  öntött a kannába, hogy a beletett teának nyers zamatjából elvegyen, s míg
                  sültekkel, csemegékkel és szarvasgomba-pástétommal kínálgat, arca egészen derültté
                  válik, s társalgásába annyi finom szeszélyt és kecset sző, mintha előbbi
                  lehangoltsága oly kicsiny felhő lett volna, mely a nőkedély egén néha csak azért
                  szokott borongani, hogy gyors távozása által azt még sugárzóbbá tegye. De én
                  minden erőlködése mellett észrevettem, hogy a kanna, midőn a teát csészémbe tölté,
                  kezében valamivel inkább reszketett, mint nehézsége miatt kellett volna.</p>
               <p>Cecil csak egy hosszú óranegyed után kezdett megint a félbehagyott
                  történethez.</p>
               <p>- Pár év múlt el - szólt összeszedett arccal -, s mi Villemont gróffal ismét a
                  téli szezonban találkozunk.</p>
               <p>Neje és a kis Ameline van vele.</p>
               <p>A gyűlölt fiú, mint eddig, falun maradt.</p>
               <p>Ez a világ szeme előtt nem is létezett.</p>
               <p>A ház legbiztosabb barátai sem tudák, hogy a büszke Villemont névnek örököse van,
                  ki azon címert hordhatja kocsiajtóján, melyet kétszáz évvel előbb egy bíbornok,
                  XIV. Lajos korában egy főerdősz, a régensség alatt egy lovászmester, s utóbb XVI.
                  Lajos kedvelt kamarása, Randon gróf, kinek történetét ön minap beszélé el nekem,
                  szóval tekintélyes s nagy befolyású egyének hordoztak.</p>
               <p>Ellenben alig volt anya, ki titkos irigységgel ne nézett volna Ameline-re,
                  gyönyörű leányáért, e tündéralakért, ki szelletibb<hi xml:id="_ftnref80"
                  >[80]</hi>, igézőbb és megnyerőbb vala, mint egy költő leggyöngédebb álma.</p>
               <p>Ah, mily felesleges irigység volt ez!</p>
               <p>Vannak gyermekek, kik mintha egy más világból emlékeket, tapasztalásokat és
                  érzéseket hoznának magukkal, midőn még a betűket alig ismerik, már nagyok s
                  értelmesek.</p>
               <p>Vannak, kik a beható szellem mellett ép egészséggel bírnak, s mégis hasonlítnak a
                  forró égövből hozzánk átültetett virághoz, mely oly harmatcsepptől, mi másnak
                  üdülést adna, s azon tavaszi meleg szellőtől, mely az egész természet keblét fejté
                  ki, elébb friss nyílásnak indul, s aztán rögtön elhervad.</p>
               <p>Ezen csodálatos lények, kiknél, mint a talált kincs, a belátás nem szerezve, csak
                  meglelve van, kiknél a növés lassabban halad, de az arc jellegén, a gyermekévek
                  fátyolán át már egy későbbi életkor kiképzett formái láthatók: ezen kecses és
                  komoly, vidám és méla tündérek, kik bábjaikkal a költészet nyelvén beszélnek,
                  gyermekjátékaikba az ifjúkor ábrándait vegyítik, és kicsiny székeiken szótlanul
                  ülve, míg az ért korúak társalgása foly, bár figyelni sem látszanak, mindent
                  felfogtak, éreztek és megítéltek; ezen az égből leszállt és a földet egy perc
                  alatt ismerő angyalok, kiknek mosolya körül is egy rejtélyes felleg lebeg, nem
                  szoktak sem hosszasan élni, sem ha beteg fejecskéiket s forró arcokat vánkosaikra
                  hajtják, hosszasan szenvedni. Életök meseszerű, természetök talány, kimúlásuk
                  véletlen...</p>
               <p>Ilyen volt a kis Ameline.</p>
               <p>S ha anyja az üldözött fiú mellett elég gonddal vigyázott volna reá; ha a
                  megvetett miatt maradt volna elég szíve a boldog számára is, akkor könnyen
                  sejtheté, hogy még bizonytalan, melyiket kell előbb félteni: a szerencsést-e a
                  kaján végzettől, vagy az elhagyottat Florestán gyűlöletétől?</p>
               <p>De ő - mert a szülék részrehajlását az ég büntetlen nem tűri - a veszély
                  előérzését, mely az anya keblében a komoly pillanatok közt mindig megrezzen,
                  elveszté kisleányára nézve.</p>
               <p>Midőn Ameline-ja rosszul érzé magát betegségében, minthogy az eleinte egyedül az
                  üterek teljesebb dobbanása és némi izgatottság által jelentkezék, csak egy kevés
                  lázat látott... más semmit.</p>
               <p>Az orvos szintén aggodalom nélkül vala.</p>
               <p>És az anya, kinél a szeretet jóserőre nem emelkedék, a kórágy mellett virrasztott,
                  de míg beteg leánya csendesen pihent, az ő gondolatai hegyeken és rónákon túl egy
                  hótakart fedelű vén épület sötét szobájában bolyongtak, hol a hidegtől reszketve,
                  nyitott szemekkel, nyöszörgő ajakkal és szennyes rongyokba félig takarva hevert a
                  kitaszított fiú.</p>
               <p>- Ah, a szerencsétlen! - sóhajtá Ameline a kis Florestánról képzelegve, midőn
                  mellette alvó leánya felébredt, és suttogó hangon mondá, hogy szomjazik.</p>
               <p>Ameline egy poharat tartott eléje, s a beteg kinyújtá kezét, de a távolságot már
                  nem tudta többé eltalálni, és ujjai tétovázva jártak a légbe.</p>
               <p>- Szent ég! ez agygyulladás! - rebegte a halvánnyá vált anya, és székébe
                  visszaesve egy percig mozdulatlanul ült, mint a halott, s aztán tántorogva,
                  eszelősen rohant a szobákon át férjéhez, hogy felköltse s az orvosért küldjön.</p>
               <p>Késő volt minden.</p>
               <p>Harmadnapra a kis Ameline a terítőn vala...</p>
               <p>Cecil egy égő könyűt törölt szeméről le, s hogy kérdésekre ne adjon nekem időt,
                  gyorsabb hangon folytatá beszélyét.</p>
               <p>- Az anya érzéseit, kit az önvád és a veszteség fájdalma ostorozott, nem fogom
                  rajzolni...</p>
               <p>Florestán a végpercig lehetlennek hitte leánya halálát.</p>
               <p>Midőn pedig ezt már az élet elhagyá, őt bánat helyett őrjöngő dühösség rohanta
                  meg.</p>
               <p>Öklét összeszorítva járt a szobában, és szünetlenül átkozá a sorsot, az eget, a
                  gondviselést, mely kegyetlen bosszúból ragadta a földről el a Villemontok utolsó
                  sarját.</p>
               <p>Mert Florestán e gyászesetet családja és a végzet közt régóta folytatott harc
                  utolsó fejleményének tekinté, melyben nem az elvitt zsákmány, de a széttört
                  fegyver s a legyőzetés eszméje volt kétségbeejtő.</p>
               <p>- Elsöpörtetnek a föld színéről a Villemontok! - sóhajtá. - Én zárom be
                  névsoraikat! Íme, a megtorlás! A fejsze, mely Bastille hídjának láncait széttörte,
                  hóhérbárd lett a sors kezében, s egy Villemont bűneért az ártatlan maradékok
                  életét oltja ki, mintha a család, mely magáról egyszer megfeledkezik,
                  könnyelműségével a fennmaradás jogát játszotta volna örökre el. És az embereknek
                  mégis eszökbe jut az égre tekinteni!</p>
               <p>Florestán a halott-teremből, míg a koporsó ki nem viteték, meg sem mozdult.</p>
               <p>De mihelyt a temetésnek vége volt, kerülé az egész házat. Zajos élvezetekbe
                  merült. Éjeket töltött kétértelmű egyének közt. Szerencsejátékokra veté magát,
                  gondatlanul kockáztatott nagy öszvegeket, s ha rendes jövedelméből nem telt,
                  uzsorásokhoz folyamodék, oly hidegvérrel, mintha vagyonát, melyet első nőjétől
                  nyert, kötelessége volna mentől hamarább juttatni idegen kezekre.</p>
               <p>- Miért fukarkodjam? - mondá néha Ameline-nak. - A kétmillió frank, melyről még
                  rendelkezhetem, halálunkig tartani fog, s gyermekem nincs. Egészen más volna, ha a
                  kis Ameline élne! Óh, akkor, ameddig csak helyzetem engedné, takarékosságra
                  törekedném. Úgyis szándékom vala Letournier gróf birtokát megvásárolni. Nemde
                  többször mondottam ezt neked? Aztán az új uradalomból majorátust<hi
                     xml:id="_ftnref81">[81]</hi> csináltam volna a kis Ameline számára, midőn
                  jegygyűrűt vált. Mert semmi kétségem, hogy a király, bár a burzsoázia teremtménye,
                  megengedte volna leánykám férjének: a fiágon megszakadt Villemontok grófi nevét és
                  címerét átvenni... Mily hiú álmok! Egyetlen magzatom meghalt, és sem majorátusra,
                  sem takarékosságra nincs többé szükségünk.</p>
               <p>Ameline szíve görcsösen szorult e szavakra össze; mert érzé, hogy Florestánnak a
                  természet törvényei szerint nincsenek ugyan kötelességei azon lény iránt, ki nevét
                  hordja, de a kedély igényeiből kellene lenni gyöngédségének nője iránt, ki hozzá,
                  a látszat dacára is hű volt, s kiben ily nyilatkozatokkal az anyai érzés sértetik
                  meg...</p>
               <p>Később Florestán még sötétebbé vált.</p>
               <p>Fájdalmát egy régi barátjának családöröme okozta.</p>
               <p>- Csak képzeld, Ameline - mondá indulatosan -, a vén Jerome még elég kíméletlen
                  volt keresztelőjére hívni meg. Éppen most vettem ügyetlen levelét, melyben
                  örömének nincs határa. Úgy tombol, mintha leitta volna eszét.</p>
               <p>Ekkor darabokra szakítá Jerome billetjét.</p>
               <p>Jerome, ki apai boldogságával e sivár jelenetre okot szolgáltatott, szintén régi
                  családból származott, s a forradalom alatt, miután testvérei nyaktilón vérzettek
                  el, Koblenzbe emigrált, honnan osztrák szolgálatba állván, Florestánnal egy
                  ezredben katonáskodott. A Bourbonok visszahelyeztetésekor pedig hazájába tért, hol
                  csakhamar magas államhivatalokba lépett, s Florestánhoz, kit többi barátai felett
                  különböztetett meg, a legáldozóbb ragaszkodással viselteték. Jerome hatvan évét
                  töltötte be, s családja benne megszakadt volna, ha tizenhat évi magtalan házasság
                  után végre az ég egy figyermekkel nem áldotta vala meg.</p>
               <p>S Jerome ezen szerencséje sérté Florestánt, ki eddig az idegen örömek iránt is
                  részvékeny volt, és régi pajtásait, kikkel együtt ette a száműzetés kenyerét,
                  testvéreinek tekinté.</p>
               <p>- Ha nem akarod őt meglátogatni - szólt Ameline, férje neheztelését csillapítni
                  akarván -, legalább írj nehány barátságos sort hozzá.</p>
               <p>-Talán gorombaságaért? - kérdé Florestán élesen.</p>
               <p>- De mivel bánthatott meg ő, éppen egy meghívó levélben?</p>
               <p>- Talán nem elég sértés-e maga a meghívás? Mit keressek én, kinek családja kihal,
                  mások büszke örömeinél?</p>
               <p>- Szegény kis gyermekem! - sóhajtá Ameline, az elhagyott fiúra gondolva.</p>
               <p>Leírhatlan volt e szavakra Florestán haragja.</p>
               <p>- Ah, az utálatos alak, a fertelem tömlője, az idomtalan kis szörnyeteg! - kiáltá
                  Florestán. - Ő él gyalázatunkra, míg kedves Amelinám a sírban! Minden lélegzése
                  egy napot olt ki életemből... S csodálatos, a törvény őrködik vagyonunk felett, a
                  bírák elítélik a tolvajt, ki egy zsebkendőt oroz, bélyeget sütnek a váltóhamisító
                  karjára, és a zsiványt börtöneikbe zárják. De neki, a kis ördögnek, szabad a
                  Villemont nevet elcsenteni, szabad pénzt követelni tőlem, örökösödést utánam,
                  helyzetet a társaságban, becsültetést a világtól, és szabad majd idővel még egy
                     <hi>pairség</hi> felé is vetni szemeit. Őt védelmezik
                  intézményeink, becsületrőli fogalmaink, s azon ház neve, melyet beszennyez. Óh,
                  Ameline, mikor szűnik meg az átok, mely kettőnk könnyelműségét sújtja!</p>
               <p>Florestán könnyezett, Ameline sírt; de a férj és nő egészen ellenkező okokból.</p>
               <p>E perc óta Ameline rettegve gondolt azon napokra, melyek a fővárosból egykor oly
                  kedvelt hegyei közé viendik.</p>
               <p>Pedig már a párizsi évszak, melyben a rang és vagyon emberei még a falutól félnek,
                  végéhez gyorsan közelített, s két vagy három hét alatt Florestán hazautazásának
                  szokott ideje beáll.</p>
               <p>Ameline megnevezhetlen aggodalmaktól izgatva, önként lemondott a vágyról:
                  nyomorban sínlő fiát látni, s bár titkon, ápolhatni. Örömest szánta reá magát: még
                  hosszasan idegen kezekben hagyni ezt, csakhogy Florestánnal ne legyen addig egy
                  fedél alatt, míg annak mostani dühössége és fájdalma tart.</p>
               <p>Késlelteté tehát készületeit. Mindig lelt okot még valamivel tovább mulatni
                  Párizsban, s midőn már a nyár is nyakukra jött, és a nagy hőség kiállhatlanná
                  vált, egy észak-németországi utat beszélt férjére.</p>
               <p>Ameline könnyebben csak akkor érezte magát, szabadabban csak akkor lélegzett,
                  mikor a Balt hullámai először tűntek szemébe, s azon kicsiny tengeri fördőhöz
                  érkeztek, hol az orvosi rendeleteknél fogva néhány hétig kelle tartózkodniuk.</p>
               
            </div>
            <div type="chapter">
               <head>10.</head>
               <p>- A Párizstóli távollét - folytatá Cecil - rendre változtatni kezdé Florestán
                  hangulatát.</p>
               <p>Dühe csillapult. Kedélyének szilajabb kitörései s azon tartalék nélküli percek,
                  melyekben nője iránt minden gyöngédséget levetkezett, ritkábban kerültek elé.</p>
               <p>De a hevet fásultság, a fölforrást dermedés, a dacot és makacs elégületlenséget
                  tompa nyugalom követé, mely csendje és sötétsége által rémített.</p>
               <p>Nem átkozta többé az eget, a gondviseléssel nem perelt; azonban hidegen fordult el
                  azon élvezetektől is, mikben előbb ha nem is örömet, legalább szórakozást
                  talált.</p>
               <p>A társaságokból lassanként kimaradt.</p>
               <p>Még a szerencsejátékok sem ingerlék, s ha néha eszébe jutott, hogy neki mint
                  családtalannak szükségtelen a pénzt zsugorgatni, akkor teli marékkal dobta magától
                  el vagyonát, de mind oly célokra, melyek legkisebb érdekkel sem bírtak, és
                  elméjének semmi fáradságot, kedélyének semmi mozzanatot nem okoztak.</p>
               <p>A tökéletes csend és tétlenség volt egyedüli vágya.</p>
               <p>Szobájába zárkózék, gyakran hetekig reggeli öltözetében maradt, s a puszta órákat,
                  melyek, mint a szirten az esővíz, lelkében semmi nyomot nem hagytak, olvasás vagy
                  munka nélkül engedé elvonulni.</p>
               <p>Apátiája akkorára fejlett, hogy az idő telesét is csak a lég nevezetesb
                  változásain vette észre.</p>
               <p>- Kedvesem - szólt egykor nőjének elmosódott s kifejezés nélküli arccal -,
                  szobámban hűvös kezd lenni, ablakomból a tengeren nagyobb hullámokat szemlélek, a
                  szél inkább zúg, mint eddig, a fecskék együtt röpkedtek a partok felett, s téged
                  őszi meleg kendővel láttalak hazajönni. Talán a fürdői szezon végéhez közelít?</p>
               <p>- A vendégek nagy része már elment - mondá Ameline.</p>
               <p>- Úgy mi is utazzunk tovább.</p>
               <p>- Éppen ezt akartam javasolni, mert néhány hetet a rajnai vidéken töltve, a maga
                  idejében érkezhetnénk Párizsba vissza.</p>
               <p>- Párizs, Párizs! - sóhajtá Florestán. - Mi vihetne Párizsba minket? Mi közünk
                  Párizs élvezeteihez? Én megvénültem, s nálad a szív nem fiatal többé. Menjünk haza
                  telelni. A repedezett kastély, zord völgyeink, a vad vízesések s a kénköves tó,
                  mely egy megholt tűzhányóhegy sárga szemfödele, inkább talál kedélyemhez, mint
                  azon összehordott kőhalmok, melyekben az embereknek fájdalmaik közt mosolygani,
                  nyájasságaikba bűneiket takarni, szerénységükbe becsszomjukat öltöztetni, komoly
                  arcukkal léhaságaikat fedni és szemeik örömsugáraival - mint egy fényes
                     emaillal a durva ércet - szívök fásultságát
                  kell kicicomázni... Te, Ameline, azt hiszed, hogy ha más nem, legalább leánykám
                  sírja vonhat Párizsba, de én tudom, hogy könnyeimnek, melyeket hamvai felett
                  ejtenék, legmelegebb cseppjei a kevés hevet, mely szívemben még éretted és a
                  világért gerjed, mind magokkal vinnék. Óh, az ember gyarló teremtés, mikor
                  imádkozik vagy vétkezik egyaránt. Minden csak máz rajtunk, mely gyöngeségeket von
                  be. Bűneink nagy része túlhajtott erény, erényeink nagy része magát ki nem nőtt
                  bűn. Játékszerei vagyunk ellenszenveinknek, melyek megvakítnak, és közönyünknek,
                  mely érzéseink lángját oltja ki, hogy a sötétségben szellemünk elaludjék, és
                  szívetlenség által butákká váljunk.</p>
               <p>Ameline nem örvendhetett annyira Florestán kívánságának, mint leveretve volt a
                  sivár eszmék miatt, melyekkel azt támogatá.</p>
               <p>Ah, mint ki kellett sarkaiból forgatva lenni egy könnyelműségre hajló, de erős
                  érzésű világfi jellemének, míg ily nézeteket sajátíthatott el!</p>
               <p>Florestán e naptól kezdve minden reggel ismétlé, hogy haza akar indulni, anélkül,
                  hogy távozásra legkisebb készületeket tenne.</p>
               <p>Végre Ameline, ki eddig szenvedőlegességre volt szoktatva, belátta, miként ezentúl
                  neki kell mozdítani és ügyelni, különben Florestán apátiája miatt semmi sem
                  történik, s a tél nyakukra jő, még mielőtt a fürdőből elindulnának.</p>
               <p>Átvette tehát a házkormányt, s férjét, ki figyelem és részvét nélkül járt-kelt,
                  midőn az első hó lehullott, már a vén kastélyban annyi kényelem közé helyezé,
                  mennyit egy jóformán elhanyagolt laknál néhány nap alatt rögtönözni lehetett.</p>
               <p>Florestán panasz és öröm nélkül élt.</p>
               <p>Kastélya reá nézve leginkább csak dolgozószobájából és egy kis hálóteremből
                  állott, mert többnyire elzárkózva vala, s néha még ebédre sem ment ki. Vendégeit,
                  kik a szomszéd helységekből látogatására jöttek, oly udvarias hidegséggel fogadá,
                  hogy kevésnek volt kedve a megkezdett viszonyt tovább fűzni.</p>
               <p>Őt nője sem látta mosolygani.</p>
               <p>Arcán komor merengés ült, melyet benyomások és érzések nem zavartak fel, eszmék és
                  eltökélések nem világítottak meg.</p>
               <p>Csak egy hozta ki közönyösségéből, ha tudniillik a kis Florestán hangját hallá,
                  csak egy okozott arcán színváltozást... ha e kitaszított gyermekre nézett.</p>
               <p>S pedig pártos képzelődése, mely szíve ellen esküdt, gyakran tévedt a
                  kitaszítottra, és ezt csodálatosan köté össze minden balesettel, minden
                  szerencsétlenséggel vagy veszéllyel.</p>
               <p>Midőn komornyikja beszélé, hogy a várrom mellett valamelyik erdőcsősz egy fiút
                  lőtt meg, ki a száraz harasztok közt, hová egy róka vette magát be, piros bogyókat
                  keresett, Florestán sóhajtva mondá: - <hi>Neki </hi>szeretni kellene
                  a vöröst, s mégsem jár bogyók után!</p>
               <p>Ameline érté, hogy ezzel a kitagadottra volt célzás.</p>
               <p>Midőn a kastélykertben a kisfiú, ki gyenge alkata mellett is sok testi ügyességgel
                  bírt, egy jegenyére mászott, s Ameline aggódva szólítá le onnan, Florestán
                  meghallván az anyai félelem szavait, a teraszra lépett, s kéjelgő tekintettel
                  méregette a fa magasságát, s csak akkor sötétült arca megint el, mikor a megrémült
                  és kapkodó gyermek az alsó ágakra érkezék.</p>
               <p>Egy szép, téli nap pedig Florestán, szokása ellenére, a szabad légre ment, s
                  lassan sétálva az udvaron végig, a kapuhídnál nőjével találkozék, ki éppen beteg
                  majorosnéját látogatta meg. Ameline-t karon fogta, s együtt tettek néhány száz
                  lépést a keskeny hegyi út torkáig, mely a meredek bércekről esőmosások által
                  lesodort szirtdarabokkal volt lepve. Midőn innen visszafordulni akartak, Ameline
                  elsikoltá magát. Florestán körültekint, s a csalitos ösvényen, mely a magasról
                  ereszkedett le, meglátja a kisfiút, egy felszereletlen és tomboló öszvér hátán. A
                  gyermek észrevehetőleg zavarban volt, s a súlyegyent alig tartá.</p>
               <p>- Ha! Ha! - nevetett fel Florestán. - Ez az öszvér - mondá palástolatlan örömmel
                  -, ha most hátulsó lábával kirúgna ő a délceg állat nyakán átbukván, homlokát vagy
                  feje lágyát egy éles kőre ütné. Hüm, hüm, neki jobb lett volna szamárra ülni.</p>
               <p>Tudatik, hogy a szamár, midőn felbőszül, mindig hátulsó lábával szokott kivágni, s
                  ilyenkor a nyakán átesőt, ha teheti, nem hagyja a földön anélkül heverni, hogy
                  legalább egyszer meg ne rúgja.</p>
               <p>Ameline vére szívére tódult, s azt majdnem szétrepeszté. Kiragadta kezét Florestán
                  karjából. Fia elé nyargalt, kinek sikerült az öszvérről leszállni. Kebléhez
                  szorította azt, s könnyeivel, csókjival és szelíd dorgálásával halmozá.</p>
               <p>Most először esett neki jól azon veszélyes gondolat, hogy férje jelen van,
                  kénytelen az anyai szeretetnek a nő szerelme feletti győzedelmén éles s megalázó
                  fájdalmakat érezni.</p>
               <p>Florestán karját keresztbe fonva, halálsápadtan, mozdulat nélkül, merően állott,
                  hasonló a szoborhoz, melyet az útra azért emeltek, hogy a reátekintő egy nagy
                  veszélyre figyelmeztessék.</p>
               <p>Ameline a fiút kezén tartva ment férje előtt el, és szemét férje felé sem fordítá.
                  Indulatos vonalain dac és lenézés uralkodott.</p>
               <p>De midőn a kapuhídhoz ért, ösztönileg visszapillantott.</p>
               <p>Férjét még azon helyzetben látta, melyben hagyá.</p>
               <p>E megkövült nyugalom, e lebűvölt mozdulatlanság, mint a hideg légvonat, mely a
                  felhevült arcra egyszerre csap, Ameline testét reszketésbe hozta, s ő köpenyét
                  összevoná, mintha valósággal a külső légmérsék hatna rá, s gyors léptekkel sietett
                  haza.</p>
               <p>Ekkor szobájába zárkózék, s fölemelt kezekkel és könnyes szemekkel esdeklék az
                  Isten irgalmáért.</p>
               <p>Könyörgésének értelmét maga sem tudta.</p>
               <p>Talán azt kérte az égtől, hogy miután fiáért meghalt leányát elég hőn nem
                  szerette, ne süllyedjen szíve még egy nagyobb bűnre, hogy most férjét kezdje
                  gyűlölni... ismét fiáért.</p>
               <p>Imádkozása kedélyét lecsillapítá, de amit ébren elfeledett, az álmában néha
                  előkerült. S ő éjenkint hallá még Florestán gúnyos kacaját, látta a bősz öszvér
                  serényébe kapaszkodó gyermekét, s démoni ajkak ismételték: mily öröm volna, ha a
                  kis szörnyeteg fejével az éles kőre esnék.</p>
               <p>Ah, a lélekbúvárok még soha elég figyelemre nem méltatták az álmok titkos hatását
                  érzéseink fejleményére, kedélyünk irányára jellemünk elhajlásaira!...</p>
               <p>Egyébiránt, mondá Cecil, előadásában kevés ideig megpihenve, Ameline inkább nyert,
                  mint vesztett a most említett család-jelenetecske által; mert férje soha többé
                  gúnyosan vagy kárörvendően nem célza a kisgyermekre. Hihetőleg régi gyűlölete még
                  nőtt ugyan, de legalább kitöréseiben mérsékelteték; s ez a szegény Ameline-re
                  nézve több volt, mint amennyit remélni merészlett.</p>
               <p>Később Florestán, rögzött apátiája mellett is, annyira uralkodott magán, hogy
                  arcának kinyomata semmit sem változék, ha a fiú véletlenül eléje lépett, vagy
                  pedig szobaablakai körül normandi népdalokat fütyült, s közben a rigótól kezdve a
                  varjakig minden madár hangját utánozá.</p>
               <p>Úgy látszék, hogy Florestán feladatul tűzte: a szerencsétlen gyermek létezését is
                  tökéletesen <hi>ignorálni</hi>, s ezen szándékában naponkint
                  haladott.</p>
               <p>Míg ily örömtelen helyzetben valának Ameline és férje, azalatt a család
                  pénzviszonyai is nevezetes zavarba jöttek, mert a kisleány halála után Florestán
                  könnyelműen lépett a legkárosabb köteleztetésekre, tőzsérek és hajhászok kezébe
                  esett, s mi még mindennél rosszabb volt, mostani apátiájában távoli fogalma sem
                  vala ügyeinek valódi állásáról.</p>
               <p>Ameline-nak kellett tehát Párizsba menni, hogy amit lehet, rendbe hozhasson.</p>
               <p>Különben is - miután Florestán állandóan falun akart lakni - fővárosi szállásukat
                  fölmondották volt, s a kiköltözés az arisztokratikus fényűzéssel bútorzott
                  termekből, bírt annyi fontossággal, hogy a házasszony személyes felügyeletét
                  óhajtandóvá tegye.</p>
               <p>Ameline majdnem két hónapot mulatott Párizsban, s mindent kielégítőleg hozott
                  rendbe.</p>
               <p>Midőn végre hazaindult, már a tél elmúlt, és a tavasz kezdetének nedves, esős
                  napjai beköszöntöttek.</p>
               <p>A szekér lassan halada, néhol árvizek tartóztatták fel. S midőn Ameline az utolsó
                  állomásra ért, a láthatár megszürkült, és csak néhány méla csillag világított
                  sötét útjára. S pedig ő menyegzőjének évnapját - mint Florestánnak írta -
                  okvetlenül otthon akará tölteni. És már most csak négy óra van e családi ünnep
                  napjából hátra! Ameline az aggódó kocsist, ki a feldőléstől rettegett, gyors
                  haladásra ösztönzé, mert legalább egy órát az évnapból meg akart nyerni. A
                  kocsilámpák meggyújtattak, hogy - mint rendesen történik - kétes és rövid vonalú
                  fényökkel még nagyobb zavarba hozzák a kocsist, ki maga is csodálkozék, hogy még a
                  bakon ül s nem tíz öllel lejjebb egy mélység fenekén, vagy pedig azon iszapban,
                  melyet a vadvizek hordottak a hegyi út árkaiba.</p>
               <p>Ameline alig sejté a veszélyt.</p>
               <p>Gondolatai másfelé tévedtek.</p>
               <p>Felső öltözékét szorosabban vonva magára, a kocsi szögletébe húzódék, s mintha a
                  sötétből, mely ijesztőn tátongott körüle, halottak gombolyganának ki, és
                  szétszaggatott ábráikat összealakítanák... rendre képzelődése elé léptek a lefolyt
                  időknek minden egyes élményei és szenvedései... hű, de az emlékezet tündéri
                  félhomálya miatt még fantasztikusabb körrajzokban.</p>
               <p>Előbb házasságának négy boldog évét látta, azon kéjből és megelégedésből, azon
                  szívdobbantó örömek- és kedélyes házi csendből szőtt időt, melynek paradicsomi
                  egét csak a féltékenység apró fellegei fátyolozták néha el, hogy a más percben még
                  mosolygóbbá tegyék.</p>
               <p>Ezután, mint a napfogyatkozás, mely a végítélet félelmét veti a lélekre, előállott
                  egy sötét fél óra, hol két könnyelmű ötletből az önvád, a bűn, a földúlt élet
                  fúriái - a sötétség és alvilág gyermekei rajzottak szét...</p>
               <p>Ameline megborzadt.</p>
               <p>Szerette volna képzelődését, mely a komor visszaemlékezésekhez tévedt,
                  feltartóztatni, de ez már lehetetlen volt. S neki a kocsiszögletben a hat későbbi
                  év szenvedéseit és megaláztatásait a legkisebb részletekig ismét átélni kellett.
                  Semmi nem lőn elfeledve. Minden megelevenült, s éles benyomást hagyott hátra.</p>
               <p>Honnan támadt emlékezetének ezen iszonyú pontossága, miért ostromolja a múlt,
                  miért zár ki bármily más gondolatot, s miért borul kedélyére megnevezhetlen
                  keserv? Ameline maga sem tudta érteni.</p>
               <p>Határpontjához ért-e egy korszaknak, mely többé hasonló jelenetekben nem újul meg?
                  Mily órák, évek várnak reá? Reménnyel mosolyogjon-e, vagy kétségbeeséssel nézzen-e
                  feléjök? Mit rejtenek keblökben? Örömet-e vagy elfásulást? Mire fog virradni
                  esküvőjének jövő évnapja? S miként fejezi be magát a mai?...</p>
               <p>Sejtelmek kezdték Ameline szívét szorongatni, midőn a kocsi, anélkül, hogy elébb
                  észrevette volna, a kastély kapuhídjához érkezett.</p>
               <p>Ameline szeme férje ablakára fordul.</p>
               <p>Az sötét volt.</p>
               <p>- Ah, ő nem vár, pedig tudta, hogy okvetlenül meg fogok érkezni - sóhajtá,
                  fogékonyabban a neheztelésekre, mint eddig.</p>
               <p>Ekkor tekintete az egyetlen világított ablakhoz suhant, amelyből bágyadt lámpamécs
                  sugárzott. Fia szobájáé volt.</p>
               <p>- Ah, mit jelent ez? Hogyan, nem alszik ő most, ily későn?</p>
               <p>Ameline szíve erősebben kezdett dobogni.</p>
               <p>Gyorsan szállott ki a szekérből, s mielőtt a cselédek eléje gyűlhettek volna,
                  gyermekéhez sietett...</p>
               <p>Cecil e szavaknál megakadt, s melle erős és szaggatott lélegzetet vőn.</p>
               <p>Feszültebb figyelemmel hallgattam.</p>
               <p>De kedves elbeszélőném ajkszegletén ideges rezgés mozzant meg, arca sötét lőn, s
                  szeméből mély fájdalom sugárzék.</p>
               <p>Vagy csalódtam volna-e?</p>
               <p>Nem, Cecil most megindulását elleplezni sem akarta.</p>
               <p>Ez sikertelen is lett volna.</p>
               
            </div>
            <div type="chapter">
               <head>11.</head>
               <p>- Ameline - folytatá Cecil, a kivilágított ablakú szobához ért.</p>
               <p>De az ajtót zárva találta.</p>
               <p>Zörgetett hosszasan, nyugtalanul, megnevezhetlen félelmek közt.</p>
               <p>Végre mozgást hall és nehéz, lassú csoszogást, mely a fapapucséhoz
                  hasonlított.</p>
               <p>A zár nyikorgva felnyílik, s előtte állott egy vén banya öltözetlenül, álmas
                  szemekkel, látszék, hogy a zajra ébredett fel.</p>
               <p>Az ágyban pedig aléltan hevert a kisgyermek.</p>
               <p>S a szobában oly hideg volt, mint künn.</p>
               <p>Kétségkívül napok óta nem fűtötték.</p>
               <p>Ah, vannak történetek, melyeket röviden elbeszélhetnénk, anélkül, hogy a hang
                  torkunkban az iszony miatt megfagyna, de a benyomásokról, miket azok, míg rendre
                  megtudatnak, egy anyai szívben okoztak, csak az érzéketlenek szólhatnának, kiknek
                  szavok a szeretet vértanúskodásainál szentségtelenítés.</p>
               <p>Én egyedül azt említhetem, hogy míg a nő, kire a kis Florestán évek óta bízva
                  volt, testvére lakadalmáért hazament, a gyermekre szánalomból a cselédség ügyelt
                  fel, s leginkább az, ki más szolgálatra különben sem volt alkalmas.</p>
               <p>Eközben a szerencsétlen kisded főfájásról panaszolt, torka gyulladt vala, testén
                  kiütések látszottak, forrósága volt, s mert különben sem fázott: miért fűtöttek
                  volna be?</p>
               <p>Később úgyis eltűnt bőréről a verhenyeg szín. Nyolc vagy tíz nap alatt egészen
                  eltűnt. És szabadra is lehetett őt már vinni. Csak néhány óra óta kezd megint
                  nyöszörgeni.</p>
               <p>Ennyit hallott Ameline, de eleget, hogy mindent tudhasson. Elhagyott gyermekén a
                  skarlát visszaütött...</p>
               <p>Rendeleteket tett, orvosért küldött, s a zajra, mely a kastélyban támadt, a férj
                  is meggyújtá a lámpáját, és a kandalló vidor tüze mellett ült, tompa tekintettel,
                  lehangoltan, sötéten.</p>
               <p>- Szent ég! - kiálta belépő nője. - Miért nem tudósítottál rögtön? Miért nem
                  tudósítottál mindenről?</p>
               <p>- Kedvesem - szólt Florestán mentegetőzve -, kétszer írtam neked, s utolsó
                  levelemben, mely elindulásod előtt már Párizsba érkezhetett, házunk legcsekélyebb
                  dolgai is előfordultak. Vagy nem volt-e benne még az is, hogy az én szép fekete
                  agaramat, melyet Warclif lord ajándékozott, a szérűben egy menyét megmarta, s hogy
                  a te kedvelt búbos galambjaid közöl kettőt vitt el a fülesbagoly, mely udvari
                  kápolnánk romjai közt lakott? John, a kis groom,
                  ki egy macskánál ügyesebb, másnap fölmászott a dűleteg harangláb alá, s megfogta a
                  galambgyilkost. S nem írtam-e, Ameline, neked még ezt is meg? Nem igyekeztem-e
                  kedvedért magamat hanyagságomból kivenni?</p>
               <p>- Örök Isten!... De gyermekemről miért hallgattál? - szólt Ameline, sűrűn omló
                  könyűkkel szemében.</p>
               <p>Ekkor a nagy falióra ünnepi hangja megkondult, s jelenté az éjfélt.</p>
               <p>Florestán minden ütésre megrezgett; az utolsóra pedig tenyerével eltakarta arcát,
                  és sóhajtá: - Óh, Ameline, miért teszel szemrehányásokat éppen menyegzőnk
                  évnapjának végpercében és éppen <hi>érette</hi>?</p>
               <p>-Florestán! Ha irántam a szeretetnek csak egy szikrája él szívedben, akkor
                  értesítettél volna az ő betegségéről.</p>
               <p>- Ameline, ugyan, hogy tehessem be valaha magamat azon csodálatos, azon beteges
                  hangulatba, mely a tiéd? Te mintha ellensége lennél jó nevednek és családunknak,
                  kebleden melengeted a kígyót, mely mérges nyelvével mindig tévedéseinket fogja
                  sziszegni. Te a bűnt, melytől legalább érzéseid tiszták, a világnak felmutatni
                  akarod, hogy létezése felől senki sem kételkedjék. Te szeretettel csókolod meg a
                  gyalázatot, mintha mondanád: íme, az én véremnek vére, csontomnak csontja!
                  Lássátok őt, tekintsetek reá!... Édes nőm, ez egy lélekbetegség. Előbb
                  kigyógyulnod kell belőle, hogy megérthesd: miért írtam galambjaidról, és <hi
                    >róla</hi> nem.</p>
               <p>- De tudod-e, Florestán - kiálta Ameline indulatosan -, hogy a szándékos
                  hanyagság, melyet az ő terhes betegsége körül tanúsítottál, erkölcsileg és minden
                  nemesebb kedélyű előtt felelőssé tesz haláláért?</p>
               <p>- Ah, bah! Én nem mondtam a cselédeknek: hanyagoljátok el őt!... Vagy tán
                  betegápolójává kellett volna lennem? Ameline, te különc lény vagy... érthetetlen,
                  talányos, természetelleni, magadat és mást kínzó... S csakugyan meghal ő? - kérdé
                  később Florestán, suttogva, élénk arcvonalokkal, mohó és fürkésző
                  kíváncsisággal.</p>
               <p>Ameline szíve megfagyott e tekintetre, e hangra, s férjét odahagyva gyermekéhez
                  rohant.</p>
               <p>Ő a beteg szobájából többé ki nem mozdult, míg annak kínos szenvedései tartottak,
                  míg a halálangyal nem lépett a kórágy mellé, míg a könnyel áztatott vánkoshoz nem
                  hajolt, míg vázujjával nem érinté a kicsiny szívet, hogy meghűljön, míg a
                  reszketeg ajkakról fel nem szívta az utolsó lehet.</p>
               <p>A temetés, folytatá Cecil tompa hangon, egyszerű volt, családcímerek és
                  összecsődített nép nélkül.</p>
               <p>A gyermek egy kies völgyben nyugszik, mely legvirágosabb tavasszal, s fáiról
                  legtöbb hervadt levél hull ősszel.</p>
               <p>Azon perc óta, hogy az orvos, ki után Ameline küldött volt, sötét arccal járt a
                  gyógyszerek körül, s nem akart - mint szándéka vala - másnap estére hazamenni,
                  Florestán kedélyén nagy változás történt.</p>
               <p>A cselédek, hetektől fogva, ekkor látták őt először lovagolni.</p>
               <p>Szeretni kezdé a szabad léget.</p>
               <p>Haszonbérlőivel egy dudvás föld fölszántásáról értekezett, s vadászát kikérdezé az
                  erdőrészek felől, melyekben inkább tanyáznak az őzek és szarvasok.</p>
               <p>A temetés utáni napokban szomszédait látogatta meg, s midőn lovagostorral kezében
                  először nyitott Ameline öltözködőszobájába, éppen egy negédes dal végsora lebbent
                  ajkairól tovább.</p>
               <p>- Kedvesem - szólt derülten -, ma gyönyörű idő van. Az ég fellegtelen, az ösvények
                  megszáradtak, a föld virít, szél nem fú, az utak könnyen járhatók, s mily szép
                  lenne, ha délre meglepnők Boissy asszonyságot, kit ily szívesség legalább egy
                  hétig boldoggá tenne. Tudod: ő hiú a régi családúakkal való barátságos viszonyra,
                  s bár nagyapja csak gyertyamártó volt, atyja már a Vendée-ban<hi
                     xml:id="_ftnref84">[84]</hi> harcolt, és fia tekintélyes legitimista. Ameline
                  lóháton akarsz-e menni vagy szekéren? Kár lenne a mai kedves napot nem
                  használnunk!</p>
               <p>Ameline neheztelő tekintetet vetett férjére, s arca kipirult.</p>
               <p>De Florestán az arc színében, a szem tüzében s a vonalok ingerült elevenségében
                  csak azt látta, mit szépségnek és igézetnek nevezett.</p>
               <p>- Ah, mily bájoló vagy te Ameline-em!... Évek óta ennyi kecset nem vettem rajtad
                  észre, s reggeli öltözeted isteni. Párizsi szabódnak ollójában több költészet van,
                  mint egy érzékingerlő versben, mely a képzelődést meggyújtja, s a szívre meleg
                  vért hajt.</p>
               <p>- Az istenért, e szavak, Florestán, és <hi>most</hi>! - rebegé
                  Ameline, távolabb vonva magát férjétől... - Még ellenségünk bánatából sem illik
                  gúnyt űzni.</p>
               <p>- Ameline! Komolyan mondom: te soha szebb nem voltál, mint ma.</p>
               <p>- Ez hízelgésnek gyöngédtelenség, tréfának sértés.</p>
               <p>- De valóság, kedvesem. Te most rendkívül bájosnak látszol.</p>
               <p>- Szemed gyengülhetett meg.</p>
               <p>- Nem, angyalom, a hályog hullott róla le. Szépséged és az én lelkem közé egy
                  sötét tárgy lépett volt, s miatta évekig nem vettem észre a gyönyört, a
                  megnevezhetlen varázst, mely arcodról felém sugárzék. Hittem, hogy kellemed
                  bágyadott el, pedig csak szívem fásult meg. Hittem, hogy vonalaid vesztettek
                  frisseségökből, pedig csak az én érzéseim dermedeztek. Hangod többé nem volt
                  fülemnek oly kedves zengésű, mint régen, s gazdag kedélyed, mely mindig új
                  virágokat terem, számomra kopár, elhagyott vidékhez hasonlított, melyen az őszi
                  szél a hervadás jelvényeivel játszik, tördelt ágakat és sárga leveleket forgatván.
                  Ah, Ameline, mennyit köszönök egy koporsónak!</p>
               <p>- Becsülésemet legalább <hi>nem</hi> - közbeszólt Ameline
                  hidegen.</p>
               <p>- Tréfaság, kis haragosom. Te megfoghatlan érzésnek voltál rabja, melyet érteni
                  nem lehetett, s mely nevetséges volna, ha alaptalan gyötrelmei által igen komollyá
                  nem válnék. Ideje már, hogy kiábrándulj, és szégyelld könyűidet.</p>
               <p>- Kérlek - mondá Ameline szigorral -, kérlek Florestán, ne akard többé érzéseim
                  kigúnyolásával fitogatni érzéstelenségedet. Nőd vagyok, de anya is voltam. S midőn
                  az egyiknek emlékét neveted ki, akkor a másiknak csak bilincseit veted reám
                  gyöngédségei helyett.</p>
               <p>- S te, Ameline, anya voltál? Csakugyan az lettél volna? Ezt, kedvesem, senkivel
                  el nem hitetheted. Ez egy fantom, melyet lelkiismeretednek gyengeségére ámító
                  képzelődésed tukmált. Te a kis szörnyeteg anyja oly kevéssé valál, mint én
                  apja.</p>
               <p>- Florestán! - kiáltá Ameline halálsápadtan.</p>
               <p>- Az anyaságra, kedvesem, vagy az oltár joga és az eskü kötelessége kell, vagy
                  legalább a hűtlen szerelem, a vétkes vonzódás és a könnyelműség. Vagy erény kell
                  reá, vagy legalább tudalma a bűnnek. Melyik cím alatt állítod magadat anyának?</p>
               <p>- Ne tovább, Florestán.</p>
               <p>- Térj magadhoz, angyalom! Áldd a végzetet kegyéért, mellyel tégedet egy rögeszme
                  és engemet egy kedélykór alól oldott fel. Mentve vagyunk. Ereimben életelevenség,
                  szívemben szerelem. Újjászülettem. Megint látom szépséged varázsát, megint érzem
                  az üdvét, melyet bírásod nekem nyújt. Ah mint elszoktam ezen benyomásoktól! S mily
                  meglepők, mily édesek, mily részegítők azok! Úgy vagyok, mintha most szeretnélek
                  először, most vezetnélek először oltárhoz, most karolnálak először át, s most
                  akarnám az első szemérmes csókot ajkaidról leincselgeni. Megszűnt az átok, mely
                  szívemet, hogy ne doboghasson, a gyűlölet vaslemezével szorította össze. Megint
                  élek és érzek. S mi ezentúl boldogok leszünk. Párizsba fogunk költözni. A világ
                  nem értendi soha azon talányt, hogy házasságunk tizedik éve ismét a mézeshetek
                  kéjmámorait hozza el. De második menyegzőnk szerencsésebb leend az elsőnél.
                  Családunk nem szakad meg. Képzeletemben már bölcsőjét ringatom a kis Villemont
                  Florestánnak. Számára majorátust fogok alapítani, mégpedig olyat, mely elkobzott
                  ősi birtokainknál semmivel sem leend alábbvaló. Hallom, hogy atyám régi lakhelye
                  egy bukott nyárspolgárnak, kinek nagybátyja élelmezési biztos volt, és a
                  közpénztárból lett úrrá, csődtömegéhez tartozik. Még ma fogok ügyvivőmnek a
                  megvásárlás végett egy kölcsön kieszközléseért írni. Az, közelebbi pénzzavaraink
                  mellett is, könnyen létesíthető. Csak, kedvesem, nehogy aztán egy kis Ameline-t
                  öleljek a kis Florestán helyett! Akkor a majorátus megint ködképpé oszlik.</p>
               <p>- Már azzá oszlott, Florestán! - szólt a nő leírhatlan iszonnyal. - Az átok
                  teljesült. Keblemben csak egy érzés él irántad, melyet, hogy szemedbe ne dobjak,
                  szemed elől fogok örökre távozni.</p>
               <p>- Tán csak nem haragszol komolyan? - kérdé a férj hüledezve.</p>
               <p>- Van oly önzés, van oly kedélytelenség, mely felette áll a haragnak, s útjában
                  mélyebb, de hallgatagabb szenvedélyekkel ütközhetik össze.</p>
               <p>Ameline távozni akart.</p>
               <p>Florestán kezét ragadta meg. - Hova távozol? - kérdé.</p>
               <p>- Most egy más szobába, később...</p>
               <p>- S később?... Tán atyád valamelyik uradalmába?</p>
               <p>- Mindenesetre oly helyre, hová oly szegényen fogok menni, mint egykor hozzád
                  jöttem.</p>
               <p>...Kevéssel e párbeszéd után a Villemont-család megint némi érdeket gerjesztett a
                  nagyvilágon, vagyis azon kicsiny körben, hol az előkelőség egymásról összegyűjtött
                  hírecskékkel mulatja magát.</p>
               <p>Többen állították, hogy Ameline grófné Párizshoz közel lakik, egy zöld zsalus és
                  fehér gyapot-függönyös házban, melynek két törpe ablaka az utcára néz, és keskeny
                  udvara, bár különben tiszta, szegénységet és nélkülözést árul el.</p>
               <p>Ezenkívül pedig egy turista, ki húsz nap alatt utazta Spanyolországot be, s mély
                  tapasztalatairól ugyanannyi ívet tett közzé - bizonyos orosz hercegnének, kinek a
                  Don mellett sok ezer juhai és Párizsban néhány arszlánai voltak, beszélé, hogy
                  visszatérésekor Florestán gróf falusi jószágán töltött két egész napot, s ott csak
                  a házigazdát találta, ki, mint látszott, igen felindulva volt nője ellen, de
                  ismeretes lovagiasságánál fogva óvatosan került minden vonatkozást azon
                  történetre, mely különszakadásuknak oka vala, s mely alkalmasint a grófné
                  könnyelmű viszonyaiból vevé eredetét.</p>
               <p>Tudatik, hogy midőn a házi élet ismeretlen körülmények miatt bomlik fel, akkor a
                  közvélemény mindig a nőt hibáztatja.</p>
               <p>Ameline erről előre meg volt győződve, s egy könnyébe sem került a világ
                  ítélete.</p>
               <p>Elég súly nyomta, az emiatti bánat nélkül is, kedélyét.</p>
               <p>Lakása, melyet titkolni oly kevés oka volt, mint a társaságokat fölkeresni,
                  csakhamar Florestán által kinyomoztaték.</p>
               <p>Minek aztán következése egy csoport levél lőn, mindenik vádakkal és csodálkozással
                  tömve.</p>
               <p>Közülök az utolsó tartalma ez volt:</p>
               <p>“Ameline!</p>
               <p>Angyalnak akarnálak nevezni, s mindig a démon jut eszembe, midőn neved betűit írom
                  le.</p>
               <p>Meddig tart még megfoghatatlan szeszélyed?</p>
               <p>Te mesés lény vagy, ábrándokból és ködképekből alkotva, mely a földet nem érinti,
                  s a légben sem foglal valóságos helyet.</p>
               <p>Tűnik és előáll, fényben vagy homállyal, mindig talányosan és változva.</p>
               <p>Midőn hittem, hogy közelléted sem tud földeríteni, körülem voltál, s midőn hittem,
                  hogy melletted boldog fogok lenni, eltűntél.</p>
               <p>Míg féltem, hogy általad családom enyészik el, szerettél, de mihelyt remélem, hogy
                  karjaid közt a Villemontok jövője virul föl, gyűlölsz.</p>
               <p>Míg házi örömeink közé egy sivár jelenet tolakodott, s rémarcával visszaijeszté a
                  kéjt, véred meleg volt, tekinteted sóvár, de mihelyt a kegyes ég lerontá szívünk
                  elől a korlátot, a te szíved jéggé lőn.</p>
               <p>Midőn távozásod már szerencsétlenebbé alig tehetett volna, kísérő árnyékom valál,
                  s midőn mosolyod boldogítana, elhagytál.</p>
               <p>Ki vagy te? Magát eltagadó angyal, vagy angyalt hazudó démon?</p>
               <p>Azért maradtál évekig nálam, mert nem ismertelek, vagy azért mentél el, mert
                  megismerhettelek volna?</p>
               <p>Látásom vagy vakságom kell-e boldogságodhoz? Fedezd föl!</p>
               <p>Talányos lény én tisztába kívánok veled jőni.</p>
               <p>Vagy bírni akarlak, vagy legalább tudni elvesztésed okát.</p>
               <p>Hadd vádoltassam, vagy vádolhassalak: ezt követelem.</p>
               <p>Magyarázd tehát nekem meg a titkot, mely szívedet tőlem elidegenítette.</p>
               <p>Érteni akarlak.</p>
               <p>S ha elmém szemrehányásaid súlyát megmérheti, s ha van jellemem és tetteim ellen
                  oly panaszod, melyet a világ egy házassági viszony felbomlására vagy különlakásra
                  elégnek tarthat: akkor én akár az elválásra kezet nyújtok, akár pedig pontosan
                  fogok számodra annyi jövedelemről intézkedni, mennyivel rangod és kényelmeid
                  szerint élhess.</p>
               <p>De ha te nem leendesz képes tisztán, világosan, megfoghatón elém tárni az okokat,
                  melyek ily szerencsétlen helyzetet szükségessé tesznek, ha mostani lépésedet
                  menteni nem tudod, akkor én visszakövetellek a világ színe és törvényeink
                  előtt.</p>
               <p>Akkor, Ameline, távozásodat egy múlékony szeszélynek fogom nézni, mely kedélyedet
                  befellegezte, de amelyet a családélet sugárai ismét szétoszlathatnak; egy
                  elhidegedésnek, melyet a háztűzhely barátságos melege hamar megszüntet.</p>
               <p>Néhány nap múlva tehát nálad leend, hogy sorsát elfogadhassa</p>
               <p>hű férjed </p>
               <p> Florestán.”</p>
               <p>Vannak érzések, mik bizonyos kedély előtt mindig talányok maradnak, hasonlón a
                  titkosíráshoz, melynek kulcsai elvesztek.</p>
               <p>Vannak dolgok, melyeket aki egy percben fel nem fog, egy egész örökkévalóság alatt
                  is hasztalan nyomoz.</p>
               <p>Vannak indulatok, melyeket első mozzanataikban nem sejteni, annyi, mint később nem
                  érteni, és rögtön nem érteni annyi, mint állandóan kárhoztatni.</p>
               <p>S mit válaszolhatott volna Ameline Florestánnak?</p>
               <p>Amely nap Florestán Párizsba érkezett, a zöld zsalus mezei laknak fehér
                  gyapot-függönyei mellől idegen arcok néztek ki. Ameline eltűnt.</p>
               <p>A nagyvilág tán új érdekkel vette megint elé a Villemont-családon történt szégyen
                  valóságos okainak fürkészését.</p>
               <p>Mily sikerrel: mit tudom én?</p>
               <p>De Ameline-t többé senki sem látta... S a történetből az, mennyit önnek elmondani
                  akartam, itt végződik.</p>
               
            </div>
            <div type="chapter">
               <head>12.</head>
               <p>A gyöngédség a férfiaknál csak betanulás, a nőknél természet.</p>
               <p>Mi e tulajdont az élet iskolájában megszerezhetjük, ők elveszíthetik.</p>
               <p>Bizonyos vagyok, hogy egy kedélyes némber, minden kíváncsisága mellett többé nem
                  tudakolt volna, midőn Cecil ezt mondá: <hi>Ameline történetéből,
                     amennyit önnek elbeszélni akartam, itt végződik</hi>.</p>
               <p>De szégyennel kell bevallanom, hogy én hízelgő hangon kérdezem barátnémtól: -
                  Miért oly fösvény kegyed, Cecilem? Miért zárja el tőlem éppen kútfejét azon
                  megrendítő szerencsétlenségnek, mely a fel nem fogott és kigúnyolt anyai szeretet
                  árjai által végre a családboldogság egész épületét szétdúlta? Így Ameline jellemét
                  értem ugyan, de Florestánén némi homály borong. Lehetetlen, hogy ő mindig annyira
                  önző, annyira korlátolt felfogású, annyira vak lett volna a nőkebel érzésvilága és
                  a szív szentebb rejtélyei iránt, mint házassága utóbbi éveiben. Különben Ameline
                  soha nem szerethette volna.</p>
               <p>- Ah, ő hőn szerette! - sóhajtá Cecil.</p>
               <p>- Nem kétlem. Azonban vannak nők, kik kiábrándulnak: ezek a közönségesebbek. Míg a
                  költőileg nemes természetűek, gyermekártatlanságuk mellett is, ritkán csalódnak,
                  mert körülök őrangyalként lebeg, látatlanul, ismeretlenül egy titkos ösztön, mely
                  érzéseiket semmi aljashoz nem engedi közelíteni, mely oly bölcs, mint a
                  tapasztalás, de oly szellemi, hogy soha a gondolatok durva hüvelyét nem veheti
                  magára. S a némber, kit e nemtő véd, nem azért válik szerencsétlenné, mert
                  méltatlannak ajándékozza szerelmét, hanem azért, mert a férfi, ki szívére érdemes
                  vala, a rendkívüli események próbatüzében veszti el jellemének zománcát. És
                  Ameline, midőn Florestánnak nyújtá kezét...</p>
               <p>- Védangyal nélkül volt - közbeszólt Cecil, mosolygó arccal, könnyező
                  szemekkel.</p>
               <p>Eszméimből kisodortatva tekintek reá.</p>
               <p>De ő később, mintegy megbánván szigorú ítéletét, nyugodtabb hangon mondá: -
                  Kétségtelen, hogy Florestán jelleme egy iszonyú történet nélkül kevésbé fejlett
                  volna azzá, amivé vált.</p>
               <p>- S éppen azért bír süllyedésének oka előttem határtalan érdekkel - válaszolám
                  beszínlőn.</p>
               <p>- Ha ön - szólt Cecil némi zavarral - a beszélynek, melyet tőlem hallott, minden
                  részleteire emlékszik, akkor képzelődésével hűn összehasonlíthatja az eltitkolt
                  történetet is.</p>
               <p>- De egy képzelt <hi>szüzsé</hi>
                   és a valódi közt óriás különbség van, mit
                  kegyednek is, Cecilem, bevallani kell, ha minden francia regényt nem akar hű
                  életképnek hinni.</p>
               <p>- Általánosan megengedem - mondá Cecil - e különbséget, azonban némely történet
                  oly természetű, hogy mihelyt belőle egyes töredékeket hallunk, képzelődésünk
                  okvetlenül fel fogja keresni a hiányzó részt is.</p>
               <p>- Itt az egyéniségtől függ legtöbb - válaszolám. - Mert a költő képzelődése egy
                  lepke, melyet azon virágról, hova leszállani akart, kénye szerint űz el a
                  legkisebb szellő! - A lélekbúvár képzelődése pedig egy veréb, mely a füvekkel és
                  falevelekkel betakart vércsepp szagán is fölleli a titkos rejteket, melynek
                  homályába a megsebzett vonult, hogy a vizsgáló szemeket kikerülhesse. S én,
                  Cecilem, rendkívül félek, hogy képzelődésem inkább költői.</p>
               <p>- Ne higgye... Egyébiránt - tevé hozzá Cecil fellegzett arccal - mi haszon oly
                  történetet tudni, mely rémítő, mint egy temetőben töltött éj, s mégis...
                  nevetségesnek is látszhatnék? Leggyűlöltebb oly szerencsétlenség emléke, melynek
                  avatottjai okvetlenül kétféle arccal bírnának: egy ünnepivel a szánakozás és egy
                  házival a mosoly számára.</p>
               <p> Cecil végszavai távozásom után sem akartak elhangzani.</p>
               <p>Csengésök mindig fülemben, rejtélyes értelmök mindig kedélyemben volt.</p>
               <p>Körülzsibongották érzékeimet és lelkemet...</p>
               <p>Velök feküdtem ágyamba, velök álmodtam, velök ébredtem föl, míg utoljára - nem
                  képzelhetem, miért? - az ő szavai helyett saját visszaemlékezéseimnek látszottak,
                  melyeknek tárgya az évek által lelkemből elmosatott.</p>
               <p>Mit hallottam ilyest, mit nem? Körülem történt-e valami rémítő és egyszersmind
                  groteszk? Könyvből olvastam-e, vagy élő ajkak beszélték? Mint mesét vagy mint
                  valót? Ah, e kérdésekről számolni nem tudtam...</p>
               <p>A legkülönösebb pedig az volt, hogy míg találgatásokba merültem, szünetlenül Jenő
                  gróf kastélyába álmodám vissza magamat.</p>
               <p>Miért éppen oda, sokáig nem valék alkalmas csak sejdíteni is.</p>
               <p>De mindamellett képzelődésem makacsul vont a 365 ablakú kastélyba.</p>
               <p>Ah, e kastély nem régi alakjával tűnt elém, nem vidor homlokkal és életzajos
                  arccal.</p>
               <p>Árgus szemeinek nagy részét behunyta... ablakait többnyire függönyök és táblák
                  fedték. Csak néhány szoba fogadá el a világosságot: a napfényt s az éj
                  csillagainak sugárait.</p>
               <p>A többieket még szellőztetni sem vala szabad. Hisz senki sem lakik bennök.</p>
               <p>A kacér termetű szerencse, mely minden nap új kéjeket ígért, s a mosolygó szemű
                  boldogság, melyet a megelégedés tündérei repkedtek körül, gyors szárnyakkal
                  távoztak a kastélytól el, s a komor épületre többé egyik sem nézett.</p>
               <p>Mert annak fedeléről, mint a vércsék, rossz hírek vijjongtak a völgybe alá, és
                  fedélen belől, mint a bagoly, lapos kerek szemeivel az unalom guggantott.</p>
               <p>Hogy történt e változás? Miért volt így, s miért nem másként? Ezt nem beszélhetném
                  el anélkül, hogy Jenő Eduárd gróf viszontagságos élményeiről előbb ne vonjam le a
                  leplet, mint akarnám.</p>
               <p>Elég erről most csak azt említenem, hogy ama korszak alatt, melybe magamat
                  visszaálmodám, a 365 ablakú kastélyban csupán két figyelemre méltó egyén lakott: a
                  gróf és a vén obsitos.</p>
               <p>Az egyedüli vendég pedig én voltam.</p>
               <p>Mert nagybátyám a szomszéd uradalom haszonbérlője lévén, lakásunk a grófi
                  kastélyhoz csak egy állomásra esett, s én mint szenvedélyes lovagló majdnem
                  naponkint meglátogattam sötét kedélyű barátomat, ki, bár fiatalabb valék, úgy
                  ragaszkodott hozzám, mintha együtt vonultunk volna Párizsba, együtt tettük volna
                  le a császárságból Napóleont, s együtt jártunk volna a bécsi királygyűlés alatt a
                  hercegnők szalonaiba.</p>
               <p>Midőn lovamról leszállottam, Jenőt már mindig a kastély lépcsőcsarnokánál
                  láttam.</p>
               <p>Karon fogott.</p>
               <p>Komor szobákon mentünk át, lassú léptekkel és hallgatva.</p>
               <p>Ajtókat nyitottunk fel, s csuktunk be gondosan, mintha kárhoztatnók a
                  könnyelműséget, mellyel a világosság és levegő mindenüvé betolakodni akar.</p>
               <p>Végtére egy hosszú, keskeny terembe értünk, melynek falain vadászfegyverek és
                  szarvasfők függtek, kandallójában pedig pattogó fenyőhasábok égtek, ingó s rőt
                  csillámaikkal két karszék vánkosaival játszadozva.</p>
               <p>Én az egyik karszéken foglaltam helyet, ő a másikon. Lábunk alatt egy borzas
                  medvebőr hevert, s kezünkben öblös tajtékpipák voltak.</p>
               <p>S mivel töltöttük az időt?</p>
               <p>Én néha figyeltem, máskor szemeimet behunytam, mintha a kandalló fénye sértené, de
                  annyi tapintattal bírtam az álom és éberlét közti percekben is, hogy sohasem
                  mulasztám el éppen a szükséges időben felsóhajtani, vagy pedig egy <hi
                    >homéri</hi> hahotát hangoztatni, mellyel az olympi istenek is
                  megelégedtek volna, kik, mint írva van, a világ bolondságain hatalmasan tudtak
                  kacagni.</p>
               <p>És Jenő gróf... ah, ő, ha megunta tajtékpipájának füstkarikáit a levegőben
                  kísérni, vagy a vasfogóval a kandalló hamvai közt piszkálni és az égő
                  fenyőhasábokat ütögetni: akkor történeteket beszélt, melyeken az ember kajánul
                  rontotta el sorsát, vagy az embert sorsa, oly történeteket, melyek által a
                  szerencsétlenség nevetségesnek, a szerencse szánalomra méltónak és az élet egy
                  őrültházban készült drámának tűnik fel.</p>
               <p>Rendszerint aztán az elmondott tényeket mi gúnyos észrevételekkel fűszereztük - én
                  pajkosságból, ő világmegvetésből.</p>
               <p>S mit nem tagadtunk, miben nem kétkedtünk? A hűséget a tettetés testvérének, a
                  szerelmet a ledérség nagynénjének hívtuk - én Jenő kedveért, ő meggyőződésből. És
                  az erénytől is megkérdeztük volna: nincs-e történetesen zsebében egy lopott óra s
                  ujján egy pecsétgyűrű, melyet csalárd szerződésekre s hamisított levelekre
                  használ?</p>
               <p>Szóval nagyban valánk kiábrándultak: én még az ábránd előtt, ő már egy keserű
                  csalódás után.</p>
               <p>Utolsó beszélgetéseink, melyeket a kandalló mellett tartánk, kétévi távollét után
                  történtek.</p>
               <p>Ekkor én a bécsi egyetemből tértem haza, ő meg Franciaországból.</p>
               <p>Már valamivel engedékenyebbé váltunk a világ iránt, s annyit Jenő is lehetségesnek
                  képzelt, hogy a szellemi élet földjén százezer gyom közt tán lehet egy virágot is
                  lelni, ha tudniillik a keresésben különös szerencsénk van...</p>
               <p>De úgy veszem észre, hogy igen bebonyolódtam a más helyre tartozó részletekbe.</p>
               <p>Pedig csak annyit akarék mondani, miként - Isten tudná, miért? - végtére már
                  bosszankodni kezdék azon, hogy Ceciltóli távozásom után folytonosan a 365 ablakú
                  kastélyba álmodám vissza magamat, és képzelődésem rendre száz oly történetet
                  merített fel, mely emlékezetemben mélyen szendergett vala.</p>
               <p>Meg kell menekülnöm, gondolám, elmémnek ezen rögzött irányától.</p>
               <p>Komoly könyveket vettem tehát elő, hogy az egész délutánt olvasással töltsem azon
                  óráig, midőn szokásom szerint Cecilhez fogok menni.</p>
               <p>S íme, alig forgattam egypár lapot át, Ágnes, a házmester nénje belép, a közelebbi
                  hangversenyre jegyet hozva.</p>
               <p>Ő minden nap többször lépett hozzám be, s úgy hiszem, csaknem ötven év óta
                  állandóan Ágnesnek hívták, s mégis reám neve most babonás hatást gyakorolt.</p>
               <p>- Ágnes... Ágnes - ismétlém távozása után e nevet.</p>
               <p>- Ágnes... Ágnes... ah, az én barátom, Jenő Eduárd, nem nagy előszeretettel volt
                  az Ágnes iránt.</p>
               <p>Hogy is vala csak, gondolám, ismét a kandallóhoz álmodva magamat vissza.</p>
               <p>Igen, ő a jobb karszéken ült, én pedig a balon. De nem... én ültem a jobb
                  karszéken, s az ő helye üres volt, mert éppen az obsitos kiszólította.</p>
               <p>Egy óranegyedig vártam reá... vagy talán félóráig, midőn a kandallóhoz
                  visszajövén, mondá: - Csak képzelje ön, megint fehérnép van házamnál... tíz év óta
                  először. S mi több: Ágnesnek hívják és komorna. Pedig közelebbi párizsi utam óta
                  nagy előítélettel vagyok az Ágnesek iránt, ha komornák. De mégsem küldhetem őt
                  magamtól el, mert véghagyományban kaptam egy őrmestertől, ki ezredemben szolgált s
                  kinek unokahúga. Isten neki! Úgysem okozhat e puszta kastélyban tetemes kárt. Más
                  eset volt a francia Ágnessel, ki oly családnál szolgált, hol még lehetett
                  szerencsétlenséget okozni.</p>
               <p>- S minő szerencsétlenséget okozott Ágnes? - kérdem akkor Jenő gróftól minden
                  különös kíváncsiság nélkül, s kérdezem most annyi évek múlva magamtól, mégpedig
                  rendkívüli érdekkel, mert eszembe jutott, hogy Cecil elbeszélése szerint Ameline
                  komornáját Ágnesnek hívták.</p>
               <p>Az Ágnes névre az eszmék társulata rendre tényt tény után s körülményeket
                  körülmények után derített föl, s még mielőtt Cecilhez kellett mennem, már az egész
                  esemény, úgy, ahogy a kandalló mellett Jenő gróf elbeszélte, elmémben összeállítva
                  volt.</p>
               <p>Némely kihagyásokkal talán lehet közlenem.</p>
               <p>Az esemény következő:</p>
               <p>...A melmy-i kastélyban minden férfi egy dolgot szeretett leginkább, tudniillik
                  Ágnessel vagy Ágnesről fecsegni, s minden gyermek egytől félt leginkább,
                  tudniillik estve a <hi>vörös szobába</hi> menni.</p>
               <p>A szép grófnén kívül a kastély összes nevezetességei e szeretetből és e félelemből
                  állottak.</p>
               <p>Különben az egész ház környékestül unalmas volt, kivált olyak előtt, kik a nagy
                  hegyek helyett a beépített egyenes utcákat és az ünnepi magány helyett a csevegő
                  társaságokat kedvelik.</p>
               <p>S ezek közé tartozott a gróf is.</p>
               <p>De szóljunk Ágnesről.</p>
               <p>Ágnes szép és ravasz teremtmény volt.</p>
               <p>A komornák legérdekesebb kiadása.</p>
               <p>Könnyű, kicsiny termetű. Tüzes, eleven arcú. Beszédes és lelékeny eszű. Kacér, de
                  nem egészen elromlott. Könnyelmű, egy kevés kötelességérzet mellett, és bár senkit
                  imádói közül feltétlenül meg nem vet, mégis begyes, válogató, fennhéjázó s kegyei
                  kiosztásában előrelátó, óvatos és fösvény.</p>
               <p>Ily tulajdonokkal a komornák a házakban furcsa szerepet játszhatnak, kivált ha
                  műveltségöknél fogva némi joggal “társalkodónőknek” is nevezhetnék magukat. S
                  Ágnes a grófnénál olykor regényeket és színműveket olvasott fel, a grófnál a
                  gazdaság körüli visszaéléseket vette hamar észre, az előkelőbb cselédség körében,
                  ha jókedve vala, csinos <hi>vaudeville</hi>-eket<hi
                     xml:id="_ftnref86">[86]</hi> énekelt, s kész volt a csekélyebb rangú
                  cselédségnek, ha saját érdekei nem ellenzék, sérelmein segítni.</p>
               <p>Fönn kellemes, a középosztálynál leereszkedő, alant jótékony vala.</p>
               <p>A fapapucsos, a mocskos zubbonyú, sőt még a kopott kabátú világ is - a konyha, az
                  udvar és istálló alsóbb népe pártfogónőjének tartá őt, ki a villongásokat
                  lecsendesíti, s a gyengét az erős ellen védi. Minthogy pedig kastélyunkban
                  legkevésbé irigyelhető helyzete don Jágónak volt, nem csoda, ha don Jágó Inez
                  kisasszonyt - azaz Ágnest, a komornát - felsőjétől kezdve piciny papucsa hegyéig
                  valóságos istennőnek, egy földfeletti lénynek, egy angyalnak tartá, ki aranyos
                  szárnyacskáit corset-je alá rejté, s csak don Jágó
                  gyönyörűségére mulat a fellegek helyett a kastélyban, mert másként egy szép reggel
                  hálószobája ablakán kirepülne, s nem volna, ki a grófnak tizenegy órakor vajas
                  kenyeret, teát és rántott csibét terítsen.</p>
               <p>Don Jágó ezen magas véleménnyel lévén Ágnes kisasszony felől, igen természetes,
                  hogy koromfekete szemei - mint éjjelenkint a kandúré - szikráztak és lángolának,
                  ha hallá Ágnes köntösének suhogását, ha hallá csengő szavait és a kulcszörgést,
                  meg a kamara nyitogatását, szóval azon felséges dolgokat, melyekre neki csak
                  távolról vagy leskelődve volt szabad fülelni.</p>
               <p>Midőn pedig a szép komorna az udvarra vagy a kertbe talált menni, akkor Jágó
                  reszketeg szívvel, de szerényen követte őt. Félig megnyílt szája, kidülledt
                  szemei, barnavörös arcszíne, alázatosan leemelt sapkája és bámész tekintete
                  szerelmes elragadtatásának oly csalhatatlan jelei valának, hogy Ágnes ajkaira
                  mindig egy dévaj mosolyt idéztek.</p>
               <p>Hat hónap alatt don Jágó eddig haladott regényes kalandjával.</p>
               <p>Mások, kiknek újabb kabátjok volt - mert Jágó a gróf viseltes ruháit horda -, vagy
                  fehérebb arccal s delibb külsővel bírtak - mert Jágó már a negyven körül járt, és
                  pofája majdnem afrikai jellegre mutatott -, tehát, mint mondám, mások alkalmasint
                  kevesebb ámulattal s több bátorsággal néztek Ágnes azúrkék szemei közé, s azoknak
                  tán biztatóbb kacsintásaiban is részesültek.</p>
               <p>Kik lehettek e mások, idő előtti volna említenem.</p>
               <p>Ellenben most van helyén felhoznom, hogy a mai becsületes Jágónk Spanyolországból
                  szivárgott a kastélyba, s ősei, némelyek véleménye szerint, azon mórokhoz
                  tartoztak, kik az Alhambrát építették, mi, ha nem
                  volna igaz, akkor az sincs a lehetőség határán kívül, hogy származását fáraó
                     népének azon vándor egyéneitől vette, kik mai
                  napig is legcélszerűbb épületnek a sátrokat, legkedvesebb állatnak a malacot s
                  legokosabb üzletnek a csereberét hiszik.</p>
               <p>Miután pedig a szép Ágnesről és a közkedvességről, melyben a kastély lakói előtt
                  állott, részint világos kifejezésekkel, részint homályos célzatokban szólottam
                  volna, ideje már a <hi>vörös szobáról</hi> is, mely a gyermekek és
                  vénasszonyok rémítője vala, néhány betűt kockáztatni.</p>
               <p>A <hi>vörös szoba</hi> egy kápolna-romnak volt tőszomszédja, és a
                  kastély legrongáltabb oldalán feküdt.</p>
               <p>Nevét rokokó bútorzatának rég elvesztett színéről nyerte.</p>
               <p>A grófi család a vörös szobát sohasem használta, s a vendégek e vidéken oly ritkák
                  voltak, hogy elfogadásukra a kastélyban mindig maradt elég alkalmasb hely.</p>
               <p>Különben is a vörös szobában jó lelkiismerettel és hideg ésszel sem igen lehetett
                  alunni, mert falait a patkányok átfúrták, s padlazata alatt szüntelen nyargaltak,
                  marakodtak és cincogtak, továbbá a csikorgó vén fedél s a megtágult ablaküvegek
                  miatt a szél az egész kastélyban éppen a vörös szobát választotta hangszeréül,
                  melyen aztán különös változatossággal tudott zúgni, sivalkodni, morgani,
                  sóhajtani, hörgeni, szepegni, sípolni és pengeni; végre e hóbortos dallamokhoz
                  vegyíték éjjente a kápolna lakosai is, tudniillik a huhuk, magános énekeiket, és
                  az érzékeny kedélyű halálbaglyok rövid, de siránkozó jóslataikat.</p>
               <p>Ha pedig e kétségtelen tényekhez még hozzáragasztjuk a kísértetekrőli mondákat is,
                  nem csoda, hogy a vörös szobát a tudatlanok kerülték, s a bölcsek sem örömest
                  választották volna lakóhelyül.</p>
               <p>Tehát a vörös szoba valóságos <hi>pária</hi> volt a szobák
                  társaságában, egy kitagadott és mellőzött szoba, mely rossz híréért és silány
                  tulajdonai miatt nem is számíttaték az úri épülethez többé.</p>
               <p>Már annyi mindenről beszéltem, hogy lehetetlen egy titkot elhallgatnom, mely a
                  szép Ágnest érdekli.</p>
               <p>Ez igen rövid, de nem is hízelgő.</p>
               <p>Ágnes jellemét don Jágón kívül még maga a gróf sem hagyá tanulmányozás nélkül.</p>
               <p>Azonban a gróf vizsgálódásainak eredménye nem bírt eléggé költői és fellengős
                  színezettel.</p>
               <p>Mert az ő hite s tapasztalatai szerint Ágnes nem volt sem istennő, sem szárnyas
                  angyalka, de egy ravasz párizsi grisette, ki
                  csintalan fejecskéjében minden érzést - mint a harmincadnál<hi xml:id="_ftnref91"
                     >[91]</hi> a behozott kelmékkel bánni szokás - előbb megmér és plombíroz,<hi
                     xml:id="_ftnref92">[92]</hi> mielőtt azt szívébe átmenni engedné.</p>
               <p>A gróf e véleményéből következett, hogy Ágnes iránt bosszankodással tölt el.</p>
               <p>Hogyisne? Hiszen a szép komorna hosszas tétovázások után már másodszor ígért neki
                  találkozást, s íme, most is megcsalta.</p>
               <p>A gróf e szószegésért kész lett volna őt a kastélyból tüstént kiűzni, de ily
                  bosszú a grófné figyelmét gerjesztené fel.</p>
               <p>- Nem... jobb lesz, ha egészen hideg és közönyös leszek a kis sátán iránt, ki
                  begyessége és hazugságai által akarja magát igazi komornai modorban érdekessé
                  tenni.</p>
               <p>Így gondolkozott a gróf, s Ágnes iránt többé sem haragot, sem figyelmet nem
                  mutatott.</p>
               <p>Ah, nemcsak a komornák hiúságának fáj az ily mellőzés.</p>
               <p>Finomabb nevelésű és szilárd jellemű nők is bonyolították már magokat a
                  mellőztetésért több bajba, mint érzelmeik és szenvedélyeik miatt.</p>
               <p>Ágnes pár hét múlva minden elkövetett hibáit önként akarta jóvátenni.</p>
               <p>Nem volt többé begyes.</p>
               <p>- Te megint meg fogsz csalni - mondá egykor a gróf hidegen, vállvonítva.</p>
               <p>- Nem... - szepegé a leány kipirultan.</p>
               <p>- Nézd, a nap most lemenőben van. De mielőtt sugáraival a hegyek közé búvnék, már
                  tízszer is megváltozik eszed.</p>
               <p>- Nem... - erősíté Ágnes a napénál is melegebb tekintettel.</p>
               <p>- Aztán a grófnénak kell felolvasnod.</p>
               <p>- Csak kilenc óráig.</p>
               <p>- Jöjj tehát a vörös szobába.</p>
               <p>- Ah, ott az ablakcsillogás figyelmet gerjesztene.</p>
               <p>- Ne gyújts lámpát.</p>
               <p>- Úgy félnék a vörös szobában! - suttogá Ágnes fehéredő képpel.</p>
               <p>- Lám, hogy nincs komoly szándékod! Előre tudtam.</p>
               <p>Ágnes hosszas küzdés után mondá: - A vörös szobába fogok menni.</p>
               <p>A lány szemében a gróf egy könnyet vett észre. Ez szívét vad örömmel tölté. S ha
                  Ágnes nem sütötte volna tekintetét a földre, akkor meg ő a gróf arcán oly
                  baljóslatú jelt találna, mely vérét megfagylalná.</p>
               <p>- Méltó-e e hiú teremtmény legkisebb kíméletre is? - kérdé magától a kastély ura,
                  midőn don Jágó gúnyakefével kezében s a távozó komorna mozdulatait leső
                  tekintettel közelít a tornáchoz.</p>
               <p>- Felséges ötlet! - gondolá a gróf, Jágónak intve.</p>
               <p>Ez félénk alázatossággal kíséré őt szobájába.</p>
               <p>- Don Jágó! - mondá kevés szünet után a háziúr. - Don Jágó! Vennél-e örömest
                  magadra újabb gúnyát?</p>
               <p>- Vennék ám! - vigyorgá Jágó fehér fogait mutatva.</p>
               <p>- Még ma estve fogsz kapni.</p>
               <p>Jágó bámulva dülleszté ki szemeit.</p>
               <p>- Don Jágó! Szerelmes vagy-e Ágnes kisasszonyba?</p>
               <p>Jágó kalapját kezdé kezeiben forgatni, mintha nem tudná bizonyosan, hogy annak
                  bélésére, karimájára vagy kopott plüssére van fölírva a válasz.</p>
               <p>- Na! Szereted-e Ágnest?</p>
               <p>- Igen ám! - szólt végre fölbátorodva.</p>
               <p>- Don Jágó! Félsz-e nagyon a vörös szobától?</p>
               <p>- Igen ám! - válaszolá tétovázás nélkül.</p>
               <p>- De don Jágó! Melyik kell már neked inkább: a félsz csak magára, vagy pedig a
                  bátorság, az új gúnya és Ágnes együtt?</p>
               <p>- Már akkor a bátorság és a többi - vigyorgá Jágó.</p>
               <p>- De be tudod-e fogni a szádat addig, míg a vörös szobában ülsz, ha a kísértetek
                  füledet rángatni és orrodat fricskázni is kezdenék?</p>
               <p>- Minden bizonnyal - állítá Jágó valamivel lassúbb hangon.</p>
               <p>Az úr és szolgája még hosszasan értekeztek.</p>
               <p>Ezalatt Ágnes a grófnénál volt, s egy érzékeny novellát olvasott a hű Medorról,
                  arról a nevezetes kutyácskáról, ki gazdája iránti hálából halálra kínozta
                  magát.</p>
               <p>A becsületes Medor története a könnyelmű leány szívét igen meghatotta.</p>
               <p>Soha oly erényes kutyát ő még nem látott? Hát embert, hát nőt, hát komornát? Ah,
                  istenem, mily kérdések!</p>
               <p>Ágnes könnyezni kezdett. Nem mintha irigyelné Medor nemes tulajdonait, vagy
                  szégyennel gondolna magára. Ah nem! Azonban csakugyan könnyezett. Miért, miért
                  nem? Bizonytalan.</p>
               <p>Azonban több körülmény kerültek már azelőtt is elő, melyek felötlők valának.</p>
               <p>Midőn a szobába lépett, arca színetlen és szeme félénk volt. A grófné vidáman,
                  majdnem anyai nyájassággal beszéllett vele. Aztán míg a kamarában vala, aranyszőke
                  fürteiből egy szép rózsabimbó kibontakozott, s a grófné most ezt észrevette, és
                  karszékéből fölkelvén, saját kezével tevé helyére a bimbót, s a gyönyörű fürtöket
                  megsimította. Ily kegy, ily leereszkedés a szegény Ágnes szívének egy mély
                  nyilallásába került. Ő fölgerjedését el akará nyomni; de lélegzete rövidebb,
                  látása tompább lett. S nem csoda, hogy olvasáshoz fogván, hangja reszketegebb
                  volt, és a betűk a villár fénye mellett is eleinte
                  igen homályosaknak látszottak; midőn pedig a káprázolat eltűnt, s a betűk
                  kitisztultak, akkor Ágnes e betűk háta mögött a becsületes Medor szemeit is kezdé
                  látni, a villogó és vádló szemeket, melyek csak egy kutyáé voltak ugyan, azonban
                  mégis élénkebben sebzék az ő keblét, mint azt a jámbor Medor fogai tehették
                  volna.</p>
               <p>S a grófné sokkal finomabb tapintatú, hogysem komornája nyugtalanságát hamar ne
                  vegye észre.</p>
               <p>Kérdezősködék tehát, aggódva és szeretettel.</p>
               <p>Szó szavat váltott fel.</p>
               <p>S végre Ágnes mindent megvallott.</p>
               <p>A grófné féltékeny volt, egy kevés bosszúállási vággyal.</p>
               <p>Eleinte bánkódék, utóbb gondolkodni kezdett.</p>
               <p>- Egy ötletem van - mondá Ágnesnek.</p>
               <p>De hogy mi volt a grófné ötlete: azt én elhallgatom.</p>
               <p>... A gróf hangosan nevetett szobájában, mintha egy fiatal írónak, Scribe<hi
                     xml:id="_ftnref94">[94]</hi> úrnak legújabb vígjátékát olvasná.</p>
               <p>Pedig csak a kandalló mellett ült, s a száraz fenyőhasábokra nézett.</p>
               <p>Kivált kilenc óra után nevetett, örömmel, megelégedéssel, példás kitartással.</p>
               <p>S hát még egy óranegyed múlva? Hát még félóra múlva?</p>
               <p>Óh, minden istenei a gúnynak és jókedvnek, Momustól Comusig<hi xml:id="_ftnref95"
                     >[95]</hi>, mint nevetett a gróf!</p>
               <p>Hogyisne?</p>
               <p>De fájdalom, minden árnak apálya is van, a nagy tengeren és a kicsiny emberi
                  szívben egyaránt.</p>
               <p>Grófunk - ki sejtené, miért? - most komolyabbá lőn.</p>
               <p>Végre lecsillapult. Arca összeszedettebb. S egy szivarra gyújtván, csöndesen kezd
                  a szobában sétálgatni.</p>
               <p>Amint pedig az ablakhoz ért, hátravonja a függönyöket, mintha az átelleni sötét
                  szobában, hol Ágnes lakott, akarna gyönyörködni.</p>
               <p>De ott szintén gyertyavilágra talált, mely félórával előbb, midőn utoljára nézte,
                  még nem pislogott.</p>
               <p>És Ágnes egy asztal mellett varr, csöndesen, szorgalmasan.</p>
               <p>Azonban ő is, mintha sejtené, hogy a varrásnál érdekesebb dolgok lehetnek,
                  fölemelte szemeit a tőről, s az ablak felé fordítá.</p>
               <p>E kicsiny s magában jelentés nélküli mozdulatot sokkal nagyobb követte.</p>
               <p>Mert a szép komorna kezéből a ruhadarab, melyen igazít vala, tőstől, cérnástól
                  rögtön a földre hullott, s ő székéről észrevehető rémüléssel felszökvén, az ágyhoz
                  nyargalt kalapja és nyakkendője után, a gyertyát pedig kioltá.</p>
               <p>Ah, az álnok - gondolá a gróf -,... ah, a hazug teremtés ismét megcsalt, s még az
                  eszelős Jágó előtt is nevetséges színben fogok feltűnni! Ah, a kis vipera!</p>
               <p>Ah - gondolá a másik szobában Ágnes -, a gróf nem akart találkozni. Csak tréfált,
                  csak gúnyt űzött velem. S én a grófné előtt oly nevetségessé tettem magamat, hogy
                  szégyenemben föld alá kell süllyednem! Ah, az ámító, az istentelen férfiak! Ki
                  higgyen már többé nekik. Megöl e gyalázat!</p>
               <p>Midőn Ágnes az ajtón kilépett, a gróf is saját szobájának ajtója előtt volt.</p>
               <p>A lépcsőn találkozniuk kellett.</p>
               <p>A gróf karon ragadta a siető komornát.</p>
               <p>- Az istenért! Bocsásson el! - rimánkodék ez.</p>
               <p>- Nem, míg nem számolsz, hogy miért csaltál meg?</p>
               <p>- Az istenért! Csak most nem! - esdeklék Ágnes.</p>
               <p>- Éppen most! - kiálta a gróf, magát nem mérsékelhetve.</p>
               <p>- Sietnem kell.</p>
               <p>- Addig innen nem mozdulsz.</p>
               <p>- Dehát nagysád: miért csalt meg? - szepegé Ágnes, karját a gróf kezéből
                  rángatva.</p>
               <p>- Én csalárd lelkednek fenekéig láttam, és sejtem, hogy kijátszani akarsz.</p>
               <p>- Pedig az Isten verjen meg, ha csalni akartam - siránkozék a komorna.</p>
               <p>- Miért nem mentél tehát el?</p>
               <p>- Ah, az titok.</p>
               <p>- Tüstént meg kell vallanod.</p>
               <p>- Már ha csakugyan hallani akarja - nyöszörgé Ágnes -, a grófné mindent
                  megtudott.</p>
               <p>A gróf majdnem reszketni kezdett, de azért mégsem bocsátá el komornája karját. -
                  Hogyan tudhatta meg a grófné? - kiálta. - Tüstént nyisd fel szádat, s mindent
                  igazán elbeszélj.</p>
               <p>- Az istenért! Csak most nem!</p>
               <p>- Miért most nem?</p>
               <p>- Mennem kell.</p>
               <p>- Nem mozdulsz addig.</p>
               <p>- De sietnem kell.</p>
               <p>- Hová?</p>
               <p>- Ah, a grófnéhoz... a vörös szobába.</p>
               <p>- Nagy ég! - ordítá a gróf, s ölébe ragadva Ágnest, szobájába dobta, éppen azon
                  asztal mellé, hol nehány perccel előbb varrt. - Ülj a székre, s ha arról
                  felmozdulsz, vagy ha gyertyát mersz gyújtani, nyakadat töröm ki.</p>
               <p>Ezzel kirohant, s az ajtót a lányra zárta.</p>
               <p>Aztán a tornác lámpásait eloltá, és szökdelve, tántorogva nyargalt a sötét
                  lépcsőkön le a vörös szobához.</p>
               <p>Még nem is hajnalodék, midőn a konyhacselédek az udvarról egy távozó szekér
                  zörgését hallák.</p>
               <p>Reggel Ágnes nem ment a kamarába, délben sem látták őt, s estve már gyanítani
                  kezdék, hogy az éjjeli szekerén ő utazott el.</p>
               <p>Távozása közbánatot okozott.</p>
               <p>A szegényebb cselédek apró jótékonyságaira emlékeztek, a csinosabb öltözetű
                  férfiak pedig szépségét magasztalták.</p>
               <p>Nehány nap alatt azonban a nemesebb gerjedelmek lecsillapultak, s már Ágnes neve
                  csak azért fordult elő, hogy don Jágót a fiatal vadászok, a kötekedő grófok,
                  apródok és inasok bosszanthassák.</p>
               <p>Ők szünetlen emlegették don Jágó kidülledt szemeit, mellyel Ágnes minden
                  mozdulatait kíséré, s a félénk tiszteletet, mely miatt bálványához húsz öl
                  távolságnál soha közelebb lépni nem mert.</p>
               <p>Don Jágó előbb jelentékeny arckifejezéssel vigyorgott.</p>
               <p>Később pedig az ingerkedéseket sokallván, felfuvalkodott tekintettel mondá: azért
                  mégsem cserélek veletek.</p>
               <p>Említett-e oly eszméket is, melyekből gyaníthaták, hogy neki éppen nincs oly
                  ideális fogalma Ágnesről, minőt rátukmálni akarnak? Ezt határozottan nem
                  állíthatom.</p>
               <p>De az bizonyos, hogy a nyalkább legények azért, hogy ő Ágnest rágalmazta,
                  egypárszor a cselédszobából kilökték; minek aztán következése lőn, hogy a peres
                  felek, tudniillik: Jágó és vetélytársai, a gróf által a szolgálatból
                  elbocsáttatának, a kastély egészen új személyzettel tölteték meg.</p>
               
            </div>
            <div type="chapter">
               <head>13.</head>
               <p>Mihelyt Jenő grófnak ezen elbeszélése kielégítő pontossággal merült régi
                  visszaemlékezéseim halmazából fel, tüstént öltözködni kezdettem, mert már ideje
                  volt Cecilhez menni.</p>
               <p>Derült valék.</p>
               <p>S hogyan ne lettem volna az?... Hiszen most barátnémat meglephetem oly
                  történettel, mely lélektani kombinációim iránt őt csodálkozásra fogja ragadni.</p>
               <p>Mert mi szükség bevallanom, hogy Ameline titkát Jenő gróf révén tudom?</p>
               <p>Valamit meghallani nem mesterség; de kitalálni, de az érzések nyilatkozataiból
                  levonni: ez művészet.</p>
               <p>S én, bár nem valék fiatal, a sok hiúságok közöl, melyek képzelődéseinket
                  megragadják, egyet még nem bírtam keblemből kiűzni, tudniillik: a hírvágyat.</p>
               <p>Az ész reputációja reám most is némi ingert
                  gyakorolt. Midőn tehát Cecil ajtója előtt a csengettyűt megvontam, arcom oly
                  önelégült és ragyogó volt, mintha a homburgi fürdőből<hi xml:id="_ftnref97"
                     >[97]</hi> érkeztem volna meg, zsebeimben a kártyaasztalról lesepert nagy
                  bankkal.</p>
               <p>De csakhamar tapasztalám, hogy midőn az embernek legtöltebb szíve van, akkor
                  öntheti azt legkevésbé ki.</p>
               <p>Cecil az ebédlőben volt Bécsből éppen akkor megérkezett férjével.</p>
               <p>A hosszú asztalon a cukrozott angol gyümölcsöktől kezdve a még élő tengeri rákokig
                  annyi finom étel, csemege és fűszer vala edényekben, tálakban, üvegecskékben,
                  ládákban és átalagokban lerakva, hogy rögtön
                  meggyőződtem, hogy Cecil férje, ki mióta nagy úr lett, szívét mindig a konyha s
                  kamara által szokta nőjénél képviseltetni, most határtalanul gyöngéd és
                  érzelmes.</p>
               <p>Ő bizonyosan megkapta a Leopold-rend kiskeresztjét, gondolám, midőn kezet
                  nyújték.</p>
               <p>- S nem vesz észre semmit? - kérdé tőlem a háziúr nyájasan.</p>
               <p>- Dehogynem! - válaszoltam mosolygva.</p>
               <p>A háziúr jóstehetségemért átölelt... oly megkülönböztetés, minőben eddig sohasem
                  volt alkalmam részesülni.</p>
               <p>- Cecil boldog, rendkívül boldog!... - súgá örömtől ragyogó arccal. - Ő büszke
                  kitüntetésemre. Vér van benne, faj. Mondom önnek: Cecilben vér van. Ő rendkívül
                  örvend.</p>
               <p>Hogy Cecilben vér van, kétségbe nem vonhatnám, de ami örömét illeti, melyre férje
                  célzott, megvallom, azt az én szép barátném igen el látszék titkolni, mert
                  arcvonalaiból csak annyit vettem észre, hogy nem bánná, ha gyöngéd élettársa
                  valamivel kevesebb rákot és hiúságot hozott volna haza.</p>
               <p>Egyébiránt a vizsgálódásokra nem sok időm volt, mert a háziúr, hogy nője a
                  csemegéket és ennivalókat hamar elrakathassa, karon fogott, és a szalonba
                  vitt.</p>
               <p>Itt, mint két testvér, egymás mellé ültünk a dívánra, s ő, kezét még mindig
                  karomon tartva, így szólott: - Kedves barátom! Midőn az ember a Mont Blancra
                  felment, már a Teneriffa tetejére is szeretne
                  eljutni.</p>
               <p>- Kivált ha szenvedélyes utazó - válaszolám.</p>
               <p>- Nemcsak az utazókat értem - mondá a háziúr köhintve. - Nekem még van egy merész
                  reményem... melyet idő előtt felleplezni talán... talán nevetséges is lenne.</p>
               <p>- Egy jó barát előtt semmi esetre - szólék mosolygva.</p>
               <p>- Igaz. Tehát nem tagadom, hogy valóban... én... igen óhajtanék... kamarássá
                  lenni.</p>
               <p>- Természetesen.</p>
               <p>- Azaz hogy nehézségeket kell leküzdeni, mert szegény és igénytelen nemescsaládból
                  származtam. De a férfiakarat előtt nincs akadály, és én kedves nőmért minden
                  áldozatra kész vagyok.</p>
               <p>Sejtém, miként itt a nő megint ártatlanul van bevegyítve. Egész alázatossággal
                  kérdeztem tehát: - Vajon miért vágyik a nagysás asszony e kitüntetésre?</p>
               <p>- Mert vér van benne, barátom! Vér, faj. Ő egy nyugalmazott hajóskapitánynak volt
                  leánya, ki vagyont ugyan nem hagyott hátra, de hihetőleg hosszú családfát. Ezt én
                  így gyanítom.</p>
               <p>- De miből gyanítja ön? - kérdem.</p>
               <p>- Mert különben...</p>
               <p>- Különben?</p>
               <p>- Titkon megmondom önnek, de nehogy nőmnél fecsegésemért eláruljon.</p>
               <p>- Isten mentsen!</p>
               <p>- Tehát különben egy büszke gróf nem vette volna őt nőül.</p>
               <p>- S ön, gróf?</p>
               <p>- Nem én, az első férj volt az, mégpedig a híres Villemont-családból.</p>
               <p>- S tán Florestánnak hívták?</p>
               <p>- Eltalálta ön.</p>
               <p>Így már csak hallgatok azon lélektani összeállításról, melyre büszke voltam,
                  gondolám magamban, midőn Cecil a szobába lépett.</p>
               <p>- Nemde ön holnap estve Jenő gróf félbehagyott történetének folytatásához fog
                  kezdeni? - kérdé Cecil.</p>
               <p>- Mindenesetre, ha kegyed parancsolja.</p>
               <p>- Én is jelen leszek, mert a történetet feleségem igen dicséri - közbeszólott a
                  háziúr.</p>
               <p>- De hát a kaszinó nélküled nem fogja-e unni magát? - jegyzé meg Cecil
                  nevetve.</p>
               <p>- Az az ő dolga, kedvesem! Az enyém pedig mostani helyzetemben, mert minden
                  kötelesség teherrel jár, más nem lehet, mint hogy otthon fogadjam el ismerőseimet,
                  s hogy néha egy-egy estélyt is rendezzünk. Végre is a nagyvilághoz kell szabnunk
                  magunkat.</p>
               <p>Cecil mosolygott.</p>
               <p>Én pedig még néhány szót váltva a házúrral és házasszonnyal, kalapomhoz nyúltam s
                  távozám.</p>
               
            </div>
            <div type="chapter">
               <head>14.</head>
               <p>Az utcán híves szél fútt, de mégsem tudta szárnylegyintésével izgatottságomat
                  csillapítani.</p>
               <p>Haza akartam menni, hogy pihenhessek, azonban gondolataim és érzéseim csakhamar
                  úgy elfoglalának, mint tán soha, s midőn először körültekintek, szállásomtól
                  távol, Pestnek legmocskosabb városrészében voltam.</p>
               <p>Körülem sötétség, temetői csend.</p>
               <p>Az ablakból sem csillog gyertyafény.</p>
               <p>Az üzérek és szatócsok elolták mécseiket, s fülükig vonták hálósipkáikat, hogy
                  háboríthatlanul álmodhassanak magas kamatokról vagy szerencsésen sikerült csődről.
                  A rongygyűjtő alighanem a londoni kristálypalotában sétált, kesztyűsen, illatos
                  göndör fürtökkel, <hi>dandy</hi>leg<hi xml:id="_ftnref100"
                     >[100]</hi>, a házaló suhanc aligha új pecséttisztító szappant és fénymázat nem
                  talált fel, a vén zsibárus pedig megfordított s kitatarozott kabátokból a
                  Dunasoron háromemeletes palotát vásárlott, s a derék birkabőrszállító díjmentesen
                  lett báróvá, szóval alvék és titkos vágyait teljesülve látta egész Izrael,
                  mégpedig nemcsak a Király utcában, de mellékutcácskáin is, melyeknek egyiptomi
                  homálya közé tévedtem.</p>
               <p>Tizenegyet ütött.</p>
               <p>Idegeimet ingerlé e halálnyugalom, e némasága millió önzésnek és életgondnak.</p>
               <p>Gyorsan, majdnem bosszankodva fordultam vissza.</p>
               <p>De ah, hiába volna hazasietnem.</p>
               <p>Honnan szerezhetnék egy mákszemnyi álmot is szememre!</p>
               <p>Fejem Amelinával tele, s a siketnéma városrész, melybe balsorsom vezetett,
                  szórakozások helyett mindinkább magamba mélyeszt.</p>
               <p>Végre, valahára kocsizörej, lámpafény!</p>
               <p>Hosszas barangolás után a József téren vagyok, s már nemcsak az éjjeli őr lépései
                  kopognak az utcakövezeten.</p>
               <p>Kávéházba nyiték.</p>
               <p>A <hi>Wiener Zeitung</hi>-ot
                  ragadtam kezembe, mert ez hozza leginkább meg azon hangulatot, mi mellett bizton
                  lefekhetünk, és nem kell tartós ébrenléttől félni.</p>
               <p>De most az egyszer csalódtam.</p>
               <p>Hiában! Akaratom ellen a sorok közt olvasék meglepetésekről, melyek ott leírva nem
                  voltak, történetekről, melyeket Cecil beszélt.</p>
               <p>A politikai újdonságok helyett Ameline sötétkék szemeire tekintettem.</p>
               <p>Őt láttam, midőn költői kedéllyel s határtalan anyai szeretettel virrasztott
                  kicsiny, elhagyott fiának bölcsője mellett, és őt, midőn évekkel előbb gondatlan
                  féltékenységből komornája öltözetében ment a vörös szobába, hol don Jágó... ah, el
                  ez utálatos arccal!... Nem... nem fogok többé Jágóra gondolni... S mint örvendek,
                  fűzém odább eszméimet, hogy a legérdekesebb női jellem, Ameline, nem más, mint az
                  én régi barátném, a kedves Cecil!... És minő szerencse, folytatám ismét, hogy a
                  fecsegő férj elbeszélte, hogy Cecil egykor Florestán grófné volt, mert különben a
                  Jenő gróftól hallott történetet a vörös szobáról nem titkoltam volna. Mily közel
                  valék oly gyöngédtelenség elkövetéséhez, mely Cecilt hallatlan zavarba hozza.
                  Istenem, pedig ő ártatlan, de a nők sorsa, hogy gyakran egy balesetet inkább
                  szégyelljenek, mint egy bűnt. S mily nyomorult jelleművé vált a különben derék
                  Florestán egy véletlen miatt, mely az ő hűtlensége idézteték elő, s mily
                  szerencsétlenné lőn Cecil a hűtlen hű, az ártatlan tévedő!... Ah, megint ott
                  vagyok, hol lenni nem akartam, Amelinánál, sóhajtám, ledobva a hírlapot, távozva a
                  kávéházból.</p>
               <p>És otthon is, szobámban, ágyamban órákig lebegtek körülem majd a pyreni erdőségek,
                  majd az omladozott grófi kastély, majd a zöld zsalus falusi ház, hová Cecil első
                  férje elől rejtőzék, majd pedig a kedélyes teaasztal, melyre könyökét támasztva
                  Ameline neve alatt saját életének történetét beszélte el.</p>
               <p>Hajnalban jött szemeimre álom, s reggel oly zavart volt fejem, hogy még attól is
                  tartottam: vajon nem fogom-e a közelebbi estélyen szórakozásból Cecilt Ameline-nak
                  hívni vagy nevetségesen viselni magamat, ha a Leopold-rend kiskeresztjével
                  földíszített háziúr négyszemközt ismét nőjének, azon szende lénynek,
                  arisztokratikus hajlamait emlegeti, ki Florestán családgőgjéért annyit
                  szenvedett.</p>
               <p>Szerencsémre éppen egy hitelezőm lépett be lejárt váltóval.</p>
               <p>Meg kell jegyeznem, hogy a Várhelyiek, kiknek nem legutolsó családtagja az én
                  igénytelen személyem, fiatal korukban többnyire gondatlan költők, haladó éveikben
                  pedig a fösvénységig takarékossá válnak. Nagybátyám is, ki köztök legtöbb vagyonra
                  tett szert, előbb apai örökségén túladott, s csak midőn már azon volt, hogy
                  földönfutóvá legyen, jutott eszébe, miként tán célszerűbb volna összehalmozott
                  vagyon mellett, mintsem koldustáskával nélkülözni. Szilárd eltökélésének a sors
                  kedvezett, s ő a középnemesség nábobjává lőn olcsó haszonbérekből. Késő vénségében
                  dúsgazdag szomszédján, Jenő grófon kívül senkivel sem cserélt volna pipát. Nem
                  mondom, hogy hasonló életkilátás nyilandik számomra; de darab idő óta csakugyan
                  takarékossá lettem, s most nagy elégtételül szolgált hitelezőm hosszú képét látni,
                  midőn nyugodt arcvonalaimból sejdíté, hogy elnapolásról többé nincs szó, s midőn
                  szekrényem kulcsát zsebemből és a szekrényből a szükségelt bankjegyeket kivettem.
                  Végső kötelezvényem tehát kettészakítva s én minden zaklatástól ezentúlra
                  menten!</p>
               <p>Valóban e tény akkora varázzsal hatott kedélyemre, hogy azt egészen föleleveníté.
                  Vidámmá, derültté levék. Az álmatlanság szememről eltűnt. Idegeim megfrissültek.
                  Képzelődésem más irányt vett. Nyugodt helyzetemre s későbbi terveimre gondolák.
                  Úgy éreztem magamat, mint a hajós, ki egy alkalmatlan tengeri kaland után, mely
                  alatt néha zivatarok is üldözték, csendes kikötőben vetett horgonyt.</p>
               <p>S Cecil, kit szokottnál korábban látogattam meg, szintén elégült hangulatban volt.
                  Ah, mit is mondék! Hisz nála az elégültség legfölebb ellenvetés nélküli elfogadása
                  a viszonyoknak, melyeken úgysem változtathat.</p>
               <p>Férje, tegnapi ígérete szerint, otthon maradt. Megnyerő modorából kitetszett, hogy
                  a különösen kedves háziúr szerepére készül, s hogy semmit el nem fog múlatni,
                  amivel egy nyílt szalontartó, választékos ízlésű és lekötelező <hi
                     >gentleman</hi> hírnevére szert tehet.</p>
               <p>Még néhány nap, s e kedves szobák, melyekben semmi felesleges és túlterhelt nem
                  volt, a nemes egyszerűség helyett elegánsokká fognak válni. Cecil férje hiúbb,
                  hogysem, miután az előkelőség reputációjáért pénzáldozatra kész, a fényűzést ne
                  emelje a kényelem és lakályosság fölébe. Már Jancsi ezüstpaszomántos kalapot,
                  papucsot, térdig érő strimpflit, bő meggyszín bugyogót és ahhoz méltó felsőköntöst
                  kapott. Még nem vette ugyan föl; de azért mégis úgy szégyelli magát, mintha rajta
                  volna. Ah, maholnap talán a magas körökbe be nem fért s a kisebb társaságokban
                  unatkozó vagy fitymás úri nép fog a
                  megkeresztezett tanácsos estélyeire tódulni! A költői kedélyű Cecil körül napi
                  pletykák és éltelen tréfák lesznek en vogue. S
                  ő, ki egykor a legkényesebb ízlésű coteriáknak
                  innepeltje volt, most férje kedvéért kilép a visszavonultság homályából, hogy csak
                     <hi>eltűressék</hi> azoktól, kik magok sincsenek ugyan állásukkal
                  tisztában, de akik benne mindig csak egy vén grófné társalkodónőjét fogják
                  látni.</p>
               <p>S ő mégis derült, mintha a jelen nem is érdekelné, s mintha igények helyett csak
                  visszaemlékezései volnának!</p>
               <p>Engem bosszant a zaj, a sürgés e csendes szalonban. Mi köze a vendégekhez
                  Cecilnek, ki a nyugalom kéjét még élvezheti, de a szórakozás mámorát soha?...</p>
               <p>Ily gondolatok leptek meg, midőn a teaasztal körül helyet foglaltam.</p>
               <p>- A jövő héten kezdve csütörtökönkint szerencsés leszek néhány jó ismerőst
                  házamnál fogadni. Önre is számolok. Igénytelen estélyek - egyéb semmi. Nem akarok
                  versenyezni erőm felett. Víg társalgás, néha whist - mert az öreg tábornok Karg
                  szereti -, olykor barátom, Tordasy tanácsos kedvéért tarokk... és Cecil zongorát
                  játszik, míg a kedves Berky grófné, ki csodaszépen énekel, el fogja ragadni a
                  kicsiny, de választékos kört, mely csak állással bíró egyénekből alakuland,
                  kivevén, midőn az újabb divat szerint művészeket is, kik furoret<hi
                     xml:id="_ftnref105">[105]</hi> csinálnak, hívunk meg. Közelebbi Bécsben
                  létemkor dr. Grünschnabel, valóságos belső titkos tanácsos őnagyméltóságához
                  voltam soirée-ra kérve, s ott nemcsak
                  zenevirtuózokat, de még lapszerkesztőket, sőt egy színészt is láttam. Pedig
                  Grünschnabel őexcellenciájának neje, született Krukintzky grófnő, főnemes régi
                  lengyel családból s még a Potoczkyakkal is rokon.</p>
               <p>Cecil férje, míg ily érdekesen közlé új helyzetéhez méltó terveit, száját
                  egyébként sem hagyta foglalkozás nélkül. Mohón fogyasztá a vajas kenyérre rakott
                  pisztráng-szeleteket, s arca e kettős fáradság miatt pirossá lőn, és majdnem úgy
                  nézett ki, mint egy szépen fölnyílt bazsarózsa, mely jól kiterjeszkedve s
                  leírhatlan kényelemmel tekint a veteményágyak szögletéről a törpébb
                  növényvilágra.</p>
               <p>- Nőm sem tartozik - folytatá, villájával a legkövérebb darab sonkát választva ki
                  -, mondhatom, Cecil sem tartozik a tegnap termett családokhoz, sőt...</p>
               <p>Ekkor Cecilnek feddő tekintete által visszadöbbentve, nagy kortyokban nyelte a
                  teát, s egy kevés zavar után a társalgásnak más fordulatot akarván adni, kezét
                  neje karjára tevé, és szívélyes mosollyal kérdezi: - Mikor szólítod fel Várhelyi
                  barátunkat a derék Jenő történetének folytatására? Szeretném tudni: ismeretes-e a
                  néhai gróf viszontagságai közöl egy igen nevezetessel, melyről alkalmam volt a
                  hely színén értesülni?</p>
               <p>A vén<hi> gourmand</hi>
                   a meglepetést, melyet azon fölfedezés okozott,
                  hogy ő is tudna Jenőről egy elbeszélést vagy legalább valami anekdotát közleni,
                  figyelmet érdemlő ügyességgel zsákmánylá ki. Míg Cecil és én a faggatások
                  kereszttüze közé vettük, innepi komolysággal tölté poharát aranyszín villányival
                  meg, s azt oly kitartással vizsgálta, mintha a fölsiető gyöngyöket egyenkint
                  akarná számbavenni; később a borkémlők körülményességével kezdte kóstolgatni,
                  ajakát néha beszopva és szemével dévajon vágva, mely utóbbi <hi
                     >pantomim</hi> kizárólag Cecilhez volt intézve, s mintegy ezt látszott mondani:
                  ugye, kíváncsiak vagyunk? szeretnénk a kártyákba kukucsálni? hohó! nem oly könnyen
                  megy!</p>
               <p>Nem tudom, mi ingerelt ezen magában ártatlan incselgésben. Talán az öreg úr
                  vigyorgó arca, melyen a redők is nevettek, mintha a marjadozó<hi
                     xml:id="_ftnref108">[108]</hi> szem bamba rángásait különösen furcsának
                  találták volna; talán az arcvonaloknak egy kérkedő kifejezése, mely a <hi
                    >gourmand</hi> mellett a kéjencből is hagyott valamit a férjben
                  gyaníttatni; talán, mert átalában most láttam először őt nejével kötekedni;
                  szóval, nem mondhatnám meg, hogy mi ingerelt - hisz én Cecilnek csak barátja
                  vagyok -, de az bizonyos, miként az egész jelenet kellemetlenül hatott rám.
                  Félbeszakítva tehát faggatásaimat, hirtelen Jenő gróf élményeinek folytatásához
                  kezdettem.</p>
               <p>Látszott, hogy merészségem által a háziúr hiúsága egy kevéssé sértve volt: mert
                  mintha a függöny zsinórját kezünkből kieresztjük, vonalai egyszerre
                  visszahullottak régi semmiségökbe, a redők szokott állomásaikra szöktek át, s a
                  félig kikóstolt pohár tartalma egy nagy korttyal rohant szeretetre méltó
                  gourmand-unk torkán le.</p>
               <p>Cecil finomul mosolygott, s ezt részemre magyaráztam.</p>
               <p>- Halljuk tehát Várhelyi barátomat! - szólott kevés szünet múlva a férj, eszébe
                  jutva a szíves házigazda szerepe, melyet mióta Bécsből lejött, és a kaszinóban nem
                  tölti az estéket, második természetévé óhajtott tenni.</p>
               
            </div>
            <div type="chapter">
               <head>15.</head>
               <p>A lakodalom után - szólék - alig egy évvel, s ha az időszámlálást Stefánia
                  atyjának, a különc szürke kabátosnak halálánál kezdjük, úgy alig nyolc hónappal
                  Jenő nagy kastélya, mely az esztendő napjaival egyenlő számú ablakaiért a nép
                  bámulatának állandó tárgya volt, a komfort és vendéglátás tekintetéből is kitűnő
                  hírben lett volna - s méltán - minden külföldi előtt, ha akkori utaink miatt
                  sikerülhet vala a felső körökben élő idegen turistáknak Erdélyt gyakran
                  meglátogatni.</p>
               <p>De ez, fájdalom, nem történt meg. S minthogy többnyire csupán hazánkfiai
                  élvezhették a gróf barátságát s a kastély kényelmeit, nem csodálhatjuk, ha
                  mindkettő csak a régi megszokások, csak a tormába esett féreg<hi
                     xml:id="_ftnref109">[109]</hi> ízlése szerint bíráltaték.</p>
               <p>Jenő fényes, nyílt házat akart tartani.</p>
               <p>Rangja igényelte azt, s jövedelmei könnyen megbírták. Kastélyának s a
                  melléképületeknek nagy részét tehát vendégek számára rendezteté.</p>
               <p>A szobák kijelelése és bútorozása körül tekintettel volt minden rang, állapot és
                  háziviszony iránt.</p>
               <p>Arra törekvék, hogy nála ki-ki otthon találja magát, s hogy mégis a társadalmi
                  fokozatok - melyeket oly mellőzhetleneknek hitt, mint a katonai charge-ok<hi
                     xml:id="_ftnref110">[110]</hi> különbségét -, amennyire lehetséges, össze ne
                  tévesztessenek.</p>
               <p>Az özvegy delnők gyönyörű dísztermekbe vezettettek; a családos urak rendkívül
                  kényelmes sorszobákat kaptak; az ifjú házaspárok elválasztott korridorú<hi
                     xml:id="_ftnref111">[111]</hi> kéjlakokba - hová legtöbb virágillat s
                  legkevesebb figyelem tévedett - telepíttettek le; az úrfiak egy nőtlen gentleman
                  minden követeléseinek megfelelő bútorzatú enfilade-ba szállásoltattak, hogy
                  tetszésök szerint lármázhatnak, anélkül, hogy valakinek alkalmatlanságára
                  legyenek; a tudósok, az egyházi férfiak s mind az a nép, mely könyvek mellett
                  szeret henyélni, a bástyákba - hol, miután a bagolyt a gróf vadászai rég elfogták,
                  s a vércséket rég lelődözték, innepi csend uralg - nyomtatványok közé és nagyapai
                  karszékekbe helyeztettek; a pörlekedő atyafiaknak, kiket a sors egyszerre hozott a
                  kastélyba, külön épületszárnyon vagy egészen más emeleten nyittaték lak; a kisebb
                  nemesség pedig és átalában a szegényebb módúak oly szobákkal lőnek ellátva, melyek
                  egyedül tisztaságban különböztek az otthoniaktól, s midőn csak ismert kényelmet
                  nyújtottak, senkit sem zseníroztak az ismeretlenek miatt.</p>
               <p>A legkopottabb ruhájú látogató is Jenő gróf ezüstpaszamántos lakájai, zöld frakkos
                     jágerjei és vörös nadrágú meg setét meggyszín
                  dolmányú huszárai által akkora figyelemmel fogadtaték s lőn kiszolgálva, mintha
                  viseltes öltözetét csupán szeszélyből hordaná. A főrangú asszonyságok és élemedett
                  korú nagyurak számára egész nap külön fogatok állottak szállásaik előtt, s a
                  kocsis a bakról le sem lépve, minden percben készen volt, hogy a vett parancs
                  szerint most a váltógazdasághoz, majd a fácánosba és a gyönyörű svájci tejelőbe
                  vagy pedig a ritka szépségű saxoniai kosokhoz, a
                  jeles faiskolához, a nagyhírű méneskertbe, szóval mindenüvé elvigye a vendégeket,
                  hol valamit tapasztalni vagy valamiben élvet találni lehet. Sőt az is gyakran
                  megtörtént, hogy aki ekvipázsát kímélni akarta, a gróf hintaján járta be az egész
                  vidéket, mert a szomszédok meglátogatása is azon szórakozások közé tartozott,
                  melyek a háziúr rovására estek. Aztán hol voltak delibb hátasok, mint amelyeket
                  reggeltől kezdve a nap minden részében fölnyergelve lehetett az ablakokból
                  szemlélni külön mindenik uracs számára? A groom nem mert mellőlük távozni, mert
                  szigorúan lakolt, ha az ifjú vendégek, mihelyt szeszélyök hozta, a számukra
                  kijelelt gyönyörű állatokon nem vágtathattak ide-oda. Sok szegény mágnás, kinek
                  még egy remonda-lova sem volt, Jenő gróf arab
                  vagy telivér angol paripáin kiskirálynak hitte magát, s midőn a kastély minden
                  cseléde határtalan tisztelettel és legalább tíz ölről levett föveggel ment előtte
                  el, egész mértékben érezte a hatalom mámorát, a fényűzés élvezetét, a rang
                  előnyeit, s így mindazon ingerdús benyomásokat, melyekből otthon csak igen gyéren
                  részesülhetett.</p>
               <p>Jenő a vendéglátásra nézve alapszabályul tűzte: senkit, ki hozzá jön, nem
                  zsenírozni, de viszont magát sem háboríttatni akár foglalkozásaiban, akár a
                  háztartási rendben. Legényei a szállókhoz vitték a reggelit. Aztán megkérdezték,
                  hogy szobáikban akarnak-e ebédelni és mikor? Akinek kedve volt a gróf családával
                  lenni, az meghallá délután három órakor a csengettyűszót, s a nagy étterembe
                  sietett, hol a véletlenül érkezettek számára elég üres <hi
                     >couvert</hi>
                   volt.</p>
               <p>Hogy azonban a fesztelen együttlét, melynek varázsát Jenő gróf szintén tudta
                  méltányolni, a házias visszavonultság kényelmeinek föl ne áldoztassék, s hogy a
                  fehérhalmi kastélyban a társalgás is kelendőséggel bírjon, volt egy hírlapokkal,
                  karszékekkel, biliárddal, kártyaasztalkákkal és dohányzó-szerekkel ellátott
                  közterem, hová a foglalkozás nélküli férfiak unaloműzés végett összegyűltek, s hol
                  a háziúr is, midőn kedve tartá, jelen volt, s kezet szorított ismerőseivel,
                  nyájosan fogadá az új vendégeket, áttekinté a lapokat, beszélt az időről, a
                  világról és észrevétlenül megint eltűnt.</p>
               <p>
                  <hi>Eltűnt</hi>: e szónál jobban nem fejezhetem ki azon őszinte és
                  erőltetés nélküli modort, mellyel Jenő gróf magát fölmentette a vendég-mulattatás
                  alkalmatlanságaitól, s vendégeit a többek közt még a hosszas búcsúzás
                  kényelmetlensége alól is. Mert a fehérhalmi szokások szerint a távozni akarónak
                  nem volt szüksége ez erélyes házurat, kit mindig egy csoport ügybaj foglalt el,
                  bevárni. Fogathatott, mikor tetszett, s az istenhozzád nélküli elutazással az
                  illemet nem sérté.</p>
               <p>Mi kétségkívül nem lennénk a Jenő grófhoz hasonló gazdákkal elégületlenek. Sőt,
                  tán helyeselnők, hogy csak szabad idejét tölti velünk, s hogy miután kényelmünk-
                  és élvezeteinkről gondoskodott, reánk bízza nem unni magunkat.</p>
               <p>De az akkori erdélyi szokások merőben ellenkeztek a fehérhalmi házirenddel.</p>
               <p>1823 körül még a régi “jó világ” tartott.</p>
               <p>A falusi uraknak, ha gazdag csűröskertjük volt is, használható udvarházok
                  ritkán.</p>
               <p>A földbirtokos nem törődött építkezésekkel.</p>
               <p>Ha osztályrészben zsúpos fedelet kapott, az alatt maradt, ha faháza volt, nem
                  látta át, miért állítana mást kőből, s bár a pazérlás divatozék, a finom élvezeti
                  vágy kevésbé vala kifejtve, mint most, a komfortról pedig semmi fogalom. A felsőbb
                  helyzetűek sem igen kerestek a sok pénzben fitogatási eszköznél egyebet. Hatlovas
                  hintó, számos cseléd, túlterhelt asztal, sok ékszer, temérdek ezüst- és aranynemű:
                  ezek valának a vagyon sóvárgott malasztjai. Azon terjedtebb lakok, melyeket
                  kastélyoknak szokás nevezni, zömök, vastagfalú épületek voltak, bástyával vagy
                  anélkül. Ha az ember mellettök elhaladt, kényelmeseknek képzelte, ha pedig a
                  belsőjökbe lépett, elbámult, hogy az elosztás miatt mily kevéssé használhatók.
                  Aztán minden bizonyos közösségre volt számítva. A díszterem, a háziúr írószobája,
                  ahol az asszony hált, ahol kisleányai laktak, a nevelő szállása, a komornáké, az
                  étterem, sőt még alkalom szerint az oly zug is, mely ruharaktár, rongykamara,
                  fehérnemű-szárító vagy konyha-anyagok kézi magazinja volt, igen gyakran
                  vendégszobává változott, hogy aztán, midőn a sokadalom továbbszáll, régi
                  hivatására visszavarázsoltassék. Mert a háziúr neheztelt, ha az idegen utas
                  vendéglőjébe, nem pedig udvarába hajtatott. Az ismerősek messzi vidékekről
                  fölkerekedtek azon kedélyes céllal, hogy egyik vagy másik barátjoknak mindenét
                  megétessék. S a magyar vendégszeretet, mely semmi korlátot nem tűrt, uralkodék a
                  többi kötelességek felett. A háziúr szégyellette volna gazdaságára figyelmet
                  vetni, hisz úgy nem lehetett vala vendégei közt, kiket csak egy percig is magukra
                  hagyni embertelenségnek tartá. Együtt ült a társaság, rendre minden szobát
                  pipafüsttel töltvén be. Evés és poharozás volt az alap, melyen az úri házak
                  reputációja nyugvék. Ha a nő untalan kínálgatott: mívelt, becsületértő és kellemes
                  vala; ha a férj a bort nyelni s félittas vendégeit cifrán megköszönteni tudta, és
                  a <hi>ferbli</hi>től sem idegenkedett, akkor a különösen ügyes
                  társalgó nevét érdemelte ki. Midőn pedig a lakoma magasbra hangolta a lelkesedést,
                  mindig készen volt egypár udvari cigány, s csak az asztalt kellett félrevonni,
                  hogy a ki sem szellőztetett ebédlőből bálterem legyen. A házasszony, vagy ha ez
                  már a rózsaéveken túlhaladt, a legszebb menyecske egyszer körbelejtett, hogy
                  selyempapucsát átadhassa a fiatal uraknak, kiknek büszkeségük volt abból a szép
                  tánckezdőért toasztokat üríteni. Éjfélig folyt a dáridó. A lefekvés kezdetleges
                  egyszerűséggel bírt, mint maga az ébrenlét. A szalonba rendszerint a
                  legtekintélyesebb egyén kapott nyoszolyát. Aztán a házasszony a régen ismert vagy
                  rokon delnőkkel kedélyesen megosztá hálószobájának szentélyét. A kisasszonyok a
                  család kisasszonykáihoz vitettek, a gouvernante
                  átengedte ágyát az orrát fintorgató vendég-mamzelnek<hi xml:id="_ftnref117"
                     >[117]</hi>, és a komornák provizórius
                  fekhelyre vonultak ide-oda, hogy egy tensasszony elférkeződjék. Könnyebb volt a
                  férfiakról gondoskodni. Nehányt a háziúr vett magához, nehányt a nevelő vagy a
                  gazdasági felügyelő. A többiek számára, pedig a nagy ebédlőterem telihordaték
                  friss szalmával és szalmazsákokkal vagy matracokkal, s azon királyilag aludhattak
                  világos virradtig, midőn az útra készülőkre egy előre látott meglepetés várt,
                  tudniillik, hogy kocsijuk kerekét ellopták, vagy pedig, hogy a részeg udvari
                  kovács a lovakat megvasalni s a tengelyszeget helyreigazítani nem akarja, és így
                  az indulásnak, mint önként értetik, szépen elmaradni kell.</p>
               <p>Szóval az akkori illedelem szerint szíves házigazda csak az volt, kinek
                  éjjel-nappal nyakán ültek a vendégek, ki minden szobáját közössé tette, ki
                  látogatói miatt családi életét, kötelességeit és foglalkozásait megszünteté, ki
                  érdemet abban keresett, ha a hozzájövök azért, hogy vele lehessenek, nemcsak
                  mértékletlenek, de könnyelműségre, hanyagságra és pontatlanságra is készek.</p>
               <p>Jenő gróf tehát a barátságos háziúr eszményképétől alkalmasint a legtávolabb
                  állott.</p>
               <p>A rend, mely kastélyában uralkodék, sérté a közérzületet.</p>
               <p>Vendégei többnyire elpalástolt vagy nyílt bosszankodással távoztak.</p>
               <p>Gőgösnek, gazdagságával kérkedőnek s korcs magyarnak, ki idegen szokásokat
                  esztelenül majmol, hirdeték őt.</p>
               <p>Különösen a megyei nemesség, mely Erdélyben a mágnásokról szelíd véleménnyel
                  sohasem volt, bántva érezé magát éppen azon intézkedések miatt, mik a fehérhalmi
                  kastélyt a fesztelen társalgás tanyájává akarták tenni. A gróf könnyű modora
                  lenézésnek, a gazdaságra fordított gondja fitogatásnak, a vendégektőli gyakori
                  távozása a kaszárnyából hozott faragatlanságnak keresztelteték.</p>
               <p>Stefániára is ragadt valami a gáncsból.</p>
               <p>A vén táblabírák őt eleven modora mellett sem találták oly nyájasnak, mint az
                  igazi magyarfajta asszonyokat, kik reggeli köntösük elébe kötényt vetvén, a
                  konyhára ki-kitekintenek, hogy szemükkel láthassák: vajon nem sózza-e el a szakács
                  a levest? Vajon a ház régi ismerőseinek kedvenc ételei ínyök szerint készülnek-e,
                  s vajon a minden vendég iránti jóindulatot jelentő kövér pulykasült egyenlőn
                  pirul-e nyárson? Még ezenkívül a nővilág is lelt a szép grófnéban megróni valót.
                  Ifjú hölgyeink nem hagyhatták helyben, hogy az úrfiakkal együtt lovagol nemcsak a
                  parkban, de künn az országúton is, mint az angol komédiásnék. A tisztes korú
                  néném- és ángyomasszonyok pedig lealázva érezték magukat azon bizodalmatlanságért,
                  hogy Stefánia örökké csak a szalonban társalg velök. Hisz másutt ily begyeskedést
                  nem tapasztaltak. Másutt a még takarítatlan hálószobában, az öltözködő asztalnál,
                  midőn a fiatal menyecske haját bontatja ki, vagy a leányszobában, midőn a
                  szennyest adja mosni, fecseghettek legkedvesebben. Másutt megláthatták: milyen
                     gárnyérja van vánkosainak, változtatják-e
                  naponként az ágyneműt, férje a lámpaasztalkán felejti-e tajtpipáját, hálósipkában
                  alszik-e, és tarka vagy egyszínű reggeli öltönyt vesz-e magára, ha fölkel? Másutt
                  tudhatták: hány tucat ezüstkanál van a háznál, mennyi még elő sem vett kamuka<hi
                     xml:id="_ftnref120">[120]</hi> a ládákban, hány sertést ölnek le karácson
                  előtt, a zsidótól veszik-e a hizlalt libát, vagy a konyhaszolgáló tömi? Másutt
                  megkérdezhették a komornától: mennyi fizetése van havonként, előre kapja-e ki azt
                  vagy megkésve, zsémbes-e a nagyságos asszony, hogy él férjével, tán esténkint néha
                  összeszólalkoznak, s nincs-e reggel valamelyik félnek rossz kedve? Másutt a család
                  apró titkai kellemes órákat szereztek a kíváncsi néném- és ángyomasszonyoknak, de
                  Fehérhalmon a háznép oly különváltan él a vendégektől, hogy némely szobába beférni
                  sem lehet, mintha a becsületes emberek szeme elől valami nagy bűnt rejtegetnének,
                  és ezen alattamosságban Jenő gróf segítője Stefánia grófné is, mi eléggé botrányos
                  oly fiatal nőnél, kinek már csak éveinél fogva is nyíltnak és őszintének kellene
                  lenni.</p>
               <p>Azonban, bár sok ily panasz fordult elő, a Stefánia elleni neheztelés vékony nyári
                  ködnél több nem volt azon sötét és zord őszi felleghez képest, melyhez a Jenő gróf
                  modora miatt támadt harag és bosszankodás hasonlított. Ha ő a legvitézebb
                  ezredesek egyike nem lett volna, még akad vala olyas, ki kérdőre veszi hideg
                  felfuvalkodásáért. De így a békétlenebbek is előbb szekereikbe ültek, s csak midőn
                  a parkból kihaladtak, dunnogák magukban: akkor lássalak, mikor a hátam
                  gerincét!</p>
               <p>E fenyegetés azonban nem mindig teljesült.</p>
               <p>Nagy száma a soha visszatérni nem akaróknak ismét fölkereste a büszke
                  kastélyt.</p>
               <p>És voltak többen, kik bölcsen elleplezték csekély bántalmaikat, hogy a makacs
                  grófnak egy kellemes szokásából hasznot vonhassanak.</p>
               <p>Jenő tudniillik az egész ország akkori fogalmaival ellenkezőleg a <hi
                    >hitelt</hi> készpénznek tekintette.</p>
               <p>Vendégei ezt a legkülöncebb eszméjének tartották, de nem hiszem, hogy mindjárt
                  kezdetben érette rágalmazták volna.</p>
               <p>Később természetesen annál inkább.</p>
               <p>Az ily következetlenség a világon nem új dolog, s Fehérhalmon kívül is régóta
                  divatba jött.</p>
               <p>De okoskodások helyett jobb lesz elbeszélésemet egyszerűen folytatni.</p>
               <p>Jenő a maga módja szerint a legszívesebb vendéglátó kívánt ugyan lenni, azonban
                  mindig okos és számító gazda maradt. E két elv egyeztetését állandóan szem előtt
                  tartá.</p>
               <p>Pompás fogatai, melyeket a Fehérhalmára érkezett uraságoknak rendelkezése alá
                  bocsátott, nemes vérűek voltak, s oly csodásan kitanítvák, hogy okvetlenül erős
                  vásárlási sóvárt költöttek az illetőkben föl.</p>
               <p>S ha a fiatal arszlánok közül valamelyik egy napig Jenő arab vagy angol hátasain
                  lovagolt, nem képzelheté, hogy attól megválva többé kényelmesen és helyzetéhez
                  méltón élhessen.</p>
               <p>Aztán a sok szép közlekedési eszköz által a fehérhalmi vendégekben levíhatatlan
                  ingert kaptak a házúr mintagazdaságát minden hozzátartozókkal megnézni. Idejök
                  elég volt. Figyelmes szemlét tarthattak tehát nemcsak a gabonaneműek, nemcsak a
                  repce, bükköny, lóher és más Erdélyben még nem ismert magvak fölött, hanem
                  vizsgaságuk tárgyául tűzhették ki a gyönyörű göbölycsordát, a hasonlíthatatlan
                  svájci teheneket, a finom gyapjas birkanyájat és a csikóskert költőileg szép
                  alakjait. Mennyi gazdagodási eszme, mennyi új életterv, mennyi kísérleti vágy,
                  mennyi megszerzési ösztön nem ébredt a csábító látványokra föl!</p>
               <p>És Jenő gróf kész volt mindent tisztességes áron eladni.</p>
               <p>Ő készpénzt nem kívánt.</p>
               <p>Egyedüli követelése volt: pontos fizetés a határidőkor és pontos kamat. Sőt aki a
                  kamatról nem feledkezik meg, míg hitele nincs kétségben, akkor sem igen lehet
                  aggodalmak közt, ha adóssága nem vásárlatokból, hanem kölcsönből eredt. Hisz, Jenő
                  e tekintetre nézve oly lovagias, mint a széles világ akármelyik magasztalt
                  hitelezője, kit uzsoráskodás vagy megrontásra törekvés sohasem vezérelt.</p>
               <p>Kell-e mondanom, hogy a könnyű alkuk, a személyes és vagyoni hitel divatba hozása
                  Jenő gróf többi különcségeit ellensúlyozta?</p>
               <p>A táblabíró, ki Fehérhalomról dohogva távozott, egy kedélyes percben álmodni
                  kezdett falujának széles, de általa nem használt közlegelőjén kövér, hószínű
                  göbölyökről, melyek falkákban lepik el a hegyéleket, s mint tavaszi köd, vonulnak
                  a virághímes völgyekbe alá. Mi lenne belőle - szólt ilyenkor az öreg úr -, ha a
                  puszta ormon effektíve göbölyök járkálnának? Mégpedig, hüm, saját magaméi? Mit nem
                  fizetne majd érettük a haruc? Nem... semmi
                  trafika a bozsonicát evő örményekkel! Inkább elhajtatom a régeni vásárra, vagy tán
                  még jobb lesz a szentpéterire küldeni. No, fogj be, Miska - kiáltá ekkor... - Hová
                  megyünk, teéns úr?... Mi közöd hozzá? Nahát, arra az istenverte Fehérhalomra.</p>
               <p>De nemcsak a falusi nemes, a városi úr is ördöngös varázzsal igéztetett
                  Fehérhalomra vissza, s annál inkább, mentől ritkábban volt kiadni való pénze.</p>
               <p>Csakhamar a kolozsvári ablakokból bámulva nézték a kisasszonykák a délcegen ügető
                  úrfiakat. Mindeniknek udvarlója lóra kerekedett. Aki gyalog járt, egy fokkal alább
                  volt kénytelen partit keresni, s ha talált, akkor bús fejének csakugyan
                  Fehérhalomra kellett vetődni. Mert a szép menyecske hazavitelére hol kaphatott
                  volna csinosabb fogatot, és... úgyszólván ingyen?</p>
               <p>Voltak az élet iskolájában sokat tapasztalt és különösen elmés urak, kik, ha
                  pénzök elfogyott, mindig valami eredeti ötlet által segítettek a pillanatnyi
                  zavaron, s leginkább azon kaptak, ha vagyonos rokonaikat vagy barátaikat
                  megtréfálhatták, mi többnyire sikerült is. Ezek Fehérhalom legszorgalmasb
                  látogatói valának. Amit ott összevásároltak, csakhamar féláron ismét eladák, s az
                  ily financiai kísérletekkel annyi komfortot gyűjtöttek maguk körül, hogy a
                  választékos ízlés és a <hi>savoir-vivre</hi>
                   irigylendő példányaiként magasztaltattak,
                  mindenütt, hol a lángkeblű fiatalság pezsgőpalackokat bontott föl, vagy zenebanda
                  mellett az élet költői oldalairól és a hétköznapi lények kiállhatatlan
                  pedantságáról elmélkedett.</p>
               <p>Egyszóval Jenő grófnak pompás rendezett gazdaságában annyiféle árui voltak, hogy
                  ha még különcebb szokásokat is hoz divatba, a vendégek tartós haragjától nem
                  félhetne, mihelyt a kötlevelek természete felől az akkori divattal szembeütköző
                  nézeteket nem kezdene érvényesíteni.</p>
               <p>Erdélyben ugyanis a valódi urak egy nagy családot alkottak.</p>
               <p>Minden rangos egyén - a megyei jó származású nemeseket sem feledve - a többinek
                  bátyja, öccse vagy illetőleg nénje és húga volt.</p>
               <p>E vérségi kapcsok dacára három fűzfatuskóért vagy egy sovány barázdáért készek
                  voltak perelni az urambátyák és öcsémurakkal és viszont; ellenben az adóssági
                  kötelezvények iránt a legkedélyesebb pontatlanságot hozták divatba.</p>
               <p>Az adós a fizetési határidőre emlékezni úriatlan modornak tartotta; a hitelező
                  pedig mélyen érzé, hogy a törvényes eljárás megkezdésével oly gorombaságot követne
                  el, minőre csak egy kalmárlélek, egy nyárspolgári ész képes.</p>
               <p>Mindkét fél tehát óvakodék pontosság vagy szigor által rangján alóli szellemet
                  tanúsítni, s az adósságlevél csak a cserék, osztályok, megnyert birtokpörök és
                  úgynevezett amicák alkalmával veteték
                  kiegyenlítésül elő. Akkor oly hivatása volt, mint a mészárszékben a hús mellett a
                  nyomtatéknak. Különben egyedül a családi fény emeléseért létezett. Mert a hitelező
                  nagyúr vagy úriasszony ahhoz oly eszmét kötött, mint a régi ékszerekhez, melyeket
                  nem annyira használni, mint mutatni kell.</p>
               <p>Ha dicsekedni akart, elhozatá a kis szekrényt, hová legritkább kincseit zárta.</p>
               <p>- Íme! - szólott elégülten mosolygva. - Íme! Öt sor öreg keleti gyöngy, aztán
                  néném, Nápradyné contractusa 20 ezer forintról,
                  pengő ezüst húszasokban; aztán egy rubin-diadém, közepén tisztavízű, ép s ritka
                  nagyságú solitaire; aztán néhány történeti
                  érdekű kötelezvény, melyet ama híres Ébeni, ki Apafi<hi xml:id="_ftnref126"
                     >[126]</hi> fejdelem tanácsosa volt, írt alá, s miatta közelebbről ismét meg
                  fogom intetni a leányágot; íme, ősi karperecek, nehéz aranyláncok, aztán egy
                  gyűrű, melynek köve talizmán a kígyómarás ellen, és egy obligatio<hi
                     xml:id="_ftnref127">[127]</hi>, melyet, minthogy a királyi tábla elnöke
                  őméltóságáé, unokám számára tartogatok, ki még időjártával hasznát veheti!</p>
               <p>Többnyire ily dicsekvés után a szekrény régi helyére visszatéteték, és érintetlen
                  maradt mindaddig, míg a hiúság viszketege ismét nem kezdé a tulajdonost
                  bántani.</p>
               <p>Hasonló míveltséget és atyafiságos jóindulatot vártak Jenő gróftól a fehérhalmi
                  kastély vendégei. De nagy bosszankodásukra csakhamar tapasztalák, hogy ő a
                  pénzkérdésekben oly goromba, mint a pór szász, s a kontóra<hi xml:id="_ftnref128"
                     >[128]</hi> vásárolt lovak, birkák és göbölyök áráért egyformán sanyargatja a
                  hitvány kupeceket és a becsületes úrirendet.</p>
               <p>Ez megbocsáthatlan különcség volt.</p>
               <p>A legbuzgóbb vendégek falkánkint elpártoltak.</p>
               <p>Minden végrehajtás olajat öntött a lángba, minden karerő alkalmazása pedig
                  szélvészként terjeszté a közbosszankodás tűzvészét házról házra.</p>
               <p>A sok kamat fölhajtása, a sok alispáni napibér, a sok liquidatio<hi
                     xml:id="_ftnref129">[129]</hi> és perköltség félelmessé, sőt gyűlöltté kezdék
                  Jenő grófot tenni még azok előtt is, kik a Fehérhalomról vásárolt tárgyakon szép
                  nyereséggel túladtak vala.</p>
               <p>Aki csak homályosan is emlékezék valami kötelezményre, valami határidőre, mely reá
                  valahol és valamikor bajt hozhatna, aki a kedves szórakozások dacára sejté, hogy a
                  tárcájában levő banknoták tulajdonképp Jenőt
                  illetik, szóval a legismertebb nevű urambátyák és öcsémuramok, ha a fehérhalmi
                  kastély fedelét meglátták, már a rendes országútból kitértek, csakhogy szemöket ne
                  sértse, véröket ne izgassa fel és étvágyukat ne rontsa el azon fertelmes épület
                  képe, hol a híres keresztény-zsidó lakik, kinek rögeszméje, hogy neki pontosan
                  fizessenek - mintha bizony a nemesi szabadságot és magyar alkotmányt Jeruzsálemben
                  készítették volna.</p>
               <p>Rendre a békétlenkedésből megvetés származott.</p>
               <p>Volt anya, ki példaként említette fiának, hogy Jenő grófról lehet a hideg önzés
                  felől legtisztább fogalma, s mindenekre kérte, hogy csak, az istenért, sohase
                  viselje magát oly szívetlenül, mint Jenő gróf szokta.</p>
               <p>Némely fiatal nő még a mézeshetekben felfogadtatá férjével: nem kártyázni, nem
                  adni jószágait örményeknek haszonbérbe és nem látogatni meg Jenő grófot.</p>
               <p>Minthogy pedig a fehérhalmi vásárlások a magukat equipirozó<hi xml:id="_ftnref131"
                     >[131]</hi> fiatal úrfiakat terhelték utókövetkezményeik által leginkább, hamar
                  elterjedt a felsőbb körökben azon nézet is, miszerint a fiatalság erkölcsét Jenő
                  rendszeresen rontja, s nem nagy ajánlás a világba lépő egyénekre nézve, ha a
                  különc gróffal - ki pazarlásra és adósságcsinálásra csábítgat - benső viszonyban
                  állanak.</p>
               <p>Voltak ugyan, kik roskadó gazdaságuk helyreállítását egyenesen fehérhalmi
                  hitelöknek köszönhették, de az erdélyi urak a sok közmondás közül ismerték azt is:
                  hogy egy fa nem tesz erdőt.</p>
               <p>Nézetök szerint a kivétel megerősítette a szabályt, s Jenőt dicsérni annyi volt,
                  mint szemet hunyni a legismertesb botrányok előtt.</p>
               <p>Nem mondom tehát, hogy éppen senki sem utazott volna Fehérhalomra, de a vendégek
                  nagyobb része végtére a kalmárokon, lócsiszárokon és haszonbérlőkön kívül
                  többnyire csak kétséges hírnevű vagy élődi emberekből állott, s a háziúr
                  vendégszeretetét leginkább azok élvezték, kikkel Stefánia grófnénak időt tölteni
                  nem volt mulatságos, vagy az etikett és erkölcsi szigor szerint illendő.</p>
               
            </div>
            <div type="chapter">
               <head>16.</head>
               <p>- Miben sértettem meg egy szíves háziúr kötelességeit? Tisztelheti-e a vendégjogot
                  akárki jobban nálamnál? Mint gondoskodtam kényelmeikről! S mily összhangzásba
                  hoztam magánérdekeimet az öveikkel! S ők haragusznak! De mi gondom badarságaikra?
                  Elég, hogy a jót akartam. Hadd maradozzanak el, hadd kerüljenek!</p>
               <p>Jenő gróf e vigasztalással is teljesen meg lett volna elégedve, azonban talált még
                  egy hatályosabbra.</p>
               <p>- Ha kevesen járják házamat, annál több időm marad azokat boldogítani, kiket a
                  gondviselés rám bízott. - Így okoskodék ő.</p>
               <p>Nem szükség mondanom, hogy a boldogítás ügyében nagy kérdés volt a hat szabályzott
                  falu sorsa is.</p>
               <p>A cserepes ház, a virágos- és veteményeskert, a derék gazdászati eszközök mind
                  igen szép dolgok voltak ugyan, de tulajdonosaik elégületlensége naponkint
                  növekedett.</p>
               <p>A földesúr éjjel-nappal őrködék, hogy úrbéresei az ő jól átgondolt terve nyomán
                  okvetlenül és szünetlen boldogok legyenek, de az úrbéresek szerették volna, hogy
                  saját tetszésök szerint lehessenek néha boldogtalanok is.</p>
               <p>Ezért sok villongás támadt, s gyakran alkalmaztatott az úgynevezett idves
                  szigor.</p>
               <p>Minek aztán furcsa következményei lettek, melyek Jenő grófot, ha makacssága
                  érzékeny szíve fölött nem uralkodik, sodrából kiveszik vala.</p>
               <p>Fehérhalmon tudniillik Szentgyörgy- és Szentmihály-napja évenkint korszakot
                  alkotott az uradalom belviszonyaiban.</p>
               <p>Az egyiken számos úrbéres tett két garast le, annak jeléül, hogy a szép cserepes
                  házból kiköltözni akar; a másikon pedig a megbánás minden nyoma nélkül hordozkodék
                  a szomszéd vidékek szalmaviskóiba.</p>
               <p>Szorgalmasok, erkölcsösök és istenfélők is távoztak el; míg helyökbe többnyire
                  butább kinézésű csőcselék jött, melynek betanítására s fegyelmezésére két kézzel
                  kellett hozzálátni, s gyakran oly kevés sikerrel, hogy a gróf vén káplárja is, ki
                  az egész francia háború alatt újoncokat gyakorlott be, sóhajtva mondogatá: csak
                  igaznak marad, hogy a kutyából sohasem lesz szalonna!</p>
               <p>Jenő bosszankodék jobbágyai vakságán, kik a szabad költözés jogát használva, saját
                  jólétök elől kívánnak menekülni. Minden képzelhető módon gátolá tehát e rossz
                  terjedését. Ürügyeket vett elő a visszatartóztatásra, túl szigorú követeléseket
                  formált a távozók vagyona és személye iránt, s az utolsó fillérig kérlelhetlen
                  volt a megbecsléseknél. De a megyei hatóságok hol részrehajlatlanságból, hol a
                  hatalmas mágnás iránti csekély rokonszenv miatt a távozni vágyó úrbéreseket
                  védelem alá vették, s minthogy különben is a kormányszéktől a szabadköltözés meg
                  nem gátlása volt kötelességükké téve, amidőn csak nagy felelősség nélkül lehetett,
                  kiadták az útlevelet s távozási szabadságot.</p>
               <p>Ah, mily különösen bánnak rögeszméink szívünkkel, s egy rosszul választott és
                  makacsul védett elv mennyire kiforgatja sarkaiból egész lelkivilágunkat!</p>
               <p>Jenő gyűlölséggel gondolt a költözési jogra. Ha az örökös jobbágyság nem
                  töröltetett volna el, úgy ő végtére is boldoggá tehetné a szeretett hat falut. Ki
                  lenne irtva a nyomor, henyeség, rendetlenség. Mindennek kenyér kezében, mindennen
                  tiszta ruha, mindenben kevesebb hajlam a bűnre, több nemes rugók, mélyebb
                  kötelességérzet. Óh, akkor a hat faluból börtönbe senki sem vitetnék, s e szó: <hi
                    >koldus</hi>, kihalna az emlékezetből, vagy csak a vén asszonyok
                  meséiben jelennék néha meg. Még a ragályos betegségek se igen mernének az uradalom
                  határaiba lépni, mert a miazmák és járványok
                  ellen legbiztosabb talizmán a tisztaság, mértékletesség s az életgondoktól fel nem
                  zavart kedély.</p>
               <p>Így álmodozott Jenő, s visszaóhajtá az örökös jobbágyságot csupa
                  emberszeretetből.</p>
               <p>A személyjog, az akarat legkisebb szabadsága már nyugtalanítá őt.</p>
               <p>Ezen indulatja az akadályok által fokonkint fejlődött.</p>
               <p>Mert a fehérhalmi járás új szolgabírája és a kerületi alispán is, mint nagy
                  lóbarátok, egykor igen sokszor találtak Fehérhalmon megfordulni, minek
                  végkövetkezménye jószágaik nevezetes részének idegen kezekbe jutása volt.</p>
               <p>A gróf ellenségeivé váltak tehát, s örömmel ragadtak minden bosszantási alkalmat
                  meg.</p>
               <p>Kivált a szolgabíró az elégületlen úrbéreseket folyvást költözködésre nógatta.</p>
               <p>Egyébbe is vegyült volna, ha a megyei gyűlések tartása megint divatba nem jön, de
                  így az ildom mérséklé a bosszúvágyat...</p>
               <p>Jenő mentől elégületlenebb volt alattvalóival, annál inkább érzé, hogy céljai
                  keresztülvitelére új nemzedékre van szüksége.</p>
               <p>Egy napon tehát mindenik falujában - kivévén a kegyvesztett hetediket -
                  építtetéshez fog.</p>
               <p>Az alap mély volt, és tág szobákra mutatott.</p>
               <p>A falak hamar emelkedtek.</p>
               <p>Mi szándékból, senki sem gyanította.</p>
               <p>- Talán hat új uradalmi börtönt kapunk! - sóhajtá a nép.</p>
               <p>Az épületek mindenhez inkább hasonlíthattak volna ugyan, mint éppen fogházakhoz,
                  de a tömeg csak akkor hinné azokat egyebeknek, ha még rosszabbat tudna sejteni.
                  Annyira félt már Jenő gróftól - kinek köszönheté anyagi gyarapodását -, hogy
                  csupán kedvetlenséget vagy üldözést várt tőle.</p>
               <p>Midőn a hat ház elkészült, és föl volt szerelve, a tornác homlokára fényes és <hi
                    >kujok</hi>-nagyságú ércbetűk
                  szegeztettek.</p>
               <p>- Nini! <hi>Iskola!</hi> - mondák bámulva a helység kevés számú
                  írástudói.</p>
               <p>Ekkor a vénasszonyok kötényöket szemökre vonták, hogy a kipottyant könnycseppeket
                  letöröljék. Néhány anya hazafutott megnézni, vajon kisgyermeke az övé-e még, vagy
                  már a földesúré? A <hi>“ni, nó, lássa az ember!”</hi> s több ilyes
                  észrevételek, melyeknek jóra vagy rosszra magyarázható értelmök súlyegyenben áll,
                  nem akartak az áncsorgó nép szájából kiapadni.
                  Vagy két suhanc nagyobbat durrantott ostorával, mint a fehérhalmi uradalomban
                  szabad volt, de különben semmi rendetlenség nem történt. Úgy látszék, hogy a
                  visszatetszés jelei mellett is az úrbéresek közhangulata tűrhető volt, mint
                  szokott oly esetben, midőn az ember nagyobb rosszat vár és kisebbre talál.</p>
               <p>Jenő a testi és szellemi idomítást egyenlőn fontosnak tartván, iskoláit
                  testgyakorló intézetekké is szánta.</p>
               <p>Kerttel véteté mindeniket körül, s a kerítésen belül kúszásra, mászásra, az erő és
                  ügyesség fejlesztésére tartozó oly tárgyak valának szemlélhetők, melyeket most az
                  óvodákban naponkint láthatunk, de amelyek a fehérhalmi családokat, kik a gyanúra
                  hajlandók voltak, s az ismeretlent veszélyesnek hitték, új meg új aggodalmakra
                  izgatták.</p>
               <p>Eközben az uradalom minden helységébe - kivevén a hetediket - egy vagy két idegen
                  érkezett, fakó szekerén, sötétszín s többnyire nemigen új kabátban, tulipános vagy
                  festetlen ládákkal, melyeknek fedelére a behordozkodáskor - tán hogy valamit
                  nyomjanak - néhány nagy könyv, útiköpenyeg, pipa, dohányzacskó, viseltes csizma és
                  fekete vásznas esernyő volt összevissza halmozva.</p>
               <p>Az említett jövevények a paphoz vagy mesterhez szállottak, s miután öltözékeiket,
                  amint tudták, rendbe hozák, előbb az iskola körül csavarogtak, nézve és tátogva,
                  aztán az apostolok szekerén szép csendesen a
                  fehérhalmi kastély felé tartának.</p>
               <p>Egész kinézésök, a falu népének véleménye szerint, semmi jót nem ígért. Már
                  arcokon is látszék, hogy a földesúrnak különös szándéka van velök, s hogy
                  alkalmasint azon helységekben fognak megtelepedni, ahová érkeztek.</p>
               <p>Még csak az volt kérdés: micsoda szerencsétlenséget vagy kárvallást hoztak
                  magukkal a szegény község nyakára? Mert, hogy hasznot is tehessenek, ez iránt a
                  gyanakvó és elfogult népnek semmi hite sem vala.</p>
               <p>Végre a mélyebb belátású öreganyók kitalálták, miként az új vendégek oly ásó- és
                  kapakerülők, kiket a gróf azért fizet, hogy legyen valaki, ki a gyermekeket a
                  szülei háztól elvonja, naponkint kétszer-háromszor megverje, s ha felcseperedtek,
                  katonának adja.</p>
               <p>Volt tehát elég rebegés és bánat egész éjjel.</p>
               <p>Másnap a nevelők és tanítók - kik a pap felügyelete alatt egy jobb és könnyebben
                  boldogítható nemzedéket valának képezendők - Jenő gróf által megvizsgáltattak, és
                  többnyire alkalmasoknak találtatván, az iskolában számokra rendelt szállásokra
                  költöztettek.</p>
               <p>Aztán szünidő állott be, eseménytelen, botránytalan, új félelmekre tápot nem
                  nyújtó.</p>
               <p>A nép a kukuricát kasokba rakta, szüretelt, a kikölt őszi vetésekben
                  gyönyörködött, a dér elől mindent betakaríta, kamaráját őrlettel ellátá, és
                     hopsára süldő malacot kezdett kimérni, hogy a
                  csípős must mellé pecsenyéje is legyen. Már a suhancok a fonókról álmadoztak, s a
                  menyecskék bátran ballagtak az iskola előtt el, és lopvást az ablakok felé is
                  kacsintgatának; már a kirakott kút körül, mely mindenik helység közepén látható,
                  kora hajnalban vékony jéglemezek boríták a földet, s a hicagóbb<hi
                     xml:id="_ftnref137">[137]</hi> lánykák lába meg-megsiklott, és a fejökre
                  illesztett kendőtekercsről, a többiek kacajára, a víz-sajtár le is hullott; már a
                  házgazdák kezdék a mesturammal s tiszteletessel
                  együtt az új tanítókat is - kiknek még éppen semmi dolguk nem volt - a
                  disznótorokra hívogatni; szóval néhány hét meglepetések nélkül tölt el, s a gyanú,
                  a bizodalmatlanság oszlott, midőn a hat helységben ugyanazon reggel, ugyanazon
                  órában a gazdasági hivatalnokok összeírták egyenkint az iskolaképes gyerekeket, a
                  felcseperedett ostorostól kezdve a hétéves leánykáig. A harangozásra a kisdedeknek
                  sorba állítva kellett a templomba menni, mert az iskola rövid istentisztelet
                  mellett megnyittaték. Mindenik háznál fölolvastatott a gróf rendelete azon szigorú
                  büntetésekre nézve, melyekbe a szülék esnek, ha magzataik az iskolát szorgalmasan
                  járni elmulatnák.</p>
               <p>Az egész intézkedés tekintet nélküli és katonás volt, mint Jenőtől várni lehetett,
                  bár a legemberbarátibb célból történt.</p>
               <p>S támadt is ám miatta elég nősiránkozás, elég bosszúság, harag, kétségbeesés.</p>
               <p>Heródes gyermekgyilkolásai után a falu bölcsei szerint borzasztóbb tény még nem
                  követtetett el.</p>
               <p>Az apák kérelmekkel ostromlák a megyei tiszteket, kik ellenszenveik dacára sem
                  akartak vagy mertek a kérdésbe elegyedni.</p>
               <p>Utóbb a békétlenek összebeszélve, gyermekeiket a kitűzött órákon otthon
                  tarták.</p>
               <p>Jenő gróf mindannyiszor kalodába tétette egész napra őket, úgysincs sürgetős mezei
                  munka.</p>
               <p>A kegyetlen megtorlások leverték az anyagi ellentállást, de az erkölcsin nem
                  tudtak győzedelmeskedni.</p>
               <p>A nép makacsul hitte, hogy a földesúr azért taníttatja a fiakat, hogy mihelyt
                  fölcseperednek, assentáltassa. És a leányokat?
                  Ah, a szerencsétlenek! Belőlük utálatos rossz személy fog válni, a kastély urának
                  és a vendégeknek mulatságára! Senki sem mondhatta a grófot erkölcstelen kéjencnek,
                  de ez nem használt. Titokban teszi. A nagyuraknak elég módjok van gonoszságaikat
                  rejtegetni... Később az oláh gazdák fölfedezték, hogy az egész iskolázás csak
                  azért történik, mert gyermekeikkel a gróf vallásukat törekszik elhagyatni. Az
                  uradalom néhány kazla amiatt meg is gyulladt, s a csűrös kert körül lándzsás
                  hajdúknak kellett éjjel-nappal cirkálni.</p>
               <p>Így tölt a tél.</p>
               <p>A tavaszi munka kezdetekor az apák minden alkalmatlanságaikat az iskolának
                  tulajdonították. Ha eltört az ekevas, az ökrök azért csavartak oldalra, mert
                  szarvaikat nem a kisfiú tartotta; ha a délebéd elkésett, oka, hogy a kisleány
                  olvasni tanul; ha a szomszédból átrepült csirkék kapták el a legszebb
                  búzaszemeket, nem volt csoda, mert Istók a betűkre néz, s nincs ideje hessegetni;
                  ha egy körömmérget, mely a házgazda kezén támadt, az anyók vörös fejtővel húzott
                  át, s az hamar meggyógyulni nem akart, onnan van, mert Panna, kinek keze
                  legkönnyebb, az oskolába ment; ha a malacok a csölönkkel<hi xml:id="_ftnref140"
                     >[140]</hi> együtt elfutottak, azért történt, mert egész nap nincs otthon a
                  fürge Peti, ki mindent íziben észreveszen, s ha a kis Kalári a sok éretlen
                  gyümölcs miatt beteg lett, annak voltaképpen mégsem lehet egyéb alapja, mint hogy
                  az iskolában valami rossz nézésű szem megigézte, és hirtelen nem öntöttek
                  holtszenes vizet, három keresztet vetve a pohár fölébe.</p>
               <p>Jenő gróf, midőn az első próbatét bekövetkezett, tudtul adá, mennyi segéllyel
                  járuljanak a házgazdák, kiknek tanulásra alkalmas gyermekök van, az iskola
                  fönntartására, melyre ő az egész tizedet szánta, a nem úrbéri szőlők bordézmájával
                  együtt.</p>
               <p>Alamizsnának is kevés volt az évi összlet, mit ő a szüléktől követelt.</p>
               <p>Inkább csak jellénye vala azon eszmének, hogy
                  maga a nép is kész a köznevelésért áldozni.</p>
               <p>De a tapasztalás itt is hamar bebizonyította, miként aki egyszer az erőszakolás
                  terére lépett, az többé nem számíthat erkölcsi indokokra.</p>
               <p>A legvagyonosabbak sem akartak fizetni.</p>
               <p>Ki-ki bevárta a végrehajtást, hogy felsőbb helyen panaszt tehessen.</p>
               <p>A tizedet pedig, melyet eddig mint úrbéri tartozást zúgolódás nélkül vittek a
                  földesúri csűrbe, most kétszerte terhesebbnek hitték, mert annak kimondott célja
                  gyűlöltté és gyanússá lőn.</p>
               <p>Ily súrlódások s ellenszenvek mellett nemigen lehetett várni, hogy a gyermekek is
                  szorgalmasan tanuljanak.</p>
               <p>Minden óra, mit otthon töltöttek, minden szitok, melyet az iskola ellen szüléik
                  szájából hallottak, henyeségre és engedetlenségre volt buzdítás.</p>
               <p>S a próbatétek hamar kitüntették, hogy a fehérhalmi uradalom jól fizetett
                  iskoláiban csaknem oly kevesen tudtak akadozás nélkül olvasni, mint régen, midőn a
                  mesturam a játszó gyerkőcéknek kukuricafejtés közben fedezgeté föl a betűk nagy
                  titkát s a szótagolás minden csínyját, minden furcsa fogásait.</p>
               <p>Azonban ha a komoly dolgokban haladásról szó sem volt, legalább a testgyakorlatok
                  élénken folytak. Mászni, árkokat átugrani, egy csögös<hi xml:id="_ftnref142"
                     >[142]</hi>kötelén evet-gyorsasággal felnyargalni, nem szédülni mélység előtt,
                  a veszélyben lélekéberlétet mutatni; e tulajdonok megszerzésére nézve kedvező
                  bizonyságul szolgál azon körülmény, hogy a szigorú felvigyázat dacára is a gróf
                  kertjében soha annyi kár nem történt, mint amióta nevelőintézeteit megnyitá, s <hi
                    >a gimnasztikai</hi> gyakorlatokra nagy súlyt fektetett.</p>
               <p>Pedig a figyelmező könnyen észreveheté, hogy az iskolákban szembetűnőleg kisebb
                  alakok mozganak, s minden nap ritkábbá válik az oly gyerek, ki valamennyire föl
                  van cseperedve.</p>
               <p>Mert a hatökrös és dúsgazdag atyák a szomszéd helységekbe küldék fiaikat, hogy
                  inkább idegen kenyeret egyenek, hogy inkább mint ostorosok, pásztorgyerekek vagy
                  belső cselédek nyomort és elhagyatást szenvedjenek, mintsem a földesúr gyűlölt
                  terveihez eszközül adják magukat. S örökbefogadott leánykákat is sehonnan
                  könnyebben nem lehetett szerezni, mint éppen a fehérhalmi uradalomból.</p>
               <p>Az iskolaházak mögött csinos kertecske vala, melyet a növendékek míveltek.
                  Mindenik gyerek egy fát ültetett vagy oltott, mely az ő nevét viselé, s az ő
                  különös gondviselése alatt állott. Mily kedélyes szabály! Mennyire kellett volna
                  hatnia a gyöngéd figyelem és nemes versenyzés fölébresztésére! De a viruló
                  csemeték hihetlen gyorsasággal kaptak új ápolókat, mert a régiek eltűntek,
                  kiköltöztek szülőföldükről, idegen són éltek. Valóságos gyermekvándorlás jött
                  divatba, s az apák másokkal cserélték ki saját magzataikat.</p>
               <p>Ily izgalmak közt egy éjen az iskolakertekben minden emlékfán oly sértések
                  történtek, miknek következtében elszáradniuk kellett.</p>
               <p>Kik követték el e merényt?</p>
               <p>Jenő gróf dühösségbe jött, nyomoztatott, kémleltetett a gyanús családok körül. De
                  hány nem volt gyanús? S kiben lehetett bízni?</p>
               <p>Hogy a bősz indulatokat szelídítse, végtére a rábeszélésnek egy neméhez folyamodni
                  csakugyan nem tartotta sem jellemével, sem elveivel ellenkezőnek.</p>
               <p>A papiszékről szónokoltatott a sivár kihágások ellen. Ő maga is, hogy a szent
                  óvaintések nagyobb benyomást tegyenek, gyakran megjelent. Ott volt, midőn a magyar
                  templomba harangoztak be, s hacsak lehetett, nem maradt ki a kétféle oláh <hi
                    >beszerikák</hi>ból is. Az
                  udvari tisztség hűn követé az adott példát. De a padok mindig üresebbé váltak,
                  mert a buzgó, a babonáig vallásos nép rendre kimaradt az imákból, s elvesztvén
                  lelkészei iránti bizodalmát, eltaszította magától a vigasztalást is, melyet a hit
                  nyújt, és a kedélycsendet, melyet az áhítatosságból meríte...</p>
               <p>A fehérhalmi udvar sem látszott oly boldognak, mint ahogy várhatnók éppen azon
                  helytől, mely az élő gondviselés tanyája vala.</p>
               <p>Ha ott csinosan öltözve járt a legutolsó cseléd is - azért csak igaznak marad a
                  közmondás, hogy: ki-ki tudja, hol szorítja őt a saru.</p>
               <p>Ah, mennyiről kell gondoskodni annak, ki magára vállalta mások helyett gondolni és
                  akarni!</p>
               <p>Jenő feje örökké főtt a sok teendők miatt; szolgái és megbízottjai pedig pihenés
                  nélkül fáradtak a végrehajtásban.</p>
               <p>S mi mindent nem kellett megtudni, hogy a boldogítás terve, mint egy nagy bárka a
                  fövénytorlatos vízen, véletlenül zátonyra ne jusson? Nem volt-e szükség a
                  legcsekélyebb akadályokat is kikémleni, a legrejtettebb házi titkokba is hatni?
                  Hiszen a tömeg szelleme naponkint rosszabbá lőn. Nem vala-e egyik konok eszű,
                  másik alattomos kedélyű, s mindenik gyanús? Kire lehet támaszkodni, kitől tanácsos
                  félni? - Ah, ezt a tapasztalatok, a tények huszonnégy óránkint változtatták. Végre
                  senki sem maradt ellenőrzés nélkül, legfelebb az öreg káplár, ki annyi csatán
                  harcolt Jenő oldala mellett...</p>
               <p>A fehérhalmi kastély tündérlaknak is megjárta volna, s környéke az alkotási
                  szellem varázsa által új meg új kellemekkel gazdagodék. Midőn a gróf, katonai
                  pályájáról lemondván, hazajött, a szép táj csak nyers gyémántkő volt, de utóbb
                  ragyogó brilianttá változott, melynek értékét és bűbájait a pallérozás kétszerezé.
                  A termékeny rónaság, a völgy borulatai, a szőlőkoszorús hegyhomlokok, az illatos
                  rétek, a zengő ligetek, a csavargó folyam partszőnyege, szóval minden mosolygóbb
                  alakot nyert, s a méla érzést igézőbb álomképekkel, a gyakorlati irányú vágyakat
                  pedig nagyobb kamatokkal elégíté ki. A szépség öve és a bőség szaruja vala. Főként
                  az uradalmi kert, bár még az ültetvények és fatömbek nem voltak mind megnőve vagy
                  rendezve, oly gyönyörű volt, hogy mását messze földön kellett keresni. A kastély
                  udvara, a facsargó kőutakkal és bujazöld gyepágyakkal, a tisztaság példányának
                  mondható. A hollandi házbirtokosok sem tehetnének ellene a csín és rend
                  tekintetéből kifogást. Kevesebb szemét volt rajta, mint sok erdélyi úr éttermében
                  s tán nappali szobájában is. Pedig mint sürögtek-forogtak szanaszét az
                  ezüstpaszamántos vagy huszárzsinóros cselédek! Mint iparkodék el nem késni a
                  kasznár, kulcsár, gazdasági írnok, s tudná az ég, hány belső személy! Stefánia
                  grófné komornái is egyik folyosóból a másikba oly komoly sietséggel járkáltak,
                  mintha életbe vágó megbízással ruháztattak volna fel. A szekérbe fogott lovak, a
                  bakon szilárdul ülő kocsis, az útszegleteken egymással tanakodó kupecek és
                  gabonakereskedők még élénkebb és festőibb színt kölcsönöztek az egész rajznak. S
                  mégis, ki a kastélykapun tekintett a mozgalmas udvarra, mihelyt elbandalgott<hi
                     xml:id="_ftnref144">[144]</hi>, azt képzelé, hogy egy panoráma<hi
                     xml:id="_ftnref145">[145]</hi> üvegébe néz, s csak rajzolt lényeket lát. Úgy
                  nem vala semmi nesz! Egyedül az alakok változó helyzete árulá el az életet, de
                  maga a mozgás oly zaj nélküli, mint az árnyaké, melyeket az alvilágban vagy a
                  lélekidézéskor a földön képzelünk, s melyeknek körvonalai súlytalanok. Ha néha nem
                  tuszkolnék a fölállított fogatok, ha valami vendég, ki még a gróftól el nem
                  szokott, a folyosón fütyölni vagy legényére káromkodni nem kezd, ha idegen
                  cselédek nem társalganak hangosabban, az udvar hivatalnokai és többi személyzete
                  miatt egy óranegyedig is lehetnénk azon csalódásban, hogy mint mondám, panorámába
                  tekintünk, és csak festett embereket látunk. Annyira nem kíván senki föltűnni,
                  figyelmet vonni magára! Ki-ki dolga után indul, csendesen és csevegés nélkül. A
                  kötelesség uralkodik; a kedv száműzve. Pontos fizetés, jó étel, kevés öröm, semmi
                  önállóság: ezen négy tulajdonnal bír a fehérhalmi udvari élet. Annyi szabály van,
                  annyi teendő, oly kölcsönös ellenőrködés, hogy minden úgynevezett belső ember
                  irigy szemmel tekint azon szerencsésekre, kik kívül nyernek alkalmazást, s
                  legalább a mezőn vagy a sötét erdőkben szabadon lélegzelhetnek, és miután napokig
                  szolgák voltak, módjokban áll legalább órákig emberekké lenni. Alkalmasint ez oka,
                  hogy a kisebb külső hivatalokra is a sokkal jobban fizetett belső emberek
                  élet-halálra versenyeznek, s minden megürült ispánság betöltéséig a
                  följelentéseknek és árulkodásnak sem hossza, sem száma.</p>
               
            </div>
            <div type="chapter">
               <head>17.</head>
               <p>Jenő gróf, ki természeténél fogva nemes szívű, kedélyes férfiú volt, s kinek
                  rögeszméje is, melyet szigorú következetességgel törekvék életbe léptetni, lángoló
                  emberszeretetet tanúsíta - ismétlem, Jenő gróf legtávolabbi rokonait is majdnem
                  úgy kedvelte, mint egykori ezredének közvitézeit és csonka-béna hadastyánait.</p>
               <p>Ha atyafiai rossz sorsra jutottak, számíthatának részvétére.</p>
               <p>S e részvét gyakran vétetett igénybe.</p>
               <p>Mert a nagy tiszteletben álló Jenő grófok között volt egy kecses hajadon, ki még a
                  múlt század derekán a fehérhalmi kastélyból elszökött, s egy köznemesi udvarházban
                  egészen új, mégpedig igen népes úricsalád alapítója lőn.</p>
               <p>A Jenők Judit kisasszonyt tüstént megtagadták, s a kiházasítási illetőséget pörrel
                  sem lehetett tőlek fölvenni. De ez nem gátlá a Márton-nemzetségnek, mely a szép
                  grófleányt lefoglalta, rögtöni emelkedését. Mindnyájan <hi
                     >teéns</hi> úrrá lettek - a cselédek előtt <hi>méltóságossá</hi>
                  -, és közülek az írástudók szolgabírákká neveztettek két szomszéd megyében, hol a
                  Mártonok összesen mintegy ötven köböl földet sajátjuknak mondhattak. Az alsóbb
                  hivatal felsőbbre volt lépcső, kivált azoknál, kik meglépesedtek. S a század
                  kezdetén alispán, tartományi biztos, királyi tábla ülnöke, sőt kincstári tanácsos
                  is találkozék a Mártonok közt, úgyannyira, hogy már a Jenő grófok kezdék
                  sejdíteni, hogy a Mártonok nemcsak léteznek még, de pláne kaputban járnak, és
                  hétköznaponkint is vesznek magukra tiszta inget. A bevégzett tényeknek nagylelkű
                  elismeréséből különféle közelítések eredtek, s az ó család az új családot
                  védszárnyai alá vevé. Ezen viszonyt az illető felek végtére oly természetesnek
                  tarták, hogy midőn Márton Gáspár mint megyei pénztárnok kassza-hiányért befogaték,
                  és a szamosújvári börtönbe hurcoltatott, egyetlen fiát, Adolfot, teljes
                  megnyugvással küldé Fehérhalomra, egyebet a gróftól nem kívánván, mint azt, hogy
                  már most ő legyen a vagyonát és társadalmi helyzetét vesztett ifjúnak második - de
                  az elsőnél sokkal jobb - apja.</p>
               <p>Jenő csak távolról ismerte Gáspár urat, s átalában kedvezőtlen nézettel volt
                  felőle.</p>
               <p>De mihelyt Adolf megérkezésének okáról a beküldött levélből értesült, a
                  nagyterembe sietett, s ott “kedves ösjét” előbb átölelé, aztán megcsókolá jobb és
                  bal pofáján, s midőn e kitüntetés által neki az egész cselédség előtt óriás
                  tekintélyt szerzett, titkárává nevezte ki; mert Fehérhalmon mindenkinek szerepe
                  volt, senki sem lehet csak néző.</p>
               <p>Hogy az Adolfra tukmált szerep nem lenne-e akármely egyén természetével egyezőbb,
                  arra a gróf nem sokat gondolt. Ő Adolfot maga után legfőbb embernek akará tartani,
                  s az uradalomban a titkárénál jövedelmezőbb helyzet volt ugyan, de <hi
                    >gentlemanibb</hi> nem: minthogy a hat falu boldogítása végett
                  megkezdett táborozásban tulajdonképp a titkár a vezérnek, ki az ütközeteket
                  intézi, szárnysegéde vala, s általa közöltetett az illetőkkel minden <hi
                    >manoeuvre</hi>, minden <hi
                    >stratagema</hi>.
               </p>
               <p>Ah, a szegény tizenhét éves ifjú!</p>
               <p>Adolf karcsú, rendkívül arányos, de kicsiny termetű volt, szőke finom arccal,
                  tiszta halványpiros bőrszínnel, merengő kék szemekkel, keskeny homlokkal s oly
                  gyönyörű aranyhajjal, melyet tőle az egész nővilág irigyelhetett volna.</p>
               <p>Kerülte a piperét, némi pongyolaság látszott ruházatján, s mégis minden
                  köntös-darab úgy állott rajta legjobban, ahogy éppen horda.</p>
               <p>Atyja fényes házat tartott, s egyszersmind a szükségeseket nélkülözé.</p>
               <p>Most derék lovai voltak, de a hám a zsidó korcsmárosokéval vetélkedett; majd
                  megint a drága új hámok számára nem lehetett fogatot összeállítani.</p>
               <p>Egyszer a háznép a nagy lakomákra is elégséges ezüstnemű mellett koplalt; másszor
                  pedig a szarvasgomba-pástétomat eltört fanyelű késekkel vájkálta batizi vörös
                  tányérokra. Ha zálogba volt Mártonné őnagysága keleti gyöngye, a víg asztalon
                  pezsgett a <hi>champagne</hi>-<hi>i</hi>;<hi
                     xml:id="_ftnref148">[148]</hi> ha pedig a házasszony nyakékekkel és
                  karperecesen jelent meg, attól lehetett tartani, hogy ecetes, megkeresztelt, vagy
                  pancsolt bor áll a vendégek előtt.</p>
               <p>Ily gazdálkodási mód a család pénzügyi viszonyainak mérfokát legvilágosabban a kis
                  Adolfon mutatta meg.</p>
               <p>Hol a tanodába a szegény sorsú gyerekek közé vitetett, hol nyelvmesterei, városi
                  szállása és lényege volt. Egy félévben lovagolt, rajzolt és zongorát tanult; más
                  félévben pedig különböző ürügy alatt az apai háznál hevert.</p>
               <p>A szerencse forgandósága, a viszonyok gyors változása az ő különben is költői
                  kedélyét ábrándossá, álmataggá tette. Az élet hangtalanságát vagy rossz hangzásait
                  a képzelődésében élő tündérvilág harmóniája által törekvék elfeledni.</p>
               <p>Annyi nyelvismerettel bírt, hogy a francia és olasz dalárokat<hi
                     xml:id="_ftnref149">[149]</hi> olvashassa, de annyi előkészülete nem volt, hogy
                  a komoly tudományokban önerején haladhasson, ha akarna is.</p>
               <p>Napokig szeretett tétlenül heverni zöld fűben, illatos virágok körül, csevegő
                  vízhaboknál, úszó fellegek árnya alatt, sötét fák derekánál vagy égető
                  verőfényben, midőn az ökörnyál átszövi ezüst fonalait a kristálylegen, s a rezgő
                  aranyparányokat, melyekről a nap szikrázik, ingó rámáiba foglalja.</p>
               <p>Adolf henyesége csodálatos ellentétben volt olykori erélyével, mely gyenge, sőt
                  töredékenynek látszó testét megdöbbentő kitartással s elviselhetlenséggel ruházta
                  föl.</p>
               <p>Néha egészen vad lovakon nyargalt, mígnem azok nyárlevélként reszkettek, s a
                  véres, tajtékos zablán megtört minden szilajságuk.</p>
               <p>Néha az éjet lámpa mellett virrasztotta át, s a még be nem végzett munkán késő
                  délig pihenés nélkül dolgozott.</p>
               <p>De aztán a szélsőre vitt erőösszpontosítást oly képtelen apátia váltotta föl, hogy
                  fejét karjáról a legérdekesebb meglepetésre sem mozdítaná el, hogy szemét az égből
                  egyenesen keblére hullott manna felé sem fordítaná, s ha a ház lánggal égne,
                  fekhelyéről addig meg se mozdulna, míg a füst miatt még egy keveset látni és
                  lélegzeni is lehet.</p>
               <p>Ezenkívül, bár Adolf nőileg átengedő kedélyű volt, s bizonyos határokig önként
                  veté magát - mint a gyermek - idegen befolyás alá, de az idő használatára, a
                  prózai pontosságra, arra, hogy mikor lehet szórakozott, s mikor legyen tevékeny,
                  még eddig senki rászoktatni sem próbálta.</p>
               <p>És a szegény álmodó ifjúban az ítélőtehetség gyökere a szívbe fúrta magát be, s
                  onnan szíva minden táperejét.</p>
               <p>Nála mindig a szenvedőnek volt igaza, s a könnycsepp, mely egy arcra gördült, azt
                  vádolta, ki e fájdalom közvetlen oka.</p>
               <p>Ily jellem legkevésbé volt Fehérhalomra való.</p>
               <p>S Jenő Adolfot hamar elűzte volna, ha rokona nem lenne, s ha fejébe nem veszi,
                  hogy a henye suhancból neki embert kell faragni.</p>
               <p>És Adolf, amily keveset gondolt a holnapra, az első piros hajnalkor a fehérhalmi
                  falak közül a zöld rónára osont volna, hogy örökre utat tévesszen, nem kérdve az
                  ösvényt, hová vezet, kérdve a fellegeket, mikor öntik nyakába az esőárt, nem
                  kérdve a fákat, nyújtanak-e ágaikról gyümölcsöt, nem kérdve az éjt, ad-e pihenésre
                  egy csendes fekhelyet, nem kérdve a távolságot, ígér-e neki pályacélt, nem kérdve
                  a nyomort, minő bősz alakokkal veendi majd őt körül, és nem kérdve a
                  kétségbeesést, mi módon fogja a merevény széléhez vinni, honnan csak egy lépés
                  lehet még előre és vissza egy sem?</p>
               <p>Adolf Jenő gróf gyámnoksága alól oly gyorsan elrepült volna, mint kalitkájából a
                  madár - ha Stefánia nincs körüle.</p>
               <p>De már látta őt, s láthatja naponkint.</p>
               <p>Minő istennő! Ki merné feléje emelni szemét? És neki még kezet is kellett
                  nyújtani, Jenő parancsából, hisz <hi>nénje</hi>! Neki vele ki is
                  kellett lovagolni!</p>
               <p>Azóta Adolf már többször álmodá, hogy a gróf megharagudva el akarta a szolgálatból
                  küldeni, s ilyenkor a határzó perc súlyát ki nem állhatván, fölébredett...
                  homlokán veríték, szívében mély seb volt.</p>
               <p>Mint igyekezett aztán a gróf minden különcségeihez szabni magát, mint föláldozta
                  énjét, mennyire kifáradt a késő estig, s midőn bágyadt fejét vánkosaira hajtá, ah,
                  a tegnapi álom miatt még mindig méla és elfogult volt!</p>
               <p>De talán nem újul az ismét meg!</p>
               <p>Vagy a hajnal közelgésekor talán látni fogja Tassót Eleonórával,<hi
                     xml:id="_ftnref150">[150]</hi> Dantét Beatricével, Petrarcát Laurával<hi
                     xml:id="_ftnref151">[151]</hi> és Stefániát... nem, nem... az lehetetlen... az
                  álomnak is kész őrültség.</p>
               <p>Unalmas volna hosszasan festeni egy fantasztikus ifjú első szerelmét, ki a néma
                  bálványimádásnál többre ritkán halad azon idő alatt, míg a gyakorlott udvarló
                  hajlamának tárgyát meghódítani és megunni tudja.</p>
               <p>Különben is Adolf jelleménél fogva inkább gazdag beléletre, mint merész
                  cselekvényességre van teremtve, s inkább szeret érezni, mint érzéseiről
                  beszélni.</p>
               <p>Belőle soha kellemes társalgó nem vált volna, vagy legfelebb akkor, midőn már
                  szíve az utolsó kártyát, mellyel még boldogságot lehet nyerni, kihívta, s rája
                  nézve a szerencsejáték megszűnt, és azt csak a többi <hi
                     >poentírozók</hi>
                   folytatják.</p>
               <p>Stefánia grófné sokkal tevékenyebb vérmérsékű.</p>
               <p>S bocsánatot kérek önöktől, hogy ily későn fordulok e kecses alakhoz vissza.</p>
               <p>Az “öregapó” leányában nagy kincset bírt Jenő, csakhogy némely férj úgy van
                  kincsével, mint a griffmadár, mely - ha igaz a mese - legjobban tudja azt őrizni,
                  de legkevésbé használni.</p>
               <p>Stefániánál szebb nő az asszonyairól híres Erdélyben nem volt, bár meg kell
                  vallani, a többiektől, kik magasztaltattak, sokban elütött.</p>
               <p>Ott a felső körök innepelt némberei - legalább az én értemre - majd mind vékony
                  csontú, ideges, sugár tündérkék voltak, kik férjhezmenetelek után csakhamar
                  bizonyos teljes, kerekded kontúrt nyertek, mely szépségöket nem veszélyeztette
                  ugyan, de az első percre idegenszerűvé tevé, úgy, hogy visszaemlékezésünk és a
                  találkozás közti különbséget előbb öszvehasonlítottuk, s csak azután éreztük az új
                  varázst a régi helyett.</p>
               <p>Stefánia sem volt - mint életnagyságú képe, mert személyesen nem ismertem, mutatja
                  - magas, felséges, junói alak. Középnél alig bírt emelkedettebb termettel. S e
                  termet, melyet derekon majdnem átfogni lehet, vékony - bár nem mesés kicsiny -
                  lábfőn nyugvék, vagyis inkább lebegett. Könnyűsége és ruganyossága a művésszel is
                  hamar elfeledtették, hogy a kar, a könyöknél meghajtva, egy kevéssé éles szögletet
                  vet - mi az erősebb csontszerkezetre mutat -, s hogy a gyönyörű arányú kézre
                  minden tízéves leányka kesztyűit fölvonni végtére sem sikerülne.</p>
               <p>Stefánia arcán a legkedvesebb összhangzás honolt; de nem a legtökélyesb
                  szabályosság. A részek arra hatottak, hogy egymás szépségét és kifejezését
                  emeljék, nem pedig olyak voltak, mik külön a költők keblében dalforrást
                  nyithassanak meg, vagy a lovagokat életveszélyes kalandokra késszé tegyék. Orrát
                  hibátlan idoma mellett is a tetején kevéssé hátranyomottnak mondhatnók, ha ítészi
                  szigorunkat használni tudnók azon igézet közt, melyet éppen e pisze orr idéz elő,
                  a kicsiny száj élveteg és emelt felsőajkainak és a majd szeszélyes, majd ábrándos
                  barna szemnek együtthatásával. Mennyi furcsa ötletet felváltva mélyebb érzésekkel,
                  mennyi nőiséget, de egy kevés negéllyel, mennyi szerelmet, vegyítve szűzies
                  visszatartózkodással, mennyi féket és féketlenséget, mennyi összhangzást a földi
                  sóvárgások és az erkölcsi tartalék közt, szóval mennyi bátorító s rendreutasító
                  jeleket nem találunk és képzelünk fölmerítve vagy betemetve Stefánia
                  arckifejezésén! Tömött, gesztenye haja, merész szemívei, mellének kerekded formái
                  a nőt rajzolják élőnkbe, ki hevesen érez, s kinek közelgése kábít. De röpke
                  kedélye, mely egy virágnak jobban tud örvendeni, mint egy bóknak, finom, átlátszó
                  arcbőrének szűzies frissesége, aztán tündéri és angyali mosolya, mely egyszerre
                  szent és dévaj, Stefániában inkább a leányt hozzák szemünk elébe, ki még csak
                  ezután nyitja föl szívét, mint a nőt, ki abba már erős szenvedélyeket fogadott be.
                  Különben is a grófné termete, alakja azon kegyeltek közé tartozott, melyeket az
                  évek nem akartak illetni, s melyeknek rendkívüli varázsa abból ered, hogy éppen
                  semmit sem változnak, s hogy mindig egy férjhez menendő leányénak hisszük, kit
                  szeretnénk az oltár által boldogítani, s mégis féltenénk a menyasszonyi
                  koszorútól, akit nem tartunk eléggé léginek arra, hogy egy melegebb csókunkkal
                  elhervaszthassunk, de akiről csakugyan makacson hisszük, hogy mint nő rögtön
                  lehullatná szépségének tündéribb atomait.</p>
               <p>Nem tudom: ilyen benyomást tett-e Stefánia Adolfra, vagy sokkal eszményibbet?</p>
               <p>Azonban én most saját nézetemet adtam elő, mely annál részrehajlatlanabb, mert egy
                  olajfestényre vonatkozik, s mert azoknak, kik csak későbbi éveiben látták őt,
                  állításával szintén összhangzó...</p>
               <p>Cecil figyelme, midőn Stefánia alakjának körrajzát bevégeztem, emelve volt.</p>
               <p>Hisz minden nő, ki a társaságokban ragyogott, ha igénytelen is, érdekkel van a
                  híresztelt szépek külsője iránt, mint a hős, ki csatákat nyer, szereti látni a
                  fegyvert, mellyel egy másik bajnok győzött.</p>
               <p>Cecil szívesen hallgatta volna tovább elbeszélésemet.</p>
               <p>De a férj az óra mutatójára veté szemét.</p>
               <p>Éjfél volt.</p>
               <p>- Tehát csak holnapra!</p>
               <p>- Igen, holnapra - válaszolám, s Cecil egyezett bele, midőn látta, hogy távozni
                  akarok.</p>
               
            </div>
            <div type="chapter">
               <head>18.</head>
               <p>- Midőn a vendégek - folytatám másnap - Fehérhalmán ritkán kezdettek megfordulni,
                  Stefánia boldogsága többé nem hasonlított azon fához, melynek minden ágacskáiról
                  zöld levelek és színes virágok mosolyganak a szem elébe. A szél még ugyan nem
                  törte el a legszebb hajtásokat, az árnyas lombok magukon hordták még a tavasz
                  illatos leplét, mely oly édesen kábító légkört terjeszt, és az öröm, szerelem s
                  elégültség kis fészkeit, melyekből a holdvilágított éjeken csalogánydal is zeng,
                  de már látni lehete a megmaradtak mellett földre hullott virágokat is, s könnyen
                  sejdíthetjük, hogy egy égetőbb napsugár, egy élesebb fuvalom mennyi pusztítást fog
                  tenni.</p>
               <p>Stefánia - mint a mai házaságoknál szokás - nem egészen szerelemből és nem is
                  egészen érdekből ment férjhez.</p>
               <p>Kedvelte Jenőt s az előnyöket, miket rang és gazdagság nyújt.</p>
               <p>Örömest szívéhez szorította volna a férjet s a nagyvilágot.</p>
               <p>De ha egyiket feláldozni kell a másikért, akkor a házasság könnyen legyőzné nála a
                  társaságok utáni vágyat. Csakhogy aztán akinek kezét adta, azt egészen
                  bírhassa.</p>
               <p>S Jenő szerette is nőjét. A katonai életből ráragadt csapodárság külmáza komoly és
                  férfias jelleméről lehullott. Nem érdeklé idegen szépség, nem hatott igézőn
                  kedélyére más némberek kelleme, kacérsága, elméssége, s nejéhez puritán szigorral,
                  bár erős szenvedély nélkül ragaszkodék.</p>
               <p>Vonzalma mindinkább fokozta a Stefániáét, s ez a vendégek kimaradásával vette
                  először észre, hogy érzésvilágában nagy változás történt, s hogy most oly
                  közönnyel szakad el a társaság- és szórakozásoktól, minőt álmában sem hitt
                  lehetőnek.</p>
               <p>Csak Jenőt tarthassa meg: mi kell neki több!</p>
               <p>De éppen ebben volt nehézség.</p>
               <p>Mert Jenő nőjén kívül szeretett még... nem asszonyt, nem lányt, de egy ezeknél
                  sokkal elfoglalóbb és követelőbb teremtményt, tudniillik <hi
                     >rögeszméjét</hi>, e pygmalioni szobrot, mely
                  magát a szobrászt őrültségig megbabonázta, e sóvár, édelgő, kielégíthetlen és
                  zaklató ábrándképet, mely mindig áldozatot kért, hogy élhessen, mindig ígért, hogy
                  semmit ne teljesítsen, és közel volt, a szem előtt lebegett, hogy azt, ki elérni
                  akarja, szünetlenül messzebb csalogassa.</p>
               <p>Mennyi időt nem pazarlott Jenő: akaratja szerint boldogítani ezer s néhány száz
                  családot!</p>
               <p>Kevés szabad perce maradott.</p>
               <p>Örökké sietnie kelle.</p>
               <p>A felosztott órákból az, mi nőjének jutott, szintúgy nem vala percekkel is
                  megtoldható, mint a többi. Mert a férj gyöngédsége, átengedése által könnyen
                  szenvedhetett a jó rend, s ha a szerelem hosszabb gyönyörökről ábrándozott,
                  megjelent a rögeszme, tiltakozék a puha élet- és az érzésekre pazarolt szünidő
                  ellen, mely miatt nem lehetett Pétert vagy Pált célszerűn boldogítani.</p>
               <p>Jenő sejté, hogy végtére is igen ritkán van nőjével. Ezen tehát segíteni kellett
                  az elv sérelme nélkül.</p>
               <p>Elhatározta az olvasásra s a folyó apróbb ügybajokra szánt órákat Stefánia
                  szobájában és vele együtt tölteni.</p>
               <p>Mily boldog volt e hírre Adolf - hisz neki kellett fölolvasni!</p>
               <p>Csak ne jöjjön zavarba, csak lássa meg a betűket, csak tudjon hangján, arcán
                  uralkodni!</p>
               <p>Édes remegés közt töltötte a reggelt; elsápadt, midőn az óra ütött, melyben
                  először kezdett új kötelességéhez.</p>
               <p>Ah, mily ok nélkül!</p>
               <p>Jenő a hírlapok barátja lévén, a sor mindig azokon kezdődött. Éppen a görög
                     szabadságháborúban apró csatározások válták
                  egymást föl, melyeket ő mint szenvedélyes katona, a legcsekélyebb részletekig
                  ismerni kívánt. Földképek és röpiratok halmoztattak az asztalra, s a szegény Adolf
                  száraz adatok és a mappán alig meglelhető faluk s patakocskák keresésével volt
                  elfoglalva, vagy pedig országlati és hadtani hosszú értekezéseket olvasott. Meg
                  kell vallani, hogy ennél sok mód lehet célszerűbb egy szép nőben magunk iránt
                  érdeket ébreszteni, s Adolf a szerelmesek éles tapintatával hamar észrevette,
                  miként Stefánia nemcsak a <hi>palikárok</hi>
                   vitézségét meglehetős közönnyel fogadja, de még
                     Canning úr híres szónoklatai által sincs
                  elragadva. Sőt a hírlapoknál unalmasabb nyomtatványok is kerültek elő: gazdasági
                  vizsgálódások s néha vegytaniak, aztán egy berlini vagy svájci iskolamesternek
                  gyermeknövelés körüli kísérletei. És Stefánia nem vala anya. Egyetlen magzata a
                  keresztelés előtt holt meg. Annak már négy éve! Adolf csodálkozék, hogy a
                  titkárságot miért nem tartja a világ a legszerencsétlenebb hivatalnak. Szeretett
                  volna szemfájást kapni. Stefánia az olvasás alatt kötött, hímzett, s arcáról
                  látszék, hogy gondolatai messze járnak, talán a megboldogult atyus
                  virágoskertjében vagy temetője körül, tán a szép napoknál, melyekről egykor
                  ábrándozott ara-koszorúval fején, tán a csendes napoknál, melyek leánykora
                  emlékeiből mélán mosolygának, mint az elhagyott <hi>oáz</hi> árnyai,
                  ha a karaván már távol, igen távol van tőlök!... Ah, mily öröm, Adolf valahára
                  verseket is olvashat. Mert Jenő a művészet iránt érzékkel bírt, csakhogy ritkán
                  volt a sok teendő miatt ideje kedélyét fogékonnyá hangolni. Goethét szerette,
                     Körnernek a tüzes harcdalokért barátja vala,
                  figyelme a magyar költőktől soha egészen nem vonult el. S Adolf gyönyörű
                  előadásával a középszerű verset is vonzóvá tette. A boldog ifjú ily alkalmakkor
                     fölemeltté lőn, vonalai egészen
                  átszellemültek, ajkairól a hangok kristálya kedvesen csengett, ömlött, magával
                  vive vagy sodorva érzéseinket, mint a patak a tükrére hullott viráglevelet s mint
                  a partjáról leszaggatott virágbokrot. De Stefánia - s ah, hogy ezt észre kellett
                  Adolfnak venni! - éppen a meghatóbb helyeken látszott szórakozottnak, s az is
                  megtörtént, hogy egy derült képnél, egy kedélyes vagy víg dalnál hirtelen
                  kötőtőjihez kapott, s oly gyorsan kezdett kötni, mintha erős fölindulást kellett
                  volna elnyomnia, s csak a figyelmetlenség menthetné már szemeit a könnycsepptől
                  meg.</p>
               <p>Mit jelent ez?</p>
               <p>Jenőnek - nagyon el lévén foglalva - nem lőn alkalma sem észrevenni, sem
                  vizsgálni.</p>
               <p>S Adolf, ki mindent égő szívével hozott vonatkozásba, Stefánia szeszélyeit titkolt
                  érzések jelének tartá, s egy-egy büszke pillanatban remélni is mert; míg száz más
                  percben, midőn a hiúság kába hitegetéseitől magátoltalmazni tudta, csak annyit
                  sejtett, hogy a bűbájos nő, kiért örömmel rohant volna a halál karjaiba, szenved
                  ugyan, s talán szeret, de iránta tökéletesen közönyös. Hagyján! - sóhajta
                  ilyenkor. Imádni akarom őt vétkes vágyak nélkül. Erőm lesz síromig hallgatni. S
                  bátyám jogait miért sértené a néma bámulat? - Ah, mégis... én hálátlan vagyok
                  jóltevőm iránt. Távoznom kell...</p>
               <p>A fiatal titkár sokszor gondolkozott: nyakára venni a világot.</p>
               <p>Hogy él meg, hol lel fedelet, mily sorssal kell küzdenie? Mindez szándéka
                  kivitelében nem gátolná.</p>
               <p>S mégis nem bírt távozni.</p>
               <p>Mert nem lehetséges-e, hogy az Stefániának kedvetlenséget okozna? Hisz a nők oly
                  érzékenyek. Egy virág hervadása, egy kalitkába zárt madár kirepülése, egy
                  megszokott állat eltűnése már zavarhatja örömeiket. De vannak-e Stefániának
                  örömei? Mosolyában nincs-e valami erőltetett? S ha halvány arcán bú dereng, nem
                  megdöbbentőbb-e az, mit fájdalmából eltitkolhatott, annál, amit elárult? Igen,
                  Stefánia szerencsétlen! S miért? Óh, ha szívének titok-éjébe láthatnék, bár egy
                  villámfény mellett, mely lesújt, vagy örökre megvakít!</p>
               <p>Adolfot e tusakodás, e remény, e vágy fogva tartá.</p>
               <p>Nem léphetett a varázskörből ki.</p>
               <p>Mit tenne, ha Stefánia rosszkedvének okát gyanította volna? Az más kérdés...</p>
               <p>A grófné most még inkább szerette férjét, mint valaha.</p>
               <p>De elhanyagolva volt, mert Jenő minden idejét rögeszméjére pazarlá.</p>
               <p>A férfiak azt hiszik, hogy elég gyöngédek, ha féltékenységre okot nem adnak.
                  Mintha bizony a nőnek csak nő lehetne vetélytársa! Mintha a nő szerelmét nem
                  sértené a férj minden szenvedélye, mely azzal versenyez! Mintha az
                  elhanyagoltatásban nem volna majd annyi lealázó, mint a megcsalatásban, s az
                  unalom nem lenne veszélyesb csábító a többi csábítóknál!</p>
               <p>Stefánia a szépség, kecs és igézet minden fegyvereivel akarta Jenőt magának
                  visszafoglalni.</p>
               <p>De a komoly férj szíve megacélozva volt, s arról minden incselgés - mint a páncél
                  ércéről a nyílvessző - visszapattant.</p>
               <p>Boldogítani kelletett egy csoport háládatlant! - íme, az álláspont, melyre Jenőt -
                  mint hivé - a végzet küldé, s a katonának nem szabad <hi
                     >posztját</hi> elhagyni.</p>
               <p>Fehérhalmán a foglalatosságokra idő volt szabva - a szerelemre is.</p>
               <p>Az órarendet föláldozni nem lehet, különben a világ zavarba dől.</p>
               <p>Stefániát azonban bosszúsággal tölté el, hogy midőn végre sikerült legalább az
                  olvasás alatt szobájába vonni férjét, ez oly pedant figyelemmel hallgat, s úgy
                  neheztelt, ha Adolf el talál késni, vagy csak egy percre is távozik, mintha nejét
                  tartaná a legfásabb társalgónak, s a családélet prózája előtt kívánna a gazdasági
                  és állatnemesítési értekezések költőibb légkörébe menekülni.</p>
               <p>- Ah, az unalmas Adolf! - sóhajtá rendszerint a grófné, ha Jenő, a titkár, a
                  könyvek és iratok egy órakor, midőn az olvasási idő lefolyt, a teremből gyorsan
                  kitakarodtak.</p>
               <p>Pipereasztalnál ilyenkor kedvetlenebb volt. Miért öltözködjem? - gondolá. Férjem
                  ebéd alatt alkuszokkal van elfoglalva, délután
                  gazdaságához lovagol ki, aztán úrbéreseivel veszekszik, az árulkodásokat és a sok
                  panaszt hallgatja, gyertyagyújtásra leveleket ír, vacsorálni nem szeret, később,
                  mint az arab kalifák szoktak volt, titkos bűnök után kutat, hogy egy szegény
                  párát, ki fát lop, vagy mezei korcsmákban verekedik, tetten érjen... végre
                  tizenegyet üt az óra, ekkor csendesen nyit a hálószobámba, s én már unalmamban az
                  első álmon is túl vagyok... Ugyan, de miért öltözködjem?</p>
               <p>Stefánia csüggetegsége dacára is mindig oly választékos és finom ízlésű toalettben
                  ment ebédelni, hogy Adolf alig merte szemét feléje fordítani, s ha előbb e nő
                  csodaszépsége bátortalanítá, most már a nemes elegancia tette félénkké.</p>
               <p>Istenem, mily felfuvalkodó önhittség csak némánés gondolatban is szeretni őt! - Ez
                  vala, mit az ábrándos ifjú érzett; mert igen fiatal korunkban szenvedélyünk
                  viszonzására nem véljük annyi akadálynak egy nő erkölcsi elveit is, mint
                  szépségét, mint kellemes tartását és igéző öltözékét, s inkább száműzi
                  reményeinket az, mi a némberek külsőjében tündéri tulajdon, mint ami jellemökben
                  angyali elem.</p>
               <p>A felolvasások, melyek a szokott órában soha ki nem maradtak, végre kártékonyokká
                  kezdettek válni.</p>
               <p>Mert Jenő - ki a nagyvilágban sokat forgott - nője iránt gyöngéd kívánt ugyan
                  lenni, s nem örömest tevé őt oly jelenetek tanújává, melyek a fehérhalmi urodalom
                  belviszonyaiból merültek fel; de néha mégis elkerülhetlen volt az úgynevezett <hi
                    >ídves szigor</hi> rendszerére vonatkozó intézkedéseket hozni.</p>
               <p>Véletlen esetek adták elő magokat, a nép szelleme szemlátomást romlott, kihágások,
                  törvényszegések jelentettek föl, s a gróf kénytelen lőn most egy atya
                  befogatására, majd egy gyermek megbüntetésére, majd ismét egy szerencsétlen család
                  vagyonának lezárulására vagy egy gyönge hajadon durvább nemű fenyítésére is
                  parancsot íratni, mégpedig rögtön, nője szobájában, nője előtt.</p>
               <p>Adolf arca halványabb lőn ilyenkor, s keze a papíron reszketett; Stefánia
                  megdöbbenéssel fordítá el férjétől tekintetét, és szemiben könny csilloga. Adolf
                  látta a fénylő könnyet, Stefánia észrevette a reszkető kezet, de Jenő csak azt
                  érzé, hogy igazságos volt.</p>
               <p>- Ah, férjem kegyetlen - sóhajta a nő.</p>
               <p>- Ő a könyörület nemtője! - gondolta Adolf, áhítattal nézve Stefániára.</p>
               <p>- A kis titkár irgalmas-szerzetbe jobban beillenék, mint egy kompánia huszár közé
                  - jegyzé magában meg Jenő.</p>
               <p>Később a grófné nem fékezhetve szívét, kért is, esdeklett is a vétkesek mellett.
                  Adolf letevé tollát, s könnyítő körülményeket hozott részökre föl. Jenő udvarias,
                  hideg hangon mutatta nőjének meg, hogy azok, kiknek pártját fogja, megromlott és
                  aljas emberek, Adolfot pedig - kivel a rokont és az urat felváltva szokta
                  éreztetni - egy-egy finom élccel emlékezteté a határra, melyen belül kell
                  maradnia.</p>
               <p>- Óh, férjem sohasem szeretett! - gondolá keserű bánattal Stefánia.</p>
               <p>- Bátyám nem érdemli angyali nőjét meg - elmélkedék Adolf.</p>
               <p>- Feleségemben van egy kevés az “öregapó” véréből - mormogá halkan, érthetlenül
                  Jenő...</p>
               <p>A szigor naponkint növekedett a kihágások szaporodása nyomán.</p>
               <p>Stefánia most élénken veté közbe magát, s nemcsak kért, de néha szemrehányásokat
                  is tőn; Adolf a finom élcek dacára sem szűnt meg a szelídségre célozgatni; azonban
                  a gróf mosolygva csókolá neheztelő nője kezét, éles szarkazmussal utasította
                  rendre a merész titkárt, s maradt kimondott határozatainál.</p>
               <p>Ah, Adolfnak csakugyan nemes szíve van - gondolá Stefánia, ujjait férje ajkaitól
                  visszavonva.</p>
               <p>Mit ne tűrnék <hi>érette</hi>? - kérdé magától Adolf, s a szép nőre
                  tekintett, hogy vére föl ne lázadjon a férj sértő kifejezéseire.</p>
               <p>Hüm! - okoskodék Jenő -, aligha nőm inkább nem üt apjához, mint hittem volna.
                  Valóban... szakasztott apja.</p>
               <p>És a grófnak igaza volt.</p>
               <p>Stefánia feje makacs, szíve részvékény, jelleme függetlenségre, sőt egy kevés
                  romanticizmusra s különcségre is hajló vala.</p>
               <p>Ő eleinte örömmel áldozta fel önállóságát a szerelemért; de később az
                  elhanyagoltatás s azon ingerültség, hogy férjére éppen semmi befolyást nem
                  gyakorolhat, visszaidézni kezdették erélyét, tevékenységi szomját és
                  szeszélyeit.</p>
               <p>Stefánia Jenőben sokáig csak a jó tulajdonokat látta; de midőn érzéketlenséget s
                  majdnem kegyetlenségi hajlamot vélt benne fölfedezni, csalálmai a boldogságról
                  gyorsan kezdettek szétoszlani.</p>
               <p>Szerelme nem aludt ki, elvei- és kötelességrőli fogalmai nem dőltek romba; azonban
                  sem a hiúság, sem a vonzalom nem gátlá többé, hogy a maga belátása, hogy saját
                  fogalmai szerint keressen, ha elégültséget alig lelhet többé, legalább
                  szórakozást.</p>
               <p>És keblében bizonyos ellenzési ösztön is gerjedt Jenő iránt, kinek eljárását
                  fonáknak, természetelleninek s gyakran bűnösnek is tartotta.</p>
               <p>- Csakugyan igaza volt boldogult atyámnak - sóhajtá magános perceiben. - Ő férjem
                  jellemének mélyébe tekintett. Észrevette gyöngeségeit. Ellenzé házasságunkat. De
                  én... Ah, a kicsiny ablakok a széles házeresz alatt, a tiszta virágoskert csörgő
                  patakjával, a jázminlugos, amelyben először olvastam Crébillon<hi
                     xml:id="_ftnref160">[160]</hi> tündérregéit, a páncélos képek, mikre a holdas
                  estéken döbbenve vetém szemeimet, az egyszerű ágy, melynek védetlen vánkosaira
                  sütött a piros hajnal, hogy felébresszen, ah, s én hátrasimítám megoldott
                  fürteimet, lopvást az ablakkárpithoz közelíték, melynek lefüggő szárnyai óva
                  védtek az utcai szemektől, ah, atyus már régóta a padon ül, egyiknek orvosságot
                  ad, másiknak alamizsnát, mindeniknek jó tanácsot, körüle annyi derült arc van,
                  ki-ki szereti őt, s hogyne, ki-ki csak tőle vár áldást, csak benne bízik. Jó
                  reggelt, atyus! Kedves atyus, hogy aludtál? Óh, Istenem!</p>
               <p>Stefánia levíhatlan vágyat érzett a szerény laknak - hol leánya szegény, de
                  elégült volt - fölkeresésére.</p>
               <p>Kocsija gyorsan röpült, a vidék panorámája kedélyét, mint a zománc a nemesércet,
                  bájképekkel foglalta körül, a visszaemlékezés tünde rajzaival. A bokor rezgő ága,
                  melyet egy leszálló madár ingatott meg, a felhők, melyek a rétre veték árnyaikat,
                  s a rét, mely virágszemeivel a változó égre nézett, a mezei kunyhó füstje, melynek
                  sugároszlopait játszva törte meg a szellő, a vén füzek, melyek az útfélről annyi
                  vándort köszöntöttek már, s a nyargaló úri hintó elől félve látszottak
                  visszaszaladni, a táj, a lég, minden sugár, minden porszem, az egész természet
                  most az érzések oly különös, oly magyarázhatlan s mégis érthető nyelvén beszélt
                  Stefánia szívével, hogy ez idegenszerű kéj és kín közt hánykódék, forrott,
                  küzdött, s kivetette, mint a tenger halottjait, a jelent, és felnyitá mélységeinek
                  kincseit, a múltat, ah, “a leánykor” szende, bűvös emlékeit.</p>
               <p>A kocsi még mindig haladt zörögve, ostorpattogással, s az ügető délceg lovak elől
                  messzünnen kitért a nép, levett süvegét kezében tartva. Ah, semmi mosoly, semmi
                  vidám arc... csak tisztelet és hunyászkodás!</p>
               <p>Már szalmafedelű háztömbeknél vannak. Az utca közepén puszta kútágas megzöldült
                  vederrel, a széles udvarsövényen ugató lompos kuvaszok, az út-ároknál porban fürdő
                  tyúkok, a füstrés mellett féllábon nyugvó gólya, a tört ablakú korcsmából
                     csimpolya hang s kurjogatás és végre...</p>
               <p>Stefánia élénken lépett a kocsilépcsőn le, szeméből sűrű könnycseppek hullottak...
                  apja háza előtt volt.</p>
               <p>Ah, mennyi pusztulás!</p>
               <p>A pad ott vala még, de megrothadva az eső miatt, mely a tört zsindelyű s
                  átlyuggatott ereszről szabadon hullott be. A folyosó hiányzó üvegeit csak néhol
                  pótlá irha és papír, mert a haszonbérlő a ritkasági tárból kézi gabnást alakított,
                  hol deszka-hambárokban alakor, zab s az
                  aprómarhák számára szérűgyüledék hevert. A szobák pedig két népes családnak - az
                  árendásnak és özvegy nővérének - rivó gyermekeivel, kotló pókáival,<hi
                     xml:id="_ftnref163">[163]</hi> csipegő pisleneivel,<hi xml:id="_ftnref164"
                     >[164]</hi> recsegő osztovátájával, csikorgó
                     rezsnicéjével, kerekes guzsalyaival,
                  durvavászon hengereivel, melyek földön és fapadokon feküdtek, tulipános
                  szekrényeivel s a padlásig felvánkosozott ágyaival volt tömve.</p>
               <p>Ah, e különbség a most és a múlt között!</p>
               <p>Stefánia mégis mindent, mit az idő s viszontagság elrablott, régi helyén látott.
                  Képzelme, e nagy építő, visszaállítá a széthordott emlékeket, hogy varázsaikkal
                  feledtessék a komor valót. Semmi sem hiányzott. A falról kevélyen tekintettek le
                  az olajfestmények, a könyvszekrény nyitva állott, az atyus szürke kabátban ült
                  tégelyei előtt, és az égő kőszenet szítá, Márta asszony pedig kötény-kulcsait
                  zörgetve, tipegett a kamara felé. A serlegekből s az ablak párkányáról illataikat
                  szétáraszták a föléledt virágok s a zöld bóbitás kakadu, mintha a fehérhalmi
                  kastélyban soha kitömve sem lett volna, himbálni kezdett kalitkájában, kidugá
                  fejét a rácsokon, figyelt s a lódobogást utánozá. Miért éppen ezt?... Ah, Jenő
                  jön-e a váró leányhoz?... Mennyi öröm, mennyi meghiúsult álom!</p>
               <p>Stefánia sírt és mosolygott, ölébe szorítá az árendás mocskos gyermekeit, a kertbe
                  nyargalt, keresé a gyom közt a régi virágágyakat, a bürüről<hi xml:id="_ftnref167"
                     >[167]</hi>nézte arcát a patak tükrében, a gyászfüzek nedves pázsintján
                  szaggatott fekete violát, míg szattyán papucskája megázik. S aztán megint a
                  szobába sietett, aranyláncát az özvegy nagyobbik leányának nyakára kapcsolta, az
                  ablakon kinézett, az utcán már a nyugtalan lovak tomboltak, s áncsorgók gyűltek
                  össze, kiket ő név szerint ismert, kikkel beszédbe eredt, mint régen, s kiknek
                  ajándékot osztott, mint egykor az atyus tevé.</p>
               <p>Mily hamar halad az idő!</p>
               <p>Leszáll a nap, az estharang megkondul, nemsokára csengetni kezd az érkező csorda
                  kolompja, alkonyodik, az úszó hold fehér arca fényt nyer, és sugárai derítik a
                  szürkületet.</p>
               <p>Stefánia kocsija vánkosai közé nyomta fejét, mely az erős földindulás miatt forró,
                  majdnem lázas volt. Az ostor pattogott, a lovak meghajlott nyakkal, délcegen
                  viszik a szép grófnét gazdag úrilakába vissza.</p>
               <p>Jenő a kastélytornácon állott, s a hír nékül távozottat nyájosan, de alig rejthető
                  csodálkozással fogadta.</p>
               <p> Ezen esemény óta Stefánia egészen átváltozék.</p>
               <p>Férje iránt gyöngéd és lekötelező maradt ugyan, de nem igyekezett őt rögeszméjétől
                  többé sem átengedőbb szerelme, sem azon finom célzatok által elvonni, melyekkel a
                  galambszelíd nők is éreztetni tudják, hogy elhanyagolva vannak.</p>
               <p>Panasz vagy látható kedvetlenség nélkül tűrte Jenőnek különcségeit, ritkán
                  tudakolt tettei felől, s legfölebb csak akkor, ha szerencsétlenekért kellett
                  közbenjárni.</p>
               <p>De viszont saját szándékai és cselekedeteit iránt sem volt többé közlékeny - bár a
                  titkolózást s alattomosságot is gondosan kerülte.</p>
               <p>Önérzet, akaraterő jellemzé lépéseit.</p>
               <p>
                  <hi>Emancipált</hi> kívánt lenni, de csak a női hivatás és
                  foglalkozások körében, s csak azon pontig, meddig az ildény<hi xml:id="_ftnref168"
                     >[168]</hi> s a szemérem sértése nélkül szabad, ameddig kétértelműség nem tapad
                  tetteihez, és a szigorú erkölcsbíró sem piríthatja meg.</p>
               <p>Mindenekelőtt pedig elfoglalni akarta magát.</p>
               <p>A házvitelben, Jenő nagy meglepetésére, elég tért vívott ki, mégpedig szép módokon
                  s az összeütközések eszes kikerülésével.</p>
               <p>Olvasmányokra fordítá magános óráit, vagy egy groom s néha Adolf kíséretében
                  lovagolt, szekerezett, meglátogatta, ápolá a falu betegeit, s pénzt osztott a
                  szűkölködők közt, most azon helységben, hol atyja lakott, s hol a régi rendszer
                  szerint elég koldus volt, majd pedig az uradalom többi részeiben, hol a
                  kibecslések, végrehajtások s az idves szigor szintén bőven szemeltek áldozatokat
                  ki.</p>
               <p>A nép, mely gyűlölte Jenőt, ki a közboldogítást nagy szabályokban, de irgalom
                  nélkül űzte, jó nemtőként imádá Stefániát, ki az egyes szerencsétlenségeket
                  filléreivel és részvékeny kedéllyel enyhíté.</p>
               <p>- Nőm még nagyobb akadályokat fog utamba gördíteni, mint hígvelejű atyja tevé -
                  gondolta bosszúsan Jenő. - Az asszonyok nem értik, hogy a badar szánalom által
                  mint terjesztik a bűnt, melytől undorodnak, és a szenvedéseket, miknek
                  megszüntetése után epednek. Ők visszavonnák az előőrsöket, nehogy a lappangó ellen
                  golyója valamelyiket közülök találja, és gondatlan lágyszívűségök miatt hamar
                  fogatnék körül s koncoltatnék föl a tábor, melyben az egyes halálra, az egész
                  diadalra van hivatva.</p>
               <p>E széles nézetek nem fértek Stefánia makacs kis fejébe, bármit magyarázta
                  férje.</p>
               <p>Követé hajlamait, több vigyázattal, de állhatatosan.</p>
               <p>S Jenő, ki igazán szerette nőjét, néha gyöngédtelenné is lőn iránta, s ő, ki
                  bizodalomra vágyék, ki a szépnem körül a lovagiasságot első erénynek tartá, most
                  kémekkel ügyeltetett Stefánia lépéseire, s nőjét is azon rendszerbe kezdé - bár
                  kímélettel - befoglalni, melyre boldogítási tervét alapítá.</p>
               
            </div>
            <div type="chapter">
               <head>19.</head>
               <p>Komor, sötét és szórakozott lőn Adolf.</p>
               <p>A foglalatosságot kerülte.</p>
               <p>Titkolt szerelme, mely eddig pontosságra s a gróf kedvező véleményének el nem
                  játszására ösztönzé, mind kevésbé tudta az apátiából kiragadni. Ez ólomterhével
                  kedélyére nehezkedett, s fásult zsibbadásban tartá azt.</p>
               <p>Néha tűnődés közt tölté a sürgető dologra szánt órákat, s egy levél megírásával is
                  úgy fölakadt, hogy Jenőnek, ki a tollnak nem nagy mestere, kellett rajta
                  segíteni.</p>
               <p>Merengő kék szemébe vadabb, emésztőbb tűz gyűlt. Arcvonalaira nem valami szende,
                  átszellemült bánat, de csüggetegség vagy pedig háborgató gond volt rajzolva. Egy
                  percben, ahol a grófot látta, odasietett, mintha alkalmat keresne vele szólani;
                  míg a másban kerülte őt, s ha közelgését észrevevé, félénken vonult vissza.</p>
               <p>Azon cselédek, kik késő éjjel s kik hajnal előtt ébren voltak, szobája ablakait
                  mindig világítva látták, s a vékony függönyökön óramozdonyi pontossággal vonult el
                  s tűnt megint vissza egy árny.</p>
               <p>Kétségkívül tehát Adolf nem aludt, nem foglalkozott, hanem szünet nélkül járt föl
                  s le.</p>
               <p>Reggelenkint vonalai kimerültek, sápadtak voltak.</p>
               <p>Mi bántja őt?</p>
               <p>Ezt többször akarta kérdeni Stefánia; Jenő pedig hamar tudta meg.</p>
               <p>- Mint ügyvédem - szólt a grófnőjéhez, midőn hálótermébe lépett, s azt olvasva és
                  a szokottnál derültebben találta -, mint a te filantróp védenced, Makay írja,
                  kinek levelét a haszontalan <hi>gornyik</hi>
                   megkésése miatt csak vacsora után kaptam, a
                  törvényszék igen szigorúan veszi Márton Gáspár uram ügyét, s aligha tízévi <hi
                    >Szamosújvárt</hi>
                   nem kap, természetesen az ítélet kimondása
                  előtti fogság betoldásával; pedig Gáspár atyánkfia már ötvenhét éves és
                  vízkórságra hajló. Örökre jó éjszakát mondhat tehát a zöldnek, a napfénynek és a
                  szép világnak, melyben úgy szeretett nevetni és élvezni.</p>
               <p>- Adolf csak galléron ragadhatja még az életet, kivált ha több pontossághoz
                  szokik, de Gáspár koma bú-fejének elhegedülték már.</p>
               <p>- Tán könyörül az Isten rajta, s meglágyítja a bírák szívét - szólt a grófné.</p>
               <p>- Alig hiszem.</p>
               <p>- S nem lehet ügyén valahogy segíteni?</p>
               <p>- A pénztől függ, kedvesem! Ha még a hiányzó ötezret Gáspár sógor szépen
                  visszafizeti, valószínűleg rövidebb ideig ül a sötétben; mert addig sürgött, míg
                  több jelet mutatott arra nézve föl, hogy Szebenbe utazása alatt rabolták a
                  pénztárt meg... Mind szép! De bár legyen igaz, bár ne, kétségtelen tény, hogy
                  neki, míg az aranycsinálást fel nem fedezi, nem lesz ötezeré.</p>
               <p>- De neked van - szólt Stefánia gyermeteg hangon.</p>
               <p>- Van - mondá Jenő.</p>
               <p>- S még sokkal több is.</p>
               <p>- Most adtam száz mázsa gyapjút el.</p>
               <p>- És abból kitelik ötezer forint.</p>
               <p>- Kétannyi is.</p>
               <p>- S te oly könnyen segíthetnél Márton Gáspáron! - jegyzé meg Stefánia dobogó
                  szívvel és könnyekkel szemében.</p>
               <p>- Makay is célzott erre, de nem akarok.</p>
               <p>- Ah, ne éreznél-e te semmi szánalmat a szegény öreg iránt? Az lehetetlen.</p>
               <p>- Megilletődve voltam sorsán, Stefánia! - szólt Jenő, nője kezét simogatva. - A
                  gyengeségig hatott reám bukása és háznépének ínsége, bár őt nagy torkossága miatt
                  s feleségét a nevetséges piperevágyért mindig lenéztem. Azonban az ember szívébe,
                  elvei ellen is, olykor belopja magát valami kósza részvét, melynek okát nem
                  tudjuk, noha igényeit csak erőfeszítéssel utasíthatjuk vissza.</p>
               <p>- Ah, ne utasítsd vissza! - esdeklé a grófné.</p>
               <p>- A múltról szólottam, Stefánia! Mert most éppen semmi könyörületet nem érzek
                  Gáspár uram iránt.</p>
               <p>- Miért? Férjem!</p>
               <p>- Kíváncsiságból - s nem egyébből - utánjárattam a pénztár-rablás dolgának, s
                  életemet merném lekötni, hogy csak koholmány. Gáspár sógor harácsolta el az állam
                  vagyonát. Hiában szabadkozik! Átolvastam a tanúvallomásokat és az ügyvédi
                  felelgetést... csak kíváncsiságból, nem másért, s teljesen meg vagyok győződve,
                  hogy a közadóból egypár ezer bankó a sógor gégéjén szaladt le, a többit pedig
                  ángyomasszony küldötte a kolozsvári és bécsi nőszabók ollója alá.</p>
               <p>- S ha úgy volna is: nem lakolt-e már, nincs-e neve összerontva, nem földönfutó-e?
                  Ah, a sötét, az iszonyú börtönben tíz év! Meg kell tébolyodnia!</p>
               <p>- Hadd történjék! Bűne nagy, s kiszabadulása csak másokat bátorítana
                  gonoszságokra. Soha közhitté nem válhatik, hogy őt megrablották volna. Egy garast
                  sem adnék az egész sógorért. Kár neki egészséges leget szívni. Hadd üljön
                  bilincsben!</p>
               <p>- Óh, Istenem, mennyit fog Adolf szenvedni! Most értem már, miért oly levert. Nem
                  vetted-e észre sápadt arcát, beeső szemeit s dúlt vonásait? Kétségkívül hallott
                  valamit apja helyzetéről.</p>
               <p>- Jelentették nekem, hogy Szamosújvárról levelet kapott. Alkalmasint az öreg írta.
                  Azóta a titkár úrfi hanyag kezd lenni; de nem veszem rossz neven. Sőt ujjaimon
                  átnézem apró baklövéseit is - hiszen van min bánkódnia. Furcsa, hogy keresi fel
                  néha szemeimet, hogy mozdul meg ajka, mintha szólani akarna, hogy omlik azután
                  arcára vér a titkos szégyen miatt, hogy lódul tovább, ha lát, s később megint
                     visszasompolykozik!Hamar kitaláltam
                  tusakodása okát. Szeretne atyja ügyében segélyemhez folyamodni, de nem mer.</p>
               <p>- S miért nem bátorítod egy nyájas tekintettel, egy előzékeny szóval?</p>
               <p>- Mert kérését kereken megtagadnám.</p>
               <p>- Szegény Adolf!</p>
               <p>- Csak tisztítni fogja őt e bánat és edzeni...</p>
               <p>- Vagy kétségbeejteni.</p>
               <p>- Nem, Stefánia, a marcangoló eszmék ellen a munkásságban keresend
                  menedéket...</p>
               <p>- Vagy a könnyelmű életben...</p>
               <p>- Meglásd, hamar rendbe fogja szedni eszét...</p>
               <p>- És megsemmisítni kedélyét.</p>
               <p>- Ah, bah, te a bánatot az ember nagyobb ellenségének tartod, mint aminő. Senki
                  sem hal meg bú miatt.</p>
               <p>- De sok elfásul.</p>
               <p>- Lehet, hogy igazod van - válaszolta Jenő némi ingerültséggel -, azonban bármi
                  történjék, tűrnünk kell, amin nem segíthetünk.</p>
               <p>- Hisz te könyörülhetnél az apán Adolf kedvéért!... Mily nemes érzésű ő, mily
                  mívelt, mily szerény, mily ragaszkodó természetű, tiszta jellemű és kellemes
                  külsejű...</p>
               <p>- Aztán mily szép <hi>nevű</hi>! - közbeszólott Jenő. - Ha jól
                  emlékszem, első udvarlódat szintén Adolfnak hívták. Tudod, midőn Grill asszonyság
                  növeldéjében voltál. Vajon mi lett belőle?</p>
               <p>- Óh, hogy még tréfálni van kedved ily komoly percben! - mondá Stefánia, s
                  durcásan vonult férjétől távolabb.</p>
               <p>- Micsoda komoly perc? Nem vagyunk-e együtt, nincs-e éj? Mióta szokták házastársak
                  e pillanatokat nem az örömének nevezni. Feledjük most Gáspár sógort börtönével,
                  fiával és minden pereputtyával.</p>
               <p>- Jól van - válaszolá ragyogó arccal a grófné. - De, ugye, holnap reggel
                  könyörülőbb fogsz lenni?</p>
               <p>- Akkor sem, kedvesem!</p>
               <p>- Legalább hát holnap estve. Ne hagyj sokáig kétségben. Szegény öreg! És mily
                  vigasztalhatlan az a jó Adolf. Holnap éj előtt nemde elindítod leveledet a pénzzel
                  ügyvédünkhöz?</p>
               <p>- Akkor sem, Stefánia!</p>
               <p>- Vagy holnapután... vagy kedden... vagy névnapomkor. Hisz addig mennyi pénz nem
                  fog még hozzád összegyűlni, és e napon te mindig becses emléket szoktál nekem
                  ajándékozni. Óh, te ilyenkor túlságig bőkezű vagy, igen kényeztetsz, elhalmozol
                  ékszerekkel. Mi szükségem több gyöngyre és drágakőre!... Tehát névnapomon! Kezet
                  rá!</p>
               <p>- Akkor sem, Stefánia!</p>
               <p>- De hát mikor?</p>
               <p>- Soha.</p>
               <p>- Óh, én, ha csak annyi pénzem is lenne, odaadnám utolsó fillérig! - sóhajtá a
                  grófné könnyezve.</p>
               <p>- Istennek hála, nincs - jegyzé meg Jenő hideg mosollyal.</p>
               <p>E családi jelenet után néhány nappal Adolf rendkívüli fölindulással rohant az
                  olvasószobába.</p>
               <p>A félénk s visszatartózkodó ifjúból merész, bátor lett.</p>
               <p>Szemei lelkesedéstől villogtak, s mihelyt Jenőt, ki egy karszékben pipára
                  gyújtott, meglátta, a vér arcára nyargalt, de minden vonásai még derültebbé
                  lettek, s öröm, hála és költői fellengzés sugárzott róluk.</p>
               <p>- Porba borulnék, gróf úr, határtalan jósága előtt - szólt hévvel -, ha önérzetem,
                  e merész kecsegtető nem súgná, hogy jön még idő, midőn én is fogok annyi beccsel
                  bírni, hogy ha éltemet feltétlenül ön rendelkezése alá adom, s ha eszemtől és
                  akaraterőmtől kezdve véremig, leheletemig mindent önért s családjáért föláldozni
                  szerencsés lehetek: akkor talán lefizethetem a hála egy részét, mellyel a gróf úr
                  nemes szívének tartozom.</p>
               <p>Jenő fölkelt ülhelyéről, s mindkét kezét Adolf vállára tevén, merően, de
                  részvéttel nézett szeme közé. - Ma nem fogunk olvasni, mert sok dolgom van. Eredj
                  szobádba, s pihend jól ki magad. De add mégis előbb ide kezedet, hadd lássam!</p>
               <p>Adolf kezet nyújtott, hogy a grófét megszoríthassa.</p>
               <p>Ez azonban üterét kezdette tapogatni. - Még teljes és gyors - mondá -, s kilelt-e
                  az éjjel a hideg?</p>
               <p>- Engem? - kérdé Adolf ámulva.</p>
               <p>- Na, ne ütődj meg. Csak egy kevés változás. Látom: homlokod nem is forró.
                  Feküdjél le, takarózz jól be, s holnap semmi bajod. Egyébiránt még délután
                  kihozatom doktor Józsát. Az egész legfölebb gyomorromlásból támadt láz, csakhogy
                  nálad az ilyesmi könnyen vált ideges természetet. Ezredemben szintén volt egy
                  hadnagy, kinél a dizentéria is már az agyvelőt
                     afficiálta. Deuschlernek hívták, elhullott az
                     arcis-sur-aube-i csatán, midőn Wrede<hi
                     xml:id="_ftnref175">[175]</hi> alatt mindnyájan vitézül harcoltunk, s Napóleon
                  hátrálni volt kénytelen... Feküdjél le, kedves öcsém, eredj!</p>
               <p>- Én - szólt Adolf zavartan -, bár a gróf rendkívüli nagylelkűsége mélyen
                  meghatott, beteg <hi>mégsem</hi> vagyok. Csak köszönetemet jöttem
                  kifejezni.</p>
               <p>- De miért?</p>
               <p>- Hogy megmentette atyámat a gyalázattól, családomat a lealáztatásoktól.</p>
               <p>- Én?</p>
               <p>- Hogy - folytatá Adolf - oly nagy áldozattal ragadott minket ki a szégyen és
                  kétségbeesés karjaiból.</p>
               <p>- Mekkora áldozattal?</p>
               <p>- Ötezer forinttal.</p>
               <p>- Kedves öcsém, te ezt lázadban képzeled!</p>
               <p>- Anyám írta, hogy a pénz már kezei közt van, s más jóltevője nem lehet, csak a
                  gróf, s ez igaz. Hisz rokonaink s régi barátaink szerencsétlenségünk után mind
                  elfordultak tőlünk.</p>
               <p>- Anyád nem küldött hozzád levelet. Ezt tudnom kellene. Te álmodtad.</p>
               <p>- A levél a zsebemben. Korán reggel a mezőre lovagoltam, s ott találám a
                  hozzámindított embert. Egy negyed alatt ő is megérkezik. Én vágtatva tértem
                  vissza.</p>
               <p>- Add hát ide a levelet, ha nincs titok benne.</p>
               <p>A gróf látható fölindulással futott végig a sorokon.</p>
               <p>- Akárhonnan jött e pénz anyád kezébe, hallgass, és nevünket ne említsd. Nem
                  szeretném, sőt el sem tűrném, ha valaki föltenné, hogy én egy kétségtelen bűnöst
                  álérzékenységből oly helyzetbe akarhattam volna hozni, melyben a törvény és a
                  világ szeme előtt ártatlannak lássék.</p>
               <p>Jenő szigorú, haragos hangon ejté e szavakat.</p>
               <p>Adolf megütközve távozik.</p>
               <p>Ki segíthetett tehát rajtunk? - kérdé magától találgatva, tűnődve. - Szeretném, ha
                  más tette volna, más akárki, csak ő nem, ki ellen gondolatban, ki ellen levíhatlan
                  szerelmem által sokat vétkeztem. Óh, én nyomorult, háládatlan vagyok! Kétségkívül
                  Jenő gróf menté meg atyámat... más nem. S mily durva, mily kérges modorral
                  fogadott, hogy ne benne gyanítsam jóltevőmet! A derék ember! S én nője után
                  epedek! Reggeltől estig s álmaimban is az ő bájos képe lebeg szemem előtt. Minő
                  bűvölet ez! Óh, ég! Adj erőt szenvedélyem legyőzésére! Mert az eltitkolás csak a
                  nevetségessé lételtől óv meg, s nem az önvádtól. Mit tett érettem Jenő, s mily
                  magasságban áll fölöttem Stefánia! Ah, feledni őt... feledni; mily szent
                  kötelesség ez, s mily szép, ha dobogó szívünket - egy nagy elszánást vetve rá -
                  egyszerre összezúzzuk.</p>
               <p>Adolf legférfiasabb föltételekkel vonult szobájába, hogy a Jenő által kiszabott
                  szünórákat erkölcsi javulásra fordítsa.</p>
               <p> Stefánia névnapja rég nem látott vendégeket gyűjt a fehérhalmi kastélyba.</p>
               <p>Nemcsak kupecek és üzérek érkeznek, de oly nők s urak is, kiknek hintóikon címer
                  van, s kik combig érő csizmába dugott kocsis és felejtár<hi xml:id="_ftnref176"
                     >[176]</hi>nélkül még Kolozsváron sem jártak egymáshoz vizitbe.</p>
               <p>Igaz, hogyha történetesen a kormányszéki elnök, kinek a megyében egy kis urodalma
                  volt, nem szándékszik néhány hetet falun mulatni, s Jenőhöz mint legközelebbi
                  szomszédhoz néha át nem rándul, akkor talán kevesebben emlékeztek volna meg a szép
                  grófné névnapjáról; de így még a gróf régi adósai közül is többen áldozták
                  nehezteléseiket föl, rászánván magokat egy kicsiny gratuláció mellett egy nagy
                  lakomára.</p>
               <p>Majdnem annyian jelentek tehát Fehérhalomra meg, mint naponkint szoktak a régi jó
                  időben, midőn Jenő még kikiáltva nem volt.</p>
               <p>S Stefánia, mert már dél van, öltözését bevégezte.</p>
               <p>Igézésig sikerült az, mint mindig.</p>
               <p>De Jenő, ki a grófné dolgozószobájába nyíló budoárban várt rá, nem látszék
                  elragadtatva. Átölelte ugyan nőjét, de szemeit ennek gyönyörű mell-csipkézetére
                  vetvén, komor arckifejezéssel, bár mosolygó ajkakkal mondá: - Tavali névnapodon
                  egy szép <hi>camée</hi>
                  , melyet Herculanum<hi xml:id="_ftnref178"
                     >[178]</hi> romjaiból ástak ki, volt kebledre tűzve. Emlékszel-e? Fehér- és
                  violaszínre játszott, s a három kegyistennő vala
                  rámetszve. Mily mívészi alakok! Úgy kőre metszeni most senki sem tud.</p>
               <p>- Azt hiszem, te a camée nélkül sem találsz csúfnak - szólt Stefánia kipirult
                  arccal.</p>
               <p>Jenő hideg udvariassággal homlokát csókolá meg: - Ah - sóhajta ismét -, Mária
                  Antoinette-nek alig lehetett szebb haja, mint neked. Selyem haj, gazdag, csillogó
                  haj! Mint emelkednék hatása, ha átfontad volna azon igéző keleti gyönggyel, melyet
                  nagyanyád XVI. Lajos menyegzőjén hordott.</p>
               <p>- S nem tetszem-e neked így is? - súgá Stefánia el nem rejthető zavarral.</p>
               <p>- Hogyne, kedvesem! - szólt Jenő ismét átkarolva nejét. - De - folytatá ítészi
                  szigorral - mily jól adta ki magát karcsú derekadon az öv, melyet születésem
                  napján hordál! Emlékszel rá? Gyémántos csatja volt, s apád jegyzeteiből látom,
                  hogy a Rabutin-családtól került hozzá.</p>
               <p>Stefánia lesüté szemeit.</p>
               <p>Jenő megragadta nője kezét. - Engedd - mondá -, hogy csókoljam meg hófehér nevető
                  ujjadon azt a rubingyűrűt, melynél csak szemed ragyog tisztább fénnyel... Ah,
                  nincs ott a gyűrű!</p>
               <p>Stefánia selyem pillái közül egy könny gördül le, mely mindenesetre szebb volt a
                  királyi kincstárok ékköveinél is.</p>
               <p>A férj merőn szegezvén tekintetét nőjére, zsebéből bebonyolt<hi
                     xml:id="_ftnref180">[180]</hi> csomagokat vett ki. - Fogadd vissza - szólt -
                  névnapi ajándékul azon drágaságokat, melyeket elzálogosítni jónak tartál; noha
                  tudtad véleményemet Márton Gáspár felől. Valóban nagy oknak kellett lennie, mi
                  téged ily lépésre bírt, mert atyádtól nyert emlékektől váltál meg.</p>
               <p>Jenő majdnem metsző éllel ejté ezen észrevételét.</p>
               <p>- Te soha érteni nem fogod - zokogá Stefánia -, hogy egy nő keblében mily
                  parancsoló érzés a könyörület.</p>
               <p> Adolf az olvasószobából hallá e párbeszéd töredékeit.</p>
               <p>Életét adta volna minden szótagért.</p>
               <p>Képzelődése fellegekbe emelte az isteni nőt, nem... túl, a mennybolt tetejére, s
                  onnan néztek szemei alá, és néztek reá - a nap helyett - elevenítve és égetve.</p>
               <p>Stefánia nevét hallá minden dalban, mit a madár zengett, minden szellőneszben,
                  mely a virágok keblén támadt, minden összhangzásban, mely a szépség és éd<hi
                     xml:id="_ftnref181">[181]</hi> törvényeiről szól, minden vágyban, mely a
                  halandót magasabbra emeli, minden örömben, mely tisztasága által az angyalokéhoz
                  hasonlít, s minden öntagadásban, mely a boldogság jogáról - mit csak egyedül
                  érdemel meg - lemond, hogy sokan osztozhassanak belőle.</p>
               <p>Adolf mentől mélyebben érzett, annál zárkózóbbá kezdett lenni.</p>
               <p>Addig eszményíté Stefániát, míg nem maradhatott többé hite arról, hogy valaha
                  testvéri indulatnál egyébbel közelíthessen is hozzája.</p>
               <p>Szerelme tanította tehát lemondásra, az ábránd szerénységre, az érzelékenység
                  érzéseinek fékezésére.</p>
               <p>Nem merte többé magát a férj vetélytársának csak gondolni is, s oly kívül tette a
                  földiségen szívének bálványát, hogy már megsérteni hitte azt egy érzéki, egy meleg
                  tekintet által.</p>
               <p>Ritkábban beszélt Stefániával. Nem ingerlé a hiúság föltűnni előtte, s midőn
                  hosszasan is volt vele, inkább kívánt engedelmeskedni, mint tetszeni, inkább
                  kilesni akaratját, mint hatni arra.</p>
               <p>De ha magára maradt, s távolról látá Stefániát a fenyéren átlovagolni, vagy a
                  jobbágylakból, hová gyógyszert és segélyezést vitt, kilépni, akkor Adolf
                  fölmagasztaltan kíséré szemeivel e tündért, s ha már eltűnt, nyomdokait követé,
                  mintha delejes erő vonná közelebb hozzá, míg aztán egy más, szintén titkos,
                  szintén varázsló erő bizonyos ponton túl visszataszítaná.</p>
               <p>S mily boldog volt Adolf éjenkint, midőn foglalatosság és zaj nem zavarta
                  merengéseit!</p>
               <p>Mit tudta ő, melyik csillag ragyog a kertutakra?</p>
               <p>Ah, egy ösvény szögletén Stefánia hálószobájának lámpafénye sugárzott az
                  ablakfüggöny keskeny nyílásain át.</p>
               <p>Mily mágusi fény ez!</p>
               <p>Ki bírna hamar válni el tőle?</p>
               <p>Igéz, leköt, tündéri és őrjöngő eszméket ébreszt a lélekben.</p>
               <p>Könny csordulhat ki a merőn rátekintő szemből, pedig halvány világa nem sértheti
                  azt, hiszen oly éltelen, oly csendes és
                  szendergő!</p>
               <p>Adolf az éj nagy részét a kertben tölté.</p>
               <p> Jenő gróf egy családgyűlésből - mely, ki mondhatná meg: hány más úricsalád
                  birtokát szándékozik félszázad múlva, ha tudniillik e rövid idő alatt végítélet
                  hozathatnék, magáévá tenni - néhány napi távollét után visszatért.</p>
               <p>Rendeleteket adott a tornácon, panaszokat hallgatott ki, s aztán nőjét kereste
                  föl.</p>
               <p>Sokféle apró tárgyakról beszélgettek, mint szokás, midőn hosszasb ideig nem volt a
                  férj honn, s megjőve házának állapotja felől értesül.</p>
               <p>- A többek között jó neven venném - szólt Jenő -, ha Kriskát elküldenéd.</p>
               <p>- Komornámat? Hisz az leghűbb cselédem, egészen magamhoz szoktattam.</p>
               <p>- De nem szeretem a ledér leányokat udvaromban tartani.</p>
               <p>- Kriskát bizonyosan valamelyik kémed rágalmazta. Helyedben sohasem hallgatnám meg
                  a fülbesúgókat, kik ha árulkodással nem tudnak elég érdemet szerezni, hazugsággal
                  toldják azt.</p>
               <p>- Stefániám! Kedves atyád memoárjából olvastam én már ennél szebb oktatást is.
                  Azonban Kriska mégsem tetszik nekem. Valaki éjjelenkint ablaka előtt sompolyog. A
                  harmatos fűben van lába nyoma, s virágaimat tapodta szét. Az ember nem ok nélkül
                  megy a hálószobák ablakához, és mindig csak oda.</p>
               <p>- Ne gyanakodjál oly dolgokért, miknek hihetőleg semmi jelentésök. Kriskát a múlt
                  héten kérte meg Károly, a főerdőszünk, s egyedül a te megegyezésedre vár, hogy
                  jegyet válthasson. S róla csak nem teszed föl, hogy éjjelenkint egy mértföldről
                  zarándokoljon Kriska ablaka előtt sóhajtozni.</p>
               <p>- Nem is ő, de az én naplopó öcsém van vád alatt. Látták éjfélenkint a kertben
                  bolygani.</p>
               <p>- Kit láttak? - kérdé Stefánia élénken.</p>
               <p>- Márton Adolfot.</p>
               <p>- Ah, szegény Adolf, gondol is ő Kriskára! Adolf égre fordítja tekintetét, s nem
                  láthatja meg a közönséges halandókat. Adolf költő.</p>
               <p>- Költő? S honnan tudod?</p>
               <p>- Tegnap fölkértem, hogy kísérjen sétalovaglásomban. A Szamos partján haladtunk
                  berkeken át; szőlővel koszorúzott hegyek és sűrű bükkerdők rámája vett körül, s
                  oly vidám, oly nyájos volt a természet, hogy az embernek kedve lett volna vele
                  magával is beszédbe elegyedni, ha mindjárt saját szavának visszhangjánál más
                  választ tőle józanul nem is remélhete. Mellettem lovagolt Adolf némán,
                  szórakozottan. Eszébe sem jutott, hogy kötelessége lenne engemet jól mulattatni.
                  Hisz, tudod, ő egy kissé félénk. Mit tegyek? Csak nem jöttem a szabadba unatkozni,
                  s oly bohón fecsegett minden körülem a Szamos legkisebb habjáig! Megszólítottam
                  Adolfot, tréfáltam, kötődtem vele, s nem engedtem szünetet. Egészen szeretetre
                  méltó valék iránta. S Adolf - ah, te nem hinnéd, mily vonzó és mívelt ifjú ő -, a
                  merengő Adolf rendre közlékennyé lett, s még azt is megvallá, hogy verseket ír.
                  Nem kellett ennél több, hogy sürgessem, kérjem, hogy szüntelen nyakán legyek,
                  mígnem egy költeményét elszavalá. A mű gyönyörű volt, bár előadása nem elégített
                  ki. Adolf hangján némi elfogultság látszott. Egyébiránt a híres költők félénkek és
                  túl szerények szoktak lenni.</p>
               <p>- S mégis a te félénk költőd Kriska ablaka előtt ólálkodik, mi mindenesetre ízlés
                  tekintetében túlszerénységet árul el.</p>
               <p>- Ah, ne hidd, kérlek!</p>
               <p>- Éjfél után is többször találták őt a kertben, a kastély körül.</p>
               <p>- Ez természetes. Adolf költő. Az éj csendjében kereste a lelkesedést tán a
                  csillagos egen, tán egy virágkehely körül, tán egy fénybogár lámpája mellett.
                  Gondol is ő Kriskára! Kényes képzelődését komornák nem elégítnék ki. Correggio<hi
                     xml:id="_ftnref183">[183]</hi> legszebb olajfestményének kellene megelevenedni,
                  hogy Adolf szerethessen.</p>
               <p>Jenő nőjére szegezte szemét, maga sem tudta, miért.</p>
               <p>- De nem ellenzed-e Kriska hajlamát? - kérdé Stefánia gyermeteg mosollyal.</p>
               <p>- Kit? Mit nem ellenzék? Micsoda hajlamát? - szólt Jenő ismeretlen ingerültségtől
                  izgatva.</p>
               <p>- Ah, feledékeny! Károly, az erdősz, megkérte Kriskát.</p>
               <p>- Elviheti akár holnap.</p>
               <p>Jenő e szavakkal hagyta oda nőjét.</p>
               <p>Míg a tornácra ért, s a lépcsőkön lement, még gondolkodóbbá lőn.</p>
               <p>- A lábnyom - mormogá - egészen az Adolfé. Komornyikomnál van csizmájának mértéke,
                  s talál a nyommal. Ő tapossa a virágokat Kriska hálószobájának ablaka előtt... ott
                  áncsorg éjjelenkint, s talán nemcsak ezt teszi. Gyűlölök minden botrányt. Adolf
                  nem rímek után, Kriskáért járkál az ablak elébe. Miért volnának <hi
                     >itt</hi> több rímek találhatók, mint <hi>parkomban</hi> másutt?
                  Fekszik valami e rímezés alatt. Miért tapodta virágaimat éppen <hi
                     >itt</hi>, ha Kriskát nem ő érdekli, hanem Károly?... A komorna ablaka fölött
                  nőm hálóterme van, csigalépcsővel a földszinti szobába. Csak történet<hi
                     xml:id="_ftnref184">[184]</hi>... puszta történet volt az egész. Hagyjuk!...
                  Márton Gáspár maholnap kiszabadul, írja ügyvédem. S Stefánia, hüm! családjának
                  szentül őrzött emlékeit veté könyörületből zálogba: virágaim pedig... Csak
                  történet volt. - He! Holla! Nyergeljétek föl lovamat. A Szamos partján... De hová
                  is akarok menni? A lábnyom... Csak történet volt... Mily rémítő szórakozottság!
                  He! Holla! Ne az én lovamat nyergeljétek, hanem a titkár úrét. Most jut eszembe,
                  hisz őt akartam küldeni családlevelekkel és információért Marosvásárhelyre. De
                  jobb, ha szekérrel megyen, az út hosszas... virágaim... csak történet volt. Vajon
                  melyik szekrényben fekszenek az okmányok? Rég kivettem levéltáramból. Hol
                  vannak?... De - csak történet volt, egyéb semmi.</p>
               <p>Jenő hosszasan keresé és állítgatá össze a pörleveleket.</p>
               <p>Adolf legszerencsésebb időben rándult Vásárhelyre; mert ki nem állhatta volna azon
                  napokat, melyek a fehérhalmi uradalom krónikájában minden előbbieknél sötétebb
                  emlékűek.</p>
               <p>Nagy mennyiségre hágott az úrbéresek száma, kik még Szent-Mihály előtt költözési
                  szándékukat tudtul adták. A legékesebb jobbágyházak lakói, kik festett léces
                  kerítéssel vették udvarukat körül, s kiknek csűrje sok megyei esküdtét
                  megszégyenítő, elbujdosásra tökélék magukat. Nem használt a követelésekkeli
                  fenyegetés, menni akartak. Jenő, kit e botrány ingerelt, utánjáratott a helyeknek,
                  hová költözendők valának, s úgy esett értésére, hogy többnyire fél-örökségekre,
                  szalmafedél alá, sőt mezei burdékokba is fognak
                  vonulni. Oly bősz lélektani jelenet volt ez, mintha a jól tartott eb a farkas
                  szabad koplalását irigyelné, s a világon legkevésbé Jenő tudta volna felfogni az
                  ilyes dolgokat. Csak azt érzé, hogy megalázva van, hogy nemes szándékai
                  gúnyoltatnak, hogy életfeladatától távolabb esik. Megkettőzött szigorral felelt e
                  kihívásra. De úgy látszik, minden <hi>démon</hi> egyszerre rohant az
                  alvilágból a fehérhalmi urodalomba ingerkedni és kárt tenni. A nagy parkból
                  csemetéket vágtak ki, ritka nemű őszi virágokat kaszáltak le, a még éretlen
                  késő-gyümölcseket földre verték, s oly kevés bűnöst értek a házi cselédek e
                     csínokon, hogy a gróf gyanítá, miként
                  udvarában is titkos összebeszélésnek kell lenni. Pedig mint fizeti a hálátlanokat!
                  Mily jól esznek! Mily tiszta szobákban laknak! Mily csinos bérruhába vannak dugva!
                  S ők mégis elégületlenek, s ha valamelyiket elcsapja, oly örömmel megy tovább,
                  mintha lakodalomra hívták volna. - Két éjjel pedig egymásután a grófi uradalom
                  erdeje lángba borult, s úgy égett, hogy fényétől maga a kastély is kivilágítva
                  volt. Jenő rögtönítélő székért folyamodott, s míg azt nyerhetne, a szolgabíró
                  által példás végrehajtásokat tétetett. De később ez is valami ürügy alatt
                  kikocsizott a kastélyból, s azóta a grófnak minden fenyegetésére sem vala
                  visszakapható. Ideiglenes szabályokról kellett tehát gondoskodni, s Jenő néha oly
                  büntetéseket hirdetett ki, melyek kívül estek a földesúri hatóság körén, s egy
                  szigorúan rendezett államban bűnvádi keresetet is vonhattak volna a kihirdető
                  nyakába.</p>
               
            </div>
            <div type="chapter">
               <head>20.</head>
               <p>Már messze haladt az ősz, midőn Adolf Marosvásárhelyről visszatért.</p>
               <p>Esős, nedves napok után majdnem kánikulai meleg állott be. A hő lég szikrázott és
                  csillogott, mintha az év elvétette volna szokott rendjét, s augusztus közepére
                  akarna visszalépni. A verőfényes lankán pásztorgyerekek szedtek piros mezei epret,
                  az út szélein minden nagyobb kövön hemzsegett a <hi>kató</hi>,<hi
                     xml:id="_ftnref187">[187]</hi> mintha élő klárisgyöngyök pörgenének szét, s
                  gyűlnének megint sűrű csomókba össze. Nemcsak a kőrisbokor és kökény, de a
                  cseresznye is virágba borult; a gyümölcsfák rügyei megindultak, s a <hi
                    >második nyár</hi> - e magát fitogtató kimerültség- annyi termést
                  s áldást ígért, hogy hinni szerettük volna, miként fogadkozásaiból csakugyan
                  teljesíthet valamit.</p>
               <p>Adolf - ki az ideges természetek minden gyengeségeivel bírt - a szép vagy komor
                  időjárás egész befolyása alatt állott. Egy esős nap leverte kedélyét, egy derült
                  fölhangolá, egy ködös elborítá, s alig volt nő, kire a lég színezete, az illatár,
                  a szellő suhama, a mező köntöse s a láthatár változó jelenetei ingerlőbben
                  hatottak volna.</p>
               <p>Most sem tudott szekéren ülni. Hisz nem volt-e elszenvedhetlen, hogy az út
                  félkörben kanyarg a domb mellett el, melyre a park nyílik, s aztán a poros faluba
                  fordulván, szélesen és lassan emelkedik a lombtalan nyárfák sora közt fel a
                  címeres kőkapuig, melynek oszlopain két idomtalan oroszlán tátong, mintha elnyelni
                  akarná az érkezőket? S mily mosolygó most is a park! Zöldjének nagy részét letépte
                  ugyan az ősz; de hát a smaragdszínű fenyvek nem szebbek-e, mint valaha? És mily
                  eleven virágtömbek kacsintanak a gyér lombok közül ki? Fönn a héja sző a légben
                  mindig keskenyebb kört; de a sétányok jól védett ágain dalos madarak is
                  röpkedhetnek... és Stefánia, szóval, kocsijáról leugrott Adolf, a port köntöséről
                  és kalapjáról, amint lehetett, zsebkendőjével szétverte, kocsisának megparancsolá,
                  hogy hajtson a hátulsó udvarba, maga pedig a park felé tartott. Egy rövid, de
                  meredek mezsgyén kellett fölmásznia. Homlokáról törlé a verítéket, tikkadt és
                  szomjas volt az egész napi por és meleg miatt. Mennyire jólesett az első hantra
                  heveredni, az első hűs árnyékban percre megpihenni! De belső nyugtalansága tovább
                  hajtá. Méla és izgatott volt egyszerre, szórakozott és figyelmes. A bokor-neszt
                  hallá s a távoli lépteket; de nem látta a négyszeg táblácskákat, melyek némely
                  fára fölaggatva vannak, Stefánia ablakán messzünnen észrevőn egy kis virágvedret;
                  azonban figyelmét kikerülte az ösvény-szélen a gyönyörű <hi
                     >gloxínia</hi>, és egy kedves, arannyal versengőt szét is taposott. Körüle
                  tengelic s vörösbegy röpkedett; előtte zöld harasztok közül a szökőkút rezgő,
                  szikrázó ezüst szalaga tört fel. Méla dallamok, melyeknek szava és alakja még
                  nincs, zsongottak kedélyében; ajkai pedig száradtak, szomjak valának. Különös
                  vegye az érzéki sóvárnak és a szellemi túláradtságnak foglalá egész lényét el.
                  Szerette volna homlokát egy hideg kőre nyomni, és szeretett volna suhogó
                  szárnyakkal röpkedni a verőfényen s meleg sugárözönben fürdeni, míg bágyadtan,
                  szédelgve hullana alá a nedves fűbe. Eközben a csemeteágyakhoz ért. A párkányon
                  egy későn érő őszibarack negédesen mutatá első terményeit föl. Fiatal ágain csak
                  három gyümölcs volt, mindenik nagyobb a kínai narancsnál, s oly csodaszép, mintha
                  finom tündérujjak idomították volna egy-egy bűvös golyóvá. Tiszta viaszból
                  készültnek látszék, jobb oldalon sötét bársony-szín volt rálehelve, balról pedig
                  halványfehér elefántcsontnak hinnéd. Adolfnak kezét, ki tudná mi, tán a szépízlési
                  érzék, emelte a három iker közül a legkellemesebbhez, s mielőtt gondolt, akart
                  volna valamit, már leszakítá azt. A barack oly rugonyos és puha tapintatú volt,
                  hogy ajkai a kísértésnek nem állhatták ellent, s miért is? Beleharapott tehát, de
                  ekkor szeme történetesen a kis táblára esett, mely a csemete derekára volt
                  függesztve.</p>
               <p>“Egy fog egy gyümölcsért!”, ezt olvasá azon, s kiejté kezéből a megsértett
                  barackot.</p>
               <p>- Ah, Adolf, ön itt? Mikor érkezett? Igen örvendek, hogy megint láthatjuk- szólt
                  Stefánia kinyitott könyvvel kezében, s hajnalderűs tekintettel lépvén a
                  mellékösvényről hozzá. Annyi öröm, gyermeteg részvét és nyájosság lengett kedves
                  arcvonalain, hogy könnyen észrevehető, mennyire őszinte a visszatért ifjú iránt
                  kegye.</p>
               <p>Adolf leírhatlan zavarban volt. Szólani akart, de a tábla s a megjelent nő
                  elvették eszméit, s lebűvölten állott, szemeit félénken vetve most a szép
                  grófnéra, majd a szerencsétlen barackra, mely lába előtt hevert.</p>
               <p>- Óh, már ez nagy baj - sóhajtá Stefánia észrevévén a tényt -, ez nálunk szörnyű
                  bűn - tevé hozzá, előbb egy kevéssé aggályos, utóbb nevető tekintettel.</p>
               <p>- Örökre elvesztettem a gróf kegyét - rebegé Adolf oly megbánással, mintha első
                  apánk helyett ő ett volna a paradicsom fájának tiltott gyümölcséből.</p>
               <p>- Férjem - szólt Stefánia - igen ingerült a falu népére, mert kertünket, mint ő
                  hiszi, csupa dacból kezdik pusztítani. Azonban nem képzelem, hogy a tegnap
                  kihirdetett büntetéseket szigorúan kívánná végrehajtani. Egyébiránt...</p>
               <p>Midőn a grófné tovább akart szólani, egy kertészlegény közelített. Adolf zavara
                  még inkább növekvék...</p>
               <p>Mihelyt a cseléd feléjök fordult, a grófné a barack-csemete ágai közé nyújtá
                  kezét, s leszakította a második gyümölcsöt.</p>
               <p>- Már egyúttal magamra vállalhatom az ön hibáját is - szólt bátorítón.</p>
               <p>- Az istenért - súgá sápadva Adolf -, hátha a gróf szigorúan veszi a tilalmat!
                  Hátha...</p>
               <p>- De én nője vagyok - jegyzé Stefánia büszke önérzettel meg, s a kastély felé
                  indult.</p>
               <p>- Több volt-e ez részvétnél?... Ah, ő mindenkiért így tett volna! - sóhajtá Adolf,
                  s lehajlott fővel, lassan közelíte a bástyához, hol szállása vala. A teraszra
                  érvén, annak másik szögletén meglátta a grófot, ki sietve fordult a
                  főbejárathoz.</p>
               <p>Adolf szíve szorongani kezdett, maga sem tudta, miért? Kíváncsiság, félelem,
                  sejtelmek, - s ki nevezhetné az oly vegyes érzést meg, melynek alaphangja és
                  határozott jelleme nincs - az olvasóterem felé vonták. Föl sem nyitá szobája
                  ajtaját, az éppen érkező útiszekérre sem tekintett, hanem a teraszon követé halkan
                  és rettegve a gróf nyomdokait.</p>
               <p>A kastély toronyórája háromnegyedet ütött négyre, s most oly csengő érce volt e
                  hangoknak, hogy Adolf idegei megrezgettek, füle zúgni kezdett. És lába alatt
                  csikorgott a sárga fövény... csikorgott, mintha föl-fölvisított volna.</p>
               <p> Stefánia nevetve ült egy taburett szélén,
                  lábának feje a szőnyegen kissé emelkedve volt, mintha nyugtalanul akart volna
                  tapintani, vagy kacérul a legszebb idomú szattyán papucsnak a könnyű tündérekhez
                  méltó tartalmát Jenő figyelmébe ajánlani. Különben gyorsan kötött, de csak fél
                  tekintete volt a munkán, fél pedig lopvást lebbent a férj arcvonalaira, vagy
                  kihívó negéddel találkozott annak szemeivel.</p>
               <p>Ezen igéző és vidám attitűd nem látszott semmi összhangzásban lenni a gróféval, ki
                  hátán keresztbe tette kezét, nőjétől bizonyos távolságra egyenesen állott, s arcán
                  részvét, meglepetés és bú küzdött a nehezteléssel s azon sötétebb indulatokkal,
                  melyek néha villanyos izgékonyságot vetettek szemtükrére, ajkidegeire és
                  összevontabb homlokára.</p>
               <p>- Stefánia, ne enyelegj, szólj komolyan! Csakugyan te szakítottál két barackot
                  le?</p>
               <p>- Igen, s kérlek: menj, és hozd el a harmadikat is, mint udvarias férjhez illik,
                  ki ha neje kívánságát hallja, teljesíti is.</p>
               <p>- S te szakítottad le?</p>
               <p>- De ki ehette volna inkább meg, mint én?</p>
               <p>- Számodra őriztem, kedves Stefániám! De tudod a tilalmat és eskümet.</p>
               <p>- Hisz a te törvényeid még nem tízparancs.</p>
               <p>- De azért teljesíttetni fognak - szólt Jenő komolyabb hangon.</p>
               <p>Stefánia dévajkodva mondá: - Hisz eddig tőled legtöbb <hi
                     >éloge</hi>-t fogaimról hallottam. S most
                  irtó háborút indítasz ellenök? Mivel játszódták szegények, kegyedet el? Talán már
                  többé nem sorba fűzött keleti gyöngyök, mint a lovagregények után százszor
                  mondád?</p>
               <p>- Szép fogak, kedvesem, de kettőt el kell vesztened.</p>
               <p>A grófné kérdő nagy szemeket vetett férjére; azonban ez komoly és levert volt.</p>
               <p>- Eleget fecsegtünk egy ízetlen tárgyról - szólt Stefánia. - Térjünk
                  érdekesebbekre.</p>
               <p>- De előbb teljesítnem kell szomorú kötelességemet.</p>
               <p>A grófné kém tekintete férjének komoly vonalait vizsgálta, keresvén rajtok a tréfa
                  vagy őrjöngés jeleit. Szíve élesebben kezd dobogni. Istenem, nem bomlott-e meg
                  esze? - gondolá, s ezen ötlet önkénytelenül, alig hallhatón, ajkain is
                  átlebbent.</p>
               <p>Jenő megütközék, arca halványabb lőn, küzdeni látszott rögeszméjével s a
                  helyzettel, melybe magát sodratni engedte.</p>
               <p>- Nem lehet, nem segíthetek - mondá végre, egy finom foghúzót vevén elő. - Te
                  csupán ellenszegülési vágyból tetted ezt. Havak óta minden intézkedéseimet
                  akadályozod.</p>
               <p>- Mert nőd vagyok - szólt Stefánia -, s becsültetve akarlak látni.</p>
               <p>- Becsülj engedelmességeddel.</p>
               <p>- Úgy sejtem, egy kevéssé őskori fogalmaid vannak a háziéletről - csattant föl
                  Stefánia, apjának vérét érezvén ereiben pezsegni.</p>
               <p>- Ok nélküli alterációba hoztad, szívem, magadat
                  - szólt Jenő -, mert végre is teljesítni kell, amit fogadtam. Legtöbbet én
                  károsodom e sivár kényszerűség által, minthogy szépséged is nekem kamatoz, s fukar
                  vagyok... nem szeretek tőkéimből veszteni.</p>
               <p>- Jól van - mondá Stefánia -, engedek, áldozz rögeszmédnek és hiúságodnak, kezem
                  sem mozdítom, tégy, mi tetszik: de tudd meg, hogy amit most elvessz, csak azt
                  fogod belőlem bírni.</p>
               <p>Ekkor egy székre ült a férj elé, nyakát hátranyomta, ajkát dacosan piggyeszté föl,
                  szemeiben s arckifejezésein határozottság, negéd, gúny és bizonyos komikai szellem
                  lengett. Szilaj és igéző volt. Látszék, hogy nem hisz Jenőben elég bátorságot ily
                  gyöngédtelenségre; de ha az mégis volna, akkor kész minden következéseit úgy
                  fordítni a cselekvőre vissza, mint előre megmondá.</p>
               <p>A gróf pedig most először volt szabályai végrehajtása körül zavarban. Elve, a
                  következetesség s egy démoni ösztön, mely nejében a merésszé vált versenytársat
                  szerette volna megalázni, messze, igen messze ragadták őt. Továbbmenni vagy
                  hátrálni? Ez volt a kérdés, s Stefánia látta, hogy a szilárd férj kezében reszket
                  azon kis műszer, mely nevetséges és ferde módon lőn a háziélet és egy rögzött
                  irány közt határzó eszközzé.</p>
               <p>Bent, ha tudniillik valaki a történteknek tanúja lehetett volna, e családjelenetet
                  kevésbé tartaná minden bizarrsága mellett is veszélyesnek; de Adolf a szomszéd
                  olvasóteremben csak a szavakat hallá, az arckifejezés és helyzetek kiegészítő
                  hatása nélkül. Ziláltan, felháborítva, egész kétségbeeséssel rohant tehát az
                  ajtókilincshez, hirtelen megnyitá azt, s a küszöbről haloványan s indulatai miatt
                  reszketve kiálta: - Gróf úr, engem büntessen, én hágtam tilalmát át.</p>
               <p>Jenő harsány hangon rivalgá: - Sarkon fordulj! El!</p>
               <p>Adolf kőbálványként állott, viaszsárgán, mozdulatlanul.</p>
               <p>Jenő, kit szenvedélye most bősszé tőn, felé lép, s talán a leglovagiatlanabb módon
                  utasítja az engedetlent ki, ha Stefánia nem intvén kezével távozást. Adolf, bár
                  tétovázva, az ajtóból vissza nem vonul.</p>
               <p>Csend lőn.</p>
               <p>A grófné érzé, hogy férje kedélyében másnemű, vadabb és mélyebb krízis kezd
                  kibontakozni. Okát nem sejté ugyan, de előjeleit hamar felismerte.</p>
               <p>- Melyitek akarta a másikért magát föláldozni, s mily díjért? - kérdé Jenő
                  szárazon, de oly hangnyomattal, melyben még több gúny, mint nyerseség volt. -
                  Mondom: mily díjért?... Ah, sok boldogság van a háziéletben!... S melyitek
                  kötelezte le a másikat ma? Stefánia, szólj, te vagy ő?... Stefánia, a díjt? Nos,
                  te szántad-e meg a szép ifjút, vagy ő rögtönzött kedvedért egy hazugságot maga
                  ellen?</p>
               <p>- A kérdést így nem fogadhatom el - felelte Stefánia büszkén.</p>
               <p>- Ah, könnyelmű nő!</p>
               <p>- Eduárd!</p>
               <p>- Igen, te könnyelmű és kacér nő vagy.</p>
               <p>- Férjem!</p>
               <p>- Miért mérsékelném magamat? Hát ne lehessen a tényt nevén szólítani? Stefánia,
                  felvilágosítást várok tőled.</p>
               <p>- Két barack sorsa felől? - kérdé keserű és éles hangon Stefánia. - Valóban elég
                  tragikai anyag, hogy egészen elfeledtesse veled a gyöngédséget s velem a
                  boldogságot: kettőnk rövid álmát.</p>
               <p>- Hegyes nyelved van, szép franciáné, de inkább szeretnék ártatlanságod, mint
                  elmésséged felől meggyőződni.</p>
               <p>- Jenő! Tisztában vagy-e a szónak, melyet kimondottál, jelentőségével?</p>
               <p>- Feleletet várok kérdések helyett.</p>
               <p>- Várd azt józan eszedtől. Egy csendesebb órában majd fölvilágosítand... csak
                  későn ne legyen.</p>
               <p>- Stefánia! Tudni akarok mindent, szólj és ne ingerelj titkolódzásod által. Te
                  vagy-e, aki magadra vállaltad a tényt, melyet el nem követtél; vagy ő játszik
                  föláldozót?</p>
               <p>- E nagy talány megoldása igen egyszerű. Mindketten szerettünk volna fonák
                  helyzetedből kiragadni. Reményünk meghiúsult. De ne szóljunk többé róla. Nyújtsd
                  kezed, távoznom kell. Jenő! Te most érthetetlen, csodálatos vagy. Nyújtsd kezed.
                  Én már elfeledtem a történteket.</p>
               <p>Jenő visszataszítá nőjének elébe tárt karját, s kirohant a szobából.</p>
               <p>Stefánia egy könnyet törölt ki szeméből, és szilaj arcán mély fájdalom küzdött
                  erős, bár még alaktalan eltökélésekkel.</p>
               <p>Amint budoárjába akart menni, történetből az ablakra pillantott, s látta férjét a
                  teraszon Adolf ajtója felé rohanni.</p>
               <p>Ekkor elővont egy karszéket, könyökét az ablakpárkányra támasztá, s mereven nézett
                  ki, mintha nyílt szemekkel alunnék, s álmának látmányai lélegzését is
                  feltartóztatnák.</p>
               <p>Csakhamar furcsa elevenség támadt a csendes és néma udvaron. A cseléd, ki egymást
                  és mindent kémleni volt szoktatva, hallgatódzni és szaglálni indult. Egyik
                  óvatosan mozdult meg, mint a pók, ha hálóját érintik, a másik, hogy észrevétlenül
                  ne suhanjon valami esemény el, szobája ajtajánál nyakát csavargatta, mint a
                  bóbitás banka, ha a fakéreghez lapulva tudni kívánná: miért csörög a haraszt,
                  miért reszket a bokor? A harmadik sürgeni kezdett, mint a rovar, midőn megemelik a
                  követ, mely alatt a hívesben ül; a negyedik, mint a szitakötő a víz tükre felett,
                  az udvaron keresztül-kasul szökdécselt, ezer sürgető dologhoz nyúlva anélkül, hogy
                  a hírkapkodáson kívül valami érdekelné.</p>
               <p>Stefánia iszonnyal tölt el, s most először érzé valódilag a következményeket,
                  melyek Jenő intézkedésiből folytak.</p>
               <p>Azalatt a komornyik a fegyvertárba ment, s midőn befedett holmikkal ismét a
                  teraszra lépett, rendkívül miszteriózus arca és
                  magatartása volt. Oly furcsán nézett a vele találkozókra, oly hidegen és
                  tartózkodón vonult apróbb tiszttársai mellett el, mintha mondaná: az én nyelvem
                  néma, én a titkokat sírba szoktam vinni, én soha fecsegés miatt nem kockáztattam
                  fizetésemet, én kitanult és engedelmes vagyok, tőlem hasztalan kérdenétek bármit;
                  de mégis szeretném, ha éles eszetek volna, ha vonalaimról - az én hibámon kívül -
                  elolvashatnátok a botrányt, mely az uraság házában történt, az iszonyú, a ferde, a
                  nevetséges, a pellengérre méltó botrányt, azon botrányt, melyet a nép közt is
                  kellene terjeszteni... mert istennek hála, van már botrány, valóságos botrány van
                  a méltóságos grófi családban, hm, hm! Mily szép botrány!</p>
               <p>Úgy látszik, a fehérhalmi jól dresszírozott cselédek ismerték a titoktartó
                  komornyik arcát, s ennélfogva az egész udvaron olyforma élénkség támadt, mintha a
                  siketnémák közlenék egymással gondolataikat.</p>
               <p>Néhány perc múlva lovagolni ment Adolf; később szintén lovagolni ment, de
                  ellenkező irányban Jenő gróf. Sehol ily jelenet föl nem tűnt volna, azonban
                  Fehérhalmán nagy fontossággal bírt. Ott a szemfüles udvari személyzet addig
                  vetegeté, hogy a vidéken hol ereznek szét, s hol találkoznak össze az ösvények,
                  míg kitalálta, miként a gróf a vöröskúti bereknél, éppen az uradalom szélén fog
                  titkárjával összejönni, oly helyen, melytől egy puskalövésnyire fekszik a megyei
                  alorvos lakása. Tehát párbaj! S arra valók voltak a komornyik által jól betakart
                  pisztolyok.</p>
               <p>Ekkor a tapasztaltabb udvari szolgák megrostálták a tényeket, mert oly perc állott
                  elő, midőn a kétszínség, az árulkodás, sőt az árulás is nagy hasznot hajthat.</p>
               <p>Ők a botrányból csak annyit tudtak, hogy a gróf Adolf szobájába rohanván,
                  kíméletlenül bánt ezzel. Hallák, miként a veszekedésben előfordult Kriska, aztán
                  némely célzás a széttaposott virágokra s végre a grófné neve is. Adolf, mint
                  hírlék, alázatosabb volt a félénk gyereknél, kit nevelője csínon ért, de mihelyt a
                  gróf egy kétértelmű célzást talált mondani, mely a grófné becsületét érinté, akkor
                  a kis titkár rögtön elvesztette eszét, s egész dühvel mondá: hogy a gróf nem
                  érdemli meg nejét, s hogy az, mit száján kiejtett, nyomorult rágalom, egyéb
                  semmi.</p>
               <p>Miért méltatta a hatalmas mágnás egyik szolgáját párbajra, ezt a suttogó cselédség
                  bárgyúbb része fölfogni nem tudta, de voltak értelmesbbek, ki megfejtették,
                  utalván a Márton-családnak a Jenőkkeli vérségére.</p>
               <p>Ily tájékozások következtében kétfelé oszlott a kastély bérruhás népe.</p>
               <p>Az egyszerűebbek úgy hitték, hogy hasznos lehet a grófné minden mozdulatait, sőt
                  arcvonásait is lesni, mert a gyanús gróf hihetőleg dúsan fogja jutalmazni a
                  használható híreket.</p>
               <p>A furfangosabb rész pedig ezt sem tartá ugyan megvetendőnek, de más tekintetet is
                  mérlegre vetett. - Hátha, mint a házastársaknál gyakran történik, a gróf kibékül
                  nejével, s az új frigy alapja a nagyobb árulkodók megbüntetése leend? Vagy hátha
                  még ma estve özvegységre jut a grófné, mert a párbaj kimenetele végre is kétséges,
                  s ekkor, nemde azok fognak magasra emelkedni, kik a krízis alatt szereztek
                  érdemeket? Ily nézet bírta főként a komornyikot arra, hogy példabeszéddé vált
                  hallgatagságától eltérve, a grófnénak igyekezzék a történtekről felvilágosításokat
                  adni, s némi dicsérettel említni Adolf úr nemes modorát s lovagias szellemét
                  is.</p>
               <p>Stefánia megvetéssel utasítá őt a szobából ki. Mi nem használt. Mert a ravasz
                  komornyik, s a vele rokon szelleműek ekkor Kriska révén törekvének a grófnénál
                  érdemet szerezni, s a csacska leányt hol egy, hol más célzattal világosították a
                  dolgok mivoltáról föl.</p>
               <p>Legutolsó hírök volt, hogy Adolfot oldalba lőtte a méltóságos gróf, s a seb igen
                  veszélyes. A beteg a vöröskúti majorházba vitetett. Az alorvos mellette van; a
                  megyei főorvosért pedig az erdőcsősz nagyobbik fia már elindult...</p>
               <p>A hold sápadt. A csillagok sem pazérok az éj kivilágításánál. Távolból lehet merev
                  vagy mozgó körvonalakat látni, de közelről is nehéz az alakok és tárgyak
                  megkülönböztetése. Csendes félhomály veszi az utast körül. A kocsilámpát nincs
                  szükség meggyújtani, azonban aligha sikerülne legfeszültebb nézéssel is egy kis
                  aranyóra számlapján a mutatót föllelni.</p>
               <p>Csak aki a csillagképletek fekvését ismerné, mondhatná meg, hogy messze van-e még
                  éjfél?</p>
               <p>A kocsi, mely az országúton halad, tán nem is érdekeltetik ily kérdés által.</p>
               <p>Sem gyorsan, sem halkan, de a legkényelmesebb egyformasággal megy tovább, mintha
                  vánkosain a szendergő boldogságot ringatná, melynek álma szintoly édes, mint
                  ébrenléte, s virrasztása sem volna költőitlenebb kéjű szép álmadozásainál.</p>
               <p>A mellékösvényen Jenő gróf hajlott az országút felé.</p>
               <p>Lova kantárszára leeresztve.</p>
               <p>Mit bánta ő, hogy a hanyag állat félrecsavarja nyakát, és a fűbe harap, vagy a
                  sörényén heverő gyeplőt és szájából a zablát földre szeretné vonni! Hisz alig
                  lehet tizenegy óra! Még a grófné vetkezni sem kezdett, s mennyi idő nem kell, míg
                  szemeire csukul az első mély álom, hogy e tiszta és éles szemeket láthatlan, de
                  nehéz lakataival bezárja.</p>
               <p>Jenő most figyelmes sem volt.</p>
               <p>Már alig vala húsz ölre tőle a kocsi. De mit érdekli ez őt? Bár mielőbb szabadulna
                  a zörgő kerék zajától!... Istennek hála, most többé nem alkalmatlankodik! Csendes
                  az éj, csak a szájasabb mezei bogárkák adnak egymásnak jelt az ugar göröngyei
                  megöl! Nesztelen, nyugodt, ábrándos éj!</p>
               <p>Mégsem kellett volna nőm iránt oly szigorúnak lennem! - gondolá Jenő, anélkül,
                  hogy e véleményét szavakba öltöztetni szeretné, akár künn a szabad éjen, akár
                  utóbb a kedélyesen világított hálószobában.</p>
               <p>- Már alszik Stefániám, rég alszik! Nem ébresztem föl. Csak reggel lássa arcomat.
                  Most vonalaim még nyugtalanok, durvák.</p>
               <p>Ily eszmékkel foglalkozva léptetett a kastély felé, mert Adolfnak a párbajt
                  előidéző kitörése bármennyire is ingerlé, de bizonyos tekintetben csillapítólag is
                  hatott rá. Belátá ugyan az ifjúnak ábrándos hajlamát; azonban sejté, hogy Stefánia
                  afelől igen keveset tudhatott.</p>
               <p>Már a faluhoz ért, midőn komornyikával találkozék, ki ügetve lovagolt az utcán
                  végig, s éppen a vöröskúti útra akart áttérni.</p>
               <p>- Holla! Merre, hová? - kérdé Jenő.</p>
               <p>- Aláson jelentem, hogy a grófné őméltósága estve háromnegyed tízre szekerezni
                  ment, s azóta nem jött még vissza. Mi szerencsétlenségtől tartván, éppen
                  keresésére indulánk, midőn Kriska e levelet, melyet a toalettasztalon lelt, átadá,
                  hogy sietve vinném oda, hol méltóságodat találhatom.</p>
               <p>- S kit vitt a grófné magával? - kérdé Jenő fojtott, tompa hangon.</p>
               <p>- A vén obsitost.</p>
               <p>A gróf egy perc alatt a kastélykapunál, a másik perc alatt a hálószobában volt,
                  hol aztán mindent együtt s a régi rendben talált, a grófné híján.</p>
               <p>A kocsi pedig, melyet említék, egész éjen át Kolozsvár felé haladt, s csak negyed
                  napon tért meg - a vén obsitossal.</p>
               
            </div>
            <div type="chapter">
               <head>21.</head>
               <p>- Hm! Az én oldalbordám akaratos. Fölhúzta orrát. A kis francia nő <hi
                    >boudírozva</hi>
                   van, morog, dacol, kéretni szeretné magát.
                  Szép, igen szép terv, s azáltal úgy megvolnék alázva, hogy kalap helyett
                  hálósipkában paradírozhatnék egész nap, s a sarkantyús csizmát bízvást
                     pantoflival cserélhetném föl. De nem oda
                  Buda. A makacssághoz sok szusz kell. Stefánia asszony nem tudja: mivel vették be
                  Gibraltárt? Én megsúghatom neki: éhséggel.</p>
               <p>Így okoskodott Jenő majd sóhajtva, majd szitkozódva. Napok teltek.</p>
               <p>- Nőm nem izen. Furcsa! Talán az atyjáról maradt vagyont szándékszik kikéretni. Ő
                  Krőzus leányának vagy a Dárius-kincs örökösének hiszi magát. Majd meglátja, meddig
                  márthat a tálba.</p>
               <p>E gondolattól izgatva Jenő fényesen kitakaríttatta a nagy ezüstedényeket s régi
                  gyertyatartókat. Összegyűjté “az öregapó” ékszereit a legutolsó boglárdarabig.
                  Elővéteté a csipkéket, a bársony- és nehéz selyemruhákat, melyek a
                  Villemont-család úrhölgyeitől szállottak Stefániára, s midőn minden egy hosszú
                  tölgyasztalra fölállítva volt, a középre tevé az “öregapó” híres emlékiratát.</p>
               <p>- Itt van a begyes grófné hozománya. Hadd vigye el. Árulgassa egyenkint a
                  zsidóknak. Mint fogok nevetni, midőn megbízottjának a vélt százezerek helyett e
                  zsibvásári dibdábságokat kézbesíttethetem! Egy fillért sem adok tartásban neki.
                  Jogom van rá. Hitlenül hagyott el. Mint nevetek majd az ő kiábrándulásán!</p>
               <p>A gróf nevetett, de ez fájdalmas, görcsös nevetés volt.</p>
               <p>Hetek múltak, s Stefánia nem küld a hozományok után.</p>
               <p>Adolf pedig, mielőtt sebéből egészen kigyógyult volna, véletlenül odahagyta a
                  vöröskúti majort s eltűnt. Senki sem mondhatá: hova s mely órában?</p>
               <p>E hír Jenő eszméinek új irányt adott.</p>
               <p>- Mégis kellett gyanúmnak valami alappal bírni. Ah, én könnyen hivő vén bolond
                  voltam. Megcsaltak és elámítanak. Adolf most bizonyosan nála van. Együtt
                  édelgenek, s tréfálnak rólam, kacagnak dőreségeimen. Fölkeressem-e a csalfát?
                  Megbosszuljam-e nevemet? Őt gyilkoljam-e meg csábítója karjában? Csábítóját-e az ő
                  lábai előtt? Ah, a bosszú a tett percében nagyszerű, de a bosszú, midőn egy
                  elszökött nőt régi bűnrovások- és új tévedésekért vonunk számolatra, nevetséges s
                  közkacajt von maga után... Feledni fogom a bűnös nőt. Nem az enyim többé - a
                  világé. Lebegjen táncolva, mosolygva az aljasodásból nyomorba, a nyomorból
                  kétségbeesésbe!</p>
               <p> Míg Jenő ily érzések közt hányaték, Stefánia teljes visszavonultságban élt
                  Kolozsvárt.</p>
               <p>Senkihez nem ment, senkinek nem panaszolt, senkit nem igyekezett érdekeibe
                  vonni.</p>
               <p>A közvélemény, mely különben is ingerülve volt a gróf ellen, egészen az ő részére
                  hajlott.</p>
               <p>De Stefániának semmi gondja e rokonszenvre. A gerjedő pletykákat nem tudakolá, s
                  barátnéinak is vonakodott a történtekről fölvilágosítást adni.</p>
               <p>Önérzete a mentegetőzésig aláhajolni igen magas vala. Nem kívánta a legdrágább
                  kincset is úgy venni a földről fel, hogy érette csak ujja hegyével is sárba
                  nyúljon.</p>
               <p>Így természetes volt a kedvezőtlen hírek lábrakapása, s végre kevesen hozták
                  kétségbe, miként a botrányos különszakadás oka nem a férjben keresendő.</p>
               <p>Jenő egyenkint meghallá a kolozsvári szalonokban röpkedő nézeteket, s bár a
                  vádoknak semmi más forrására nem akadhatott, mint a fehérhalmi párbaj
                  körülményeinek torzított és mesés elbeszéléseire, mégis mint hasonló helyzetekben
                  történni szokott, minden hírt egy-egy bizonyítványnak vett saját gyanúi
                  támogatására, s végre legkisebb új felvilágosítás nélkül is naponként inkább meg
                  volt győződve Stefánia hűtlenségéről.</p>
               <p>- Mily szerencse - gondolá -, hogy semmi lépést nem tettem a kibékülésre. Ezt jó
                  nemtőm súgta...</p>
               <p>Stefánia pár hónap alatt intézkedett Florestánnál az “öregapó” erdélyi birtokának
                  haszonbérbe vétele iránt. A régi árendás egy kevés évi járulékért örömmel mondott
                  le jogairól, s a grófné az atyai ház eresze alá, leánykorának sok kedvelt emlékei
                  közé vonult.</p>
               <p>Fehérhalmon ezen újság nagy fölindulást okozott. A gróf szándékos bosszantásnak
                  vevé. - Szemem előtt akarja kicsapongásait űzni! - kiáltá magánkívül. Első
                  szenvedélyében a házat készült megrohanni, hogy fegyveres erővel bevevén,
                  alapköveit is széthányassa; de hamar át kellett látnia - mert eleget forgott a
                  világban -, miként az ököljog egyéni hajlamainknak néha kedvezhet ugyan, de a
                  mostani kor szellemével oly ellenkezésben áll, hogy mentsége nincs, s a
                  vakmerőséget is szánandó őrültségként tünteti föl.</p>
               <p>Ej - sóhajtá hülepülten -, miért huzalkodnám
                  vele? Mi közöm már ezen asszonysághoz? Az, kit ledérség és bűn vesz körül, nem az
                  én nőm többé. Egy idegen, egy ismeretlen lény, kiről szégyen volna tudnom, hogy
                  él, s hogy a világ által azon személynek tartatik, ki Villemont Stefánia név alatt
                  kelt gróf Jenő Eduárddal házassági szövetségre. Nőm meghalt, rég el van temetve.
                  Csak arcképe függ falamon, s arról jut olykor eszembe: mily hasonló lehet az
                  angyalok vonásaihoz a démonoké! De ily emlékeztetésre sincs most szükségem.
                  Emésszék lángok meg az alkalmatlan vásznat!</p>
               <p>Jenő a terembe ment, hol Stefánia gyönyörűen talált képe volt.</p>
               <p>A szegről le készült venni azt, hogy hamuvá tegye.</p>
               <p>De az eleven, a beszélő alak, mely rámájából kilépni látszott, visszadöbbenté. Nem
                  foghatta föl: miért, s mégis úgy jött, mintha gyilkosságot akart volna elkövetni,
                  s mintha a festett vonalok éppen azon kifejezéssel néznének rá, mint Stefánia
                  akkor, midőn két fogát akarta két barackért kihúzni.</p>
               <p>Zavarban hátrált, és most kevesebb elszántsága volt, mint <hi
                     >ama</hi> napon.</p>
               <p>Becsukta a bűvös szobát, s cselédeinek sem vala szabad azt fölnyitni és
                  szellőztetni. Az ablakfüggönyök leeresztve, az ajtók pedig állandóan zárva
                  tartattak.</p>
               <p>E perc óta szükségévé vált Stefániát még bűnösebbnek képzelni, mint eddig.</p>
               <p>Tények után kezdett kutatni. Tudni akarta: magánál rejtegeti-e Adolfot Stefánia,
                  vagy más helyről jár hozzá? S mikor jön, hogy s meddig mulat, ki vetélytársa?
                  összevesznek-e a titkos udvarlók egymást közt és magával a kétszínű nővel, vagy
                  tán ez mindeniket elvakítja, s hűtlenségeiben hűnek és ártatlannak tartatik?</p>
               <p>Jenő legügyesebb cselédei kezdék a grófné lakát szemen tartani. Figyelmök éjenként
                  sem szunnyadt. Megmondhatták volna: hány veréb repült az eszterhára<hi
                     xml:id="_ftnref195">[195]</hi>, s hány pacsirta énekelt a virágoskert fölött,
                  magosan az egen. Mindent észrevettek, s ha mégis valami kikerülte volna <hi
                    >árgusi</hi> éberségöket, Jenő, ki a falut majdnem egészen bírta,
                  a kasznártól kezdve a csordásig néhány hét alatt oly személyzetet állított oda,
                  mely tudta, hogy csak az ellenőrzés által tarthatja a földesúr kegyét meg.</p>
               <p>Ezalatt Stefánia a betegeket látogatta, az ablak előtt kötött vagy olvasott, a
                  kertben ápolta a virágokat, a kamarából adta egyetlen cselédének a konyhára valót
                  ki, néha csipkéket téglázott, néha a szegényebb gazdák gyerekeinek fehérruhát és
                  kis főkötőket készített, s ajtója mindig zárva volt - csak a koldusok és szenvedők
                  számára nem.</p>
               <p>Ah, a ravasz nő - gondolá Jenő -, előre képzelte, hogy felügyeltetni fogom, és
                  színlett ártatlanságával megalázni akart. Szeretné, hogy a kibékülésre az első
                  lépéseket én tegyem, s hibámat bevallva kérjek, esdekeljek kegyelmet. Hm, ide
                  célzott az orrom elébe költözéssel. De azért is visszaküldöm hozományát, s látni
                  fogja, mily kevéssé érdekli szívemet egész szenteskedésével.</p>
               <p>Jenő úgy tett, mint eltökélé.</p>
               <p>A hozomány az “öreg atyus” házába visszaviteték, s míg a szekerek útban voltak, a
                  gróf végső ízig kicsinálta a feleletet, melyet nőjének minden követeléseire nézve
                  adand, mert hogy egy csoport igény fog előhozatni, arról bizonyos volt.</p>
               <p>De Stefánia nem izent, nem kívánt semmit.</p>
               <p>Úgy látszik, ügyvédét hatalmazta föl, hivé Jenő. Azonban havak teltek, anélkül,
                  hogy az ügyvéd alkalmatlankodnék.</p>
               <p>Ez rendkívül sérté a grófot.</p>
               <p>- Halálomra vár, be akar az uradalomba ülni, mint kesergő özvegy. Azért jött ily
                  közel. Csalatkozik. Semmi esetre nem fogok meghalni. Őt kergetem innen el.</p>
               <p>Jenő most állandó érintkezésbe tette magát Villemont Florestánnal. Szünetlen küldé
                  Párizsba a leveleket. Temérdek pénzt ígért az erdélyi jószágrészecskéért; de a
                  francia gróf, ki akkor fényes házat tartott, noha többször ingadozék, a döntő perc
                  alatt mégsem merte boldogult atyjának végrendeletét megszegni. Az alkudozás tehát
                  eredmény nélkül szakadt félbe.</p>
               <p>Midőn Jenő sivár erélye már lankadni kezdett, Stefánia ellene válópört
                  indított.</p>
               <p>- Még ő? S miért? - rivalgá a gróf a jelentést tevő ügyvédnek.</p>
               <p>- <hi>Levíhatlan gyűlölségből</hi>: ez a pör címe.</p>
               <p>- Bolondgombát ett ön? - mennydörgött Jenő.</p>
               <p>Makay, az uradalmi ügyvéd, félénken hátrált az ajtó felé.</p>
               <p>- Megálljon! Hogy mer ilyet beszélni?</p>
               <p>- Nem én mondom, méltóságos uram, a grófné mondja - hebegé a vén írástudó.</p>
               <p>- Nem igaz. Azt ő nem mondja.</p>
               <p>- Kérem, kegyeskedjék elolvasni, itt az írás! - Az ügyvéd hónalja alól egy
                  csomagot vett elő, s keresgélni kezdett.</p>
               <p>- Makay, édes Makay, hiszi-e?</p>
               <p>- Nem szeretném hinni - rebegé a kérdett... -, de bizony isten, papíron van!</p>
               <p>- Lárifári! Mi nem fér a papírra? Mikor pirult el papír?... Jobban tudom én. Ő
                  szeretett, hőbben, mint a többi nők szoktak. Életemet, hogy Stefánia nem gyűlölt!
                  Távozásakor sem.</p>
               <p>- De már öt éve, hogy nagysádtól külön lakik, s azóta megváltozhatott.</p>
               <p>- Megváltozott! Megváltozhatott! - mormogá Jenő. - Az nem igaz, Makay. Közelebbről
                  szép, derült nap volt, s nem tudom, miért, mert rendesen otthonülő vagyok, kedvem
                  lőn kilovagolni. Langy szél fútt... mentem, mentem. Paripám eltért az útról, s oly
                  ösvényre lépett, melyen öt év óta nem járt, s mely az uradalom rendezetlen részébe
                  vezetett, szalag-földek közt, kunyhók mellett. Szokásom ellen hagytam a vén
                  állatot visszaemlékezései szerint bolyongani. Megpihentünk zöld partján egy kis
                  pataknak, ott, hol az a sűrű árnyékok alá búvik, s a berek párkányán szalad
                  kőrisbokroktól fedve mindig tovább. Eközben a hanyatló nap sugárai egy kerti
                  pavilonon, mely karcsú erkélyével uralkodott a vidék fölött, törtek meg. Szememet
                  sérté a fény, s éppen el akarék fordulni, midőn ő, kezében virágöntözőt tartva, az
                  erkélyre lépett. Tekintete, arca egészen a régi volt. Nem változott, mintha csak
                  tegnap búcsúztunk volna el holnapig. Igyekeztem távozni, hogy észre ne vegyen... Ő
                  nem változott meg, Makay! Stefánia - ah, az a bűnös... az a tévedt... az az
                  akaratos, az a gyönge nő egészen a régi. Karcsú, fiatal, könnyű s érzékies, mint
                     <hi>akkor</hi> - ő nem változott meg.</p>
               <p>- De ha külsője az előbbi is, indulatjai különbözhetnek- szólt Makay.</p>
               <p>- Tehát most hajlama van valaki iránt? - kérdé Jenő, éles tekintetet vetve az
                  ügyvédre.</p>
               <p>- Nem hallottam, hogy volna.</p>
               <p>- Ön köntörfaloz, ön zavart - feleljen - Makay! Minek e titkolódzás? Ön tud
                  valamit.</p>
               <p>- Legkevesebbet sem, méltóságos gróf.</p>
               <p>- Ön a Márton-házzal barátságban van - folytatá Jenő mindig indulatosban. - Csak
                  ki a bokorból a nyúllal! Adolfról ön vett értesítéseket. Nemde?</p>
               <p>- Ami ezen fiatal embert illeti, miért tagadjam, hogy a napokban olvastam egy tőle
                  írt levelet.</p>
               <p>- Nos?</p>
               <p>- Adolf híres zongorász lett. Most hazájába visszatér, s Kolozsvárt is fog néhány
                  hangversenyt adni.</p>
               <p>- Ah, így állunk? S ezért van nőmnek levíhatlan gyűlölete irántam? Ezért a válás?
                  Óh, e kacér és szenteskedő teremtés! Kevésbe múlt, hogy másodszor nem tőn
                  bolonddá. Már magamat vádoltam, már kétkedtem tetteim s egész múltom iránt. Vén
                  gyermek, a szürkülő fürtökkel!... Átok... nem, nem, köszönet, hogy ismét észre
                  tértem! Már levonom róla az álarcot. Forduljon a válópörben minden bűne elé. Lássa
                  a világ, mennyi rothadást takar e sima, e friss és tavasz-szép arcbőr...</p>
               <p>Jenő Stefánia hűtlenségét kezdé kutatni, de hamar kénytelen volt meggyőződni, hogy
                  gyanúi a bíró szeme előtt súllyal nem bírhatnak.</p>
               <p>Azalatt Adolf bevégzé hangversenyeit, s odahagyta Kolozsvárt; Stefánia pedig az
                  apai házból ki sem mozdult.</p>
               <p>- Más szeretője lehet! - sóhajtotta Jenő, midőn néhány hónappal utóbb Stefánia
                  Bécsbe utazék.</p>
               <p>A válópör lassanként folyamatba jött.</p>
               <p>Jenő lehetetlennek hitte, hogy a grófné célt érhessen.</p>
               <p>De később az ügyvezetésénél bizonyos élénkséget vőn észre.</p>
               <p>- Hó, hó! Nagy úr szeretője van, ki mohón vágyik a menyegző utáni örömekre. Csak
                  később ne sirassa meg. Egyébiránt, mi közöm hozzá? Megyek Franciaországba.
                  Személyesen fogok a jószágról Florestán gróffal alkudni. Csak hozzám közel ne
                  jöjjön a csába lény! Csak itt ne fitogassa hitlenségen épült boldogságát! Miattam
                  aztán örvendhet, édeleghet, eltikkadhat új szerelmének melegében, s ismét
                  fölfrissülhet férje és a szerencse mosolygó tekintete által.</p>
               <p>Ily érzésektől űzetve ment Jenő Franciaországba.</p>
               <p>Tudják önök, hogy ezen útja sem vitte régi óhajtásához közelebb.</p>
               <p>Midőn hazatért, meghallá, hogy Stefánia két év óta a szebeni zárdában lakik.</p>
               <p>A szenteskedőt játszódja, gondolá Jenő, <hi>prüdériájával</hi>
                   tartja folytonos izgékonyságban imádójának
                  érzékeit. Különben ez rég megunta volna a válópör végét lesni, s más helyt próbál
                  vala könnyebb szerencsét; de így képzelődése mindig magasztaltságba tartatik. Ah,
                  Stefánia okos, mint a kígyó...</p>
               <p>Végre eldőlt a nagy kérdés.</p>
               <p>Stefánia föloldoztaték régi kötelékei alól, és szabadon válthatott gyűrűt
                  mással.</p>
               <p>Mit érzett Jenő! Ah, mit érzett!</p>
               <p>Ma megy Stefánia férjhez, holnap megy férjhez. Ma elválik: ki volt a bűnös? Holnap
                  kisül, a nő volt-e silány, a férj érdemelte-e meg sorsát? Ma telik színig a pohár,
                  méreggel-e vagy enyhítő itallal? Holnap kell kiüríteni... Mit? Az önvád keserű
                  cseppjeit-e vagy a megnyugvás balzsamát?...</p>
               <p>Kevés percekbe volt szorítva az ítélet évek felől, a bírálat egy megnyert vagy
                  elveszített múltról!</p>
               <p>Az egyik eredménye méla és hideg nyugalom - s hát a másiké?</p>
               <p>A szebeni zárdában nagy istentisztelet tartaték.</p>
               <p>Sok nép tolongott a kapu előtt.</p>
               <p>Sokan imádkoztak benn, térdelve és áhítattal.</p>
               <p>Megindító volt az ének, a karzene.</p>
               <p>Villemont Stefánia letette nevét, s fölvette a fátyolt.</p>
               <p> A fehérhalmi urodalomban keresztül-kasul mentek a dolgok.</p>
               <p>Ökörfalkák legeltek a tilosban.</p>
               <p>Akinek a földesúri erdőből egy ág kellett, levághatta érette az egész fát.</p>
               <p>A napszám-hátralékot senki sem jegyezte; a korcsmában annál hosszabb rovások
                  voltak ugyan, de ezekkel, ha a hó leesett, az ivószobában boglyas kemencéjét
                  fűttette be a gróf.</p>
               <p>A vidék madárfészekért s éretlen gyümölcsért a kastély ablakaihoz járt. Az
                  iskolapadok helyett a park élőfáin ültek a falu aprói; lábok alatt egy-egy sertés
                  turkált a virággyökerek közt, s fejök fölött élénken vonultak tovább a vendég
                  seregélyek, melyeknek kedves tanyájok a környék volt.</p>
               <p>Jenő néha az ablakfüggönyök mellett ólálkodék, s ha a béres ostornyélnek a
                  legszebb csemetét vágta le, ha a lánykák, míg lepkét kergettek, széttaposák a
                  legkényesebb növények indáit, vagy ha a katonásdit játszó fiak - a panaszolni nem
                  merészlő kertész kétségbeesésére - levagdalták fakardjaikkal a teljes dáliák, a
                  piperés mákok és szende liliomok nyakát, Jenő úgy nevetett, de úgy, hogy szeméből
                  könnyek csordultak ki.</p>
               <p>Midőn pedig még mindig bosszús úrbéresei csűrét vagy kazlát fölgyújtották, csak
                  azt sajnálta, hogy az égéskor jelen nem lehetett, mert onnan szeretett volna nagy
                  tajtpipájába tüzet venni.</p>
               <p>Ily hangulatban hagytam őt el, hogy évek múlva még egyszer láthassam -
                  kimúlásakor...</p>
               
            </div>
            <div type="chapter">
               <head>22.</head>
               <p>Cecil könnycseppet törölt méla szemeiből; férje pedig mindkettőnk meglepetésére
                  nagy kortyokban nyelte a rajnait, s az üres poharat élesen koccintá az
                  asztalhoz.</p>
               <p>- Reméltem, nem leend Várhelyi úrnak ellenére - szólt követelő mosollyal -, ha
                  beszélyét egy rajtam történt anekdottal egészíteni ki.</p>
               <p>Némán hajtám meg magamat, s ő így kezdé:</p>
               <p>- Tetszik tudni, hogy nőm szép és szeretetre méltó özvegy volt. Kevés költséggel
                  jobban öltözködék, mint sok vagyonos asszony. K... grófné csipkéit csupa
                  szívességből mindig ő téglázta, befőttei tovább
                  állottak meg a pesti cukrászokéinál, és sehol nem lehetett oly finom omlettet
                  enni, mint K... grófnénál, ha tudniillik készítését Cecil vállalta el. Szóval az
                  én későbbi nőm akkor oly szép és kellemes volt, hogy szívem érette lángba borult,
                  s esténkint, gyertyaoltás után, magános nyoszolyámban mindig imádkoztam az
                  Istennek, bár lehetne jövedelmemet mielőbb <hi>triplázni</hi>, mert
                  ekkor tüstént megkérném Cecil kezét.</p>
               <p>De a triplázásra nem akart remény mutatkozni.</p>
               <p>Előléptetésem késett. Jónás bátyám pedig, kinek számomra kellett volna meghalni,
                  hetvenéves volt ugyan, de a legszebb egészséggel bírt. Nála ötezer pengő forintom
                  hevert, s darab idő óta kamatot sem fizetett.</p>
               <p>Ha emlékeztetem hanyagságára, kitestálhat az
                  ötvenezerből, mely saját szerzeménye vala, ha nem emlékeztetem, a triplázáshoz egy
                  fillérrel sem kezdhetek, mert havi fizetésemből lehetlen volt valamicskét
                  megtakarítni. Képzelheti tehát ön, mily kínos, mily pokoli helyzetben valék. De
                  bánatom közt is, mert keresztény vagyok, mindig eszemben forgott, hogy
                  elhagyatásunk pillanatában örökké onnan jön a segítség, honnan nem is gondolnók.
                  Ily érzéssel valék egészen kitömve, midőn éppen születésem napján a posta-inas
                  levelet hozott Jónás bátyámtól. Sietve töröm a pecsétet fel, s hát látom, hogy az
                  öreg úr kérve kér, látogassam meg őt rögtön, s ha pénzem engedi, váltott lovakkal
                  s éjjel-nappal utazva. - Bár nekem nincs, van a zsidóknak, gondolám, és egy
                     hajhászhoz nyargalék, mert világos volt, hogy
                  bácsi a véghagyomány készítésére hív.</p>
               <p>A pesti kocsisok jó borravalóért megoldották ostoraikat, s noha később
                  ökörfogatokat is használtunk, mert nedves őszi idő volt, mégis a hatodik nap
                  reggelén Szatmár megyében a nagybácsi tornáca előtt valánk.</p>
               <p>Az öregúr karjaim közé rohant, s kezen fogva vitt írószobájába, melynek ajtaját
                  rögtön be is zárta.</p>
               <p>- Öcsém, tölts pipára - mondá fájdalmas hangon.</p>
               <p>- Köszönöm aláson, nem szoktam dohányozni - válaszolám szerényen.</p>
               <p>- Nagy kár, öcsém, ily körülmények közt - sóhajtá ő. - Nehéz időket élünk. Hm!
                  Igyál legalább <hi>pro concoctione</hi>
                   egy pohár ó-szilvóriumot. Mert, úgy segéljen,
                  sok nyelni valónk lesz, s jó emésztést kíván.</p>
               <p>Sejtem, hogy Jónás bátyám nem az ebédre célzott, s egész illetődéssel hajtám föl
                  az előmbe tett üvegecske tartalmát. Bizonyosan más a főörökös, s az öreg úr,
                  szememet csak legatummal szúrja ki. De legalább
                  az ötezert tüstént fizesse meg; jobban kamatoztathatom azt Pesten; ezen szilárd
                  eltökélés szállt keblembe, midőn ő a második pohár szilvóriummal kínált.</p>
               <p>Vége lévén a teketóriáknak, melyek fontos ügyeink tárgyalását megelőzték, én
                  hátamat a karszék derekához vetem, lábomat pedig jó messze kinyújtám a padozaton;
                  míg másrészről Jónás bácsi a kopott vánkosú kanapé szélire ült, s kezét mellén
                  keresztbe téve úgy eléhajlott, mintha a földön akarna egy leejtett gombostőt
                  fixirozni.</p>
               <p>- Nem titok előtted többé - szólt kesernyés hangon -, hogy ki és mi volt Patresku
                  Zakariás.</p>
               <p>- Előttem bizony titok, mert soha még nevét sem hallám - válaszoltam mogorván.</p>
               <p>- No, tehát Patresku Zakariás egy gazember, egyéb semmi. A dolog így volt; ő
                  moldvai ökörcsordákat hajtott évenkint Bécsbe, és erdélyi paraszt-juhnyájat s meg
                  kecskefalkákat teleltetett a moldovai határon; mindkét vállalat költségéből s
                  nyereségéből egyenlőn osztoztunk. Történt azonban, hogy tavaly Patresku Zakariás
                  az ökröket eladja, a juhokat s kecskéket szintén eladja; de a pénzzel Moldvában
                  marad, nekem pedig egy garast sem küld.</p>
               <p>- Az istenért! Menjen urambátyám utána! - kiáltám a karszékről fölpattanva.</p>
               <p>- Voltam már, öcsém! Azonban ő kevéssel megérkezésem előtt Macedóniába ment
                  sógoraihoz.</p>
               <p>- De hát oda kellett volna indulni önnek is.</p>
               <p>- <hi>Richtig</hi>, el is
                  indultam. Azonban éppen megérkezésem előtt Patresku Zakariás Mezopotámiába
                  bujdosott, hol elődei laktak. Oda már nem mehettem, - igen messze van, s azt sem
                  tudom, hol. Meg kell jegyeznem, édes öcsém, hogy vállalatunkra Jenő Eduárd gróf
                  őméltóságától közös jótállás mellett vettünk ugyanannyi pénzt fel, amennyi saját
                  magunké volt. Hát bizony nem is csodálom, hogy ennek következtében a gróf
                     egzekúciót hozott erdélyi fekvő birtokaimra,
                  s miután ellentállottam, a napokban küldenek karerőt ki. Patresku Zakariásnál van,
                  öcsém, a te ötezred is.</p>
               <p>Torkomba rekedt a hang, pedig azt akartam mondani, miként bátyámról fölteszek
                  annyi emberséget, hogy az én egyetlen kedves <hi>ötezeremet</hi>,
                  mely nélkül Cecilre többé nem is gondolhatok, pontosan ki fogja fizetni; miután
                  azon haszonbéren, hol most találtam, sok ökörfogatokat és új építéseket van
                  szerencsém látni.</p>
               <p>De az öreg úr még szóhoz jutásom előtt így folytatá:</p>
               <p>- Patresku Zakariást csak elnyögném, ha nem volna báró Regényesi Tihamér. De ő
                  sírba viszen. Máris félig-meddig halva vagyok.</p>
               <p>Jónás bátyám ekkor könnyező szemmel ürített egy pohár szilvóriumot ki. - Jaj jaj!
                  - sóhajtá. - Regényesi Tihamér báró, kitől a jószágot árendáltam, a múlt tavaszon
                     kridázott. Három évre fizettem előre
                  haszonbért, apró kölcsönöket is adtam csak <hi>parolájára</hi>.
                  Hiszen fényes, gazdag úr volt! Waldheimer bécsi bankár bukása sodorta őt be. Csak
                  három héttel a csőd kimondása előtt kért tőlem tízezer forintot. De már ekkor nem
                  vala honnan szerezzek; mert Jenő Eduárd őméltósága éppen pörbe fogott azon
                  tizenötezerért, mely az ő pénzéből fekszik itteni beruházásaimon. A beruházás nem
                  ér tizenötezeret, de teljék kedve. Vegye el, ha lehet, a párnát is fejem alól.
                  Csodálatos, hogy ő most oly kegyetlenül üldözi adósait, holott otthon minden
                  lopja, csalja, s tisztjei gabonásából is magokhoz hordják a legtisztább búzát.
                  Jaj, jaj, öcsém, te bölcs vagy, sokat forgattad a törvénykönyveket, kérlek tehát,
                  vizsgáld át kötleveleimet, s mondd meg: van-e valami mód Jenő Eduárd őméltóságának
                  körmei közül menekedni?</p>
               <p>Bár fejem szédelgett, végigolvasám az irományokat, s az asztalra dobtam.</p>
               <p>- Semmi remény! Megüthet mindkettőnket a mennykő!</p>
               <p>- De nem üt meg, öcsém - sóhajtá az öreg -, mert most késő ősz van. Mit tegyünk?
                  Nekem az a plánumom volt, hogy a végrehajtások után, mert személyemre Jenő
                  őméltóságának úgy sincs szüksége, vígy magaddal Pestre. Hidd el, kevés költségbe
                  fogok kerülni.</p>
               <p>Szép csere! - gondolám. Cecil helyett tehát e vén ember jön hajlékomba.</p>
               <p>- De, urambátyám nem szokott a városi élethez. Rossz víz, rossz levegő, magas
                  lépcsők! Én a második emeleten lakom. Mindamellett - folytatám szomorú arccal -
                  rendkívüli örömet okozand, ha szerencsém lehet önt öreg napjaiban ápolnom, csak az
                  az ötezer kerülhetne valahogy meg.</p>
               <p>- Patresku Zakariás zsebében van biz a! - nyögé bátyám. - De,<hi>
                     jerum, jerum</hi>! -kiálta kevés szünet múlva -, ott trappol Jenő gróf hajdúja.
                  Már a kapunál van.</p>
               <p>Az ablakhoz futottam, s egy zsivány kinézésű suhancot láttam lováról lepattanni,
                  dolmányáig sárosan.</p>
               <p>Bátyám nagyokat fútt, midőn a hozott levelet átvette, s aztán a szolgálónak
                  kiálta, hogy adjon hamar bort és szalonnát ennek a becsületes embernek.</p>
               <p>- Olvasd, öcsém, el a levelet, mert szemeim gyöngék - szólt, mihelyt az idegen a
                  szobát odahagyta.</p>
               <p>- A gróf holnapután két órára ebédre hívja urambátyámat, s kiköti, hogy
                  múlhatlanul megjelenjen - mondám végigfutva a sorokon.</p>
               <p>- Uram teremtőm! Mit csináljak? - sopánkodék ekkor az öreg. - Olybá nézem, mintha
                  Dániel próféta volnék, s az oroszlánverembe hívnának. Hm! Dehogy megyek magamra.
                  Valamit akar tőlem kicsikarni. Pedig nincs mit többé elvegyen! Ha nem jössz,
                  toppat sem mozdulok. Te írástudó vagy, jobban forgatod eszedet. Kísérj
                  Fehérhalomra, ha szeretsz. Csak tíz mérföld ide! Ha holnap reggel korán indulunk,
                  elérkezhetünk a kitűzött időre. Megírom, hogy téged is elviszlek. Ajkig vagyunk a
                  pocsékban. Phüh!</p>
               <p>Addig törlé homlokáról a verítéket, míg kívánságát elfogadtam...</p>
               <p>Ebéd előtt fél órával már a kastély kapujánál voltunk.</p>
               <p>Az udvar, mintha hetivásárt tartanának, kocsiktól, lovaktól hemzsegett, s egy
                  ökörfogat is volt valami olyas hintó előtt, mely a múlt században készült, s
                  melynek ellenzőjét s hátáról a bőrt úgy lehántották, hogy hat-hét rögtönzött ablak
                  is vala rajta.</p>
               <p>Bátyám ismervén a járást, egyenesen a társalgószoba melletti terembe vezetett, hol
                  hosszú asztal volt terítve legfinomabb kamukával, címeres ezüsttányérokkal. A
                  kiállításban hercegi fény uralkodék, de soha felemásabb csoportot nagyúri házban
                  még nem találtam, mint az, melybe most vala alkalmam vegyülni. Minden rangból s
                  állapotból egészen a kék posztóruhás kortesig és tisztesb kinézésű szatócsokig
                  néhány példánnyal bírtunk. Később hallám, hogy egy más ebédlő csupa zsidókkal volt
                  tömve. Minő kedvvel mulattak ezek, nem tudhatom, de a mi társaságunkban igen
                  különös hangulat fejlett ki. Egyik vendég a másik miatt látszék zavartnak, s aki a
                  jelenlevők közt nem is talált oly ismerősre, kitől távolabb lenni szeretett volna,
                  mégis valamiért zsenírozta magát. Alig vehettem rá bátyámat, hogy a grófnak még
                  ebéd előtt bemutasson. Félt hitelezőjével hatszemközt lenni, de ezen aggodalma
                  feleslegesnek bizonyult be, mert a gróf komornyikja a szalonba vezetett, hol a
                  házurat néhány úr körében találtuk, kikkel igen nyájasan beszélt, mégpedig az
                  emberi ész tévedéseiről, az Isten jóságáról és a természet azon bölcs rendje
                  felől, hogy míg a hollók két századig is élnek, mi gyorsan sietünk a születéstől a
                  feloszláshoz. Nem mondhatom meg, mekkora szeretettel voltak a filozófia iránt a
                  tisztelt urak, de arcaikról sejtem, hogy szívesen nyújtanák a felvett tárgyat oly
                  hosszúra, amint csak tőlük kitelhetik.</p>
               <p>Végre csengettek, a komornyik kétfelé nyitá az ajtót, s több zárdai tekintetű,
                  komor és sötét szobán át a terített asztalokhoz érkeztünk.</p>
               <p>Hasztalan állítanám, hogy a gróf szakácsa valami különös lett volna. Látszék
                  ugyan, miként sem az ízlés, sem az alapos ismeret nem hiányzott nála, de a
                  gyakorlatból már ki kezde jönni, s oly mulasztásokat is vettem észre, mik rend és
                  illő felügyelet mellett lehetlenek. Egyébiránt a zselék készítésében kitűnt, s
                  pástétomairól csak méltánylással szólhatok.</p>
               <p>Az ebéd hosszú volt, igazi táblabírói, de a finom borok gyorsan hordattak.</p>
               <p>Ömlött a pezsgő, mint a víz, s mégis a vendégek nem mosolygottak, s ha zajosan
                  folyt a társalgás, a kitörő öröm dacára vértanúi elszántság vagy erőltetett
                  könnyelműség ült az arcvonalokon.</p>
               <p>Keveset forgattam a régi remekírókat, mert aktáknak szentelem minden időmet, de
                  lakománk alatt - nem képzelhetem, miért - százszor is eszembe jutott egyik római
                  uralkodó, ki ebédlő vendégeinek hátához bakókat állított fölvont pallossal. S
                  éppen ily elmélkedés alatt kezdé Jónás bácsi, ki mellettem ült, frakkom gombját
                  rángatni, s midőn azon oldalra tekintek, honnan e kedélyes figyelmeztetés jött, az
                  öregúr fülemhez tartva száját, halkan s óvatosan súgá:</p>
               <p>- Be szeretném, ha már szekeren volnánk.</p>
               <p>- Miért, édes bátyám? - kérdém.</p>
               <p>- Még inkább szeretném, ha most nem is a szekeren, de otthon lennénk.</p>
               <p>- Ugyan s miért? - tudakoltam ismét.</p>
               <p>- Már én azt szeretném leginkább - folytatá ő -, hogy ne csak otthon legyünk, de
                  lakásunk is tízszer essék távolabb Fehérhalmától, mint eddig.</p>
               <p>- Ej, hát megint valami új baj támadt?</p>
               <p>- Nem, öcsém! De... de, mi tagadás, az érzékeny ember szívét átjárja, ha szemléli
                  ezen úri díszes társaságot, melyben kívüled senki sincs, ki Jenő Eduárd
                  őméltóságának adós ne volna.</p>
               <p>- Hm, hát ezért vagyunk lehangoltak?</p>
               <p>- Tudod, öcsém, a nagyobb rész ellen a végrehajtás el van rendelve, a nagyobb
                  résznek kabátja sem övé, s én, fájdalom, testestől-lelkestől a nagyobb részhez
                  tartozom.</p>
               <p>Bátyám felvilágosításai besötétíték kedélyemet, s andalgásaimból csak akkor
                  émedtem ki, midőn az ebédlőből hajlongás és
                  kínálkozások közt a társalgószobába léptünk, s a dívánokon helyet foglalánk.</p>
               <p>Kávét hoztak s öblös tajtpipákat. Míg a komornyik a findzsákat a soron
                  végighordozá, háta mögött az inasok <hi>fidibust</hi>
                   vitték ezüst tálcákon ide-oda. Aki pipáját
                  meggyújtotta, hátrazökkent vagy fölugrott ülőhelyéről, ha <hi
                     >parvenu</hi>
                   volt, ha pedig úr, akkor leereszkedéssel
                  mosolygott.</p>
               <p>- Öcsém - súgá a nagybácsi -, jó volna, ha te ma kezdenél a pipához szokni.</p>
               <p>- Miért éppen ma? - kérdém.</p>
               <p>- Nem tudom okát adni - válaszolta az öregúr. - De világosan látom, hogy a pipázók
                  boldogoknak tartják magokat, míg azok, kik nem gyújtották dohányaikat meg, a hét
                  szűk esztendőnél kopárabb ábrázatúak. Valami titkot rejt az ezüsttálca.</p>
               <p>Éppen felelni akarék bátyámnak, midőn egy legény fidibusszal jött hozzám.</p>
               <p>Kezembe fogtam a papírt, mely középen átszakított félív volt, pecséttel és
                  aláírásokkal. A vér hangyaként zsibongott ereimben; azonban polgári állásomnak
                  bizonyos önmérsékléssel tartozván, hidegen tekintettem a lángoló papírszeletre s a
                  tálcán maradt többi részeire. Nagybácsi megint húzogatta frakkom gombját, de én
                  anélkül, hogy fészkelődéseit észrevegyem, a bodor füstöt eregetem.</p>
               <p>- Hó, hó! - kiáltá emelt hangon, mert már ő is kapott fidibuszt -, bravó! Ez az én
                  kötelezvényem a Regényesi báróért vett kölcsönről.</p>
               <p>- Mit üt zajt, urambátyám? Hisz én jobb pipagyújtót kaptam, s mégis hallgatok.</p>
               <p>- Mit hát?</p>
               <p>- Azon összletről szóló kontraktust, melyet ön
                  Patresku Zakariással együtt írt alá, s mely duplája ama szép tőkének, mit Zakariás
                  barátunk Mezopotámiába költöztetett.</p>
               <p>Az öreg Jónásnak szeme-szája elállt, s én körültekinték, de már a vendégek
                  elégülten széledeztek a teremből, és ha néhány kritikust, ki a gróf modorát
                  gyöngédtelennek tartá, számításba nem veszek, meg kell vallanom, hogy az október
                  24-i délután, mert ezen nap tartaték a nevezetes lakoma, sokkal derültebb volt,
                  mint a délelőtt, noha egész éjfélig sűrűn hullott a zápor.</p>
               <p>Jenő Eduárd gróf, ki közülünk észrevétlenül távozék, szobájába zárkózott, s midőn
                  komornyikja a történteket jelenté, könnyült kebellel sóhajtott föl:</p>
               <p>- <hi>Istennek hála, semmim sincs a gyűlölt múltból, ott vagyok, hol
                     kezdettem!...</hi>
               </p>
               <p>Nagybátyám többé üzletekbe nem vegyült, s pár hét alatt dolgait rendezvén, hozzám
                  költözék, s én Cecil kezét megkértem. S láthatja ön, édes Várhelyim, hogy mi
                  igen-igen boldogok vagyunk.</p>
               <p>Ezzel a tanácsnok átölelte nőjét, s arca sugárzott tán a házi boldogságtól, tán a
                  hosszasbra terjedt elbeszélés miatt, mely idegeit fölvillanyozta.</p>
               <p>Én kezet nyújték mindkettőjöknek, s távozám.</p>
               <p>Másnap reggel naplómba tanúságul e sort iktattam:</p>
               <p>“Rögeszméink gyakran vétkesebbé tesznek minket és szerencsétlenebbé mást, mint
                  bűneink.”</p>
               
               <trailer>-&amp;-</trailer>
            </div>
      </body>
  </text>
</TEI>
