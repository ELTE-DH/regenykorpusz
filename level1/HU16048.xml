<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU16048" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
  <teiHeader>
      <fileDesc>
         <titleStmt>
            <title>Három pápai diák balatoni kalandozásai</title>
            <author>
               <persName>
                  <surname>Lampérth</surname>
                  <forename>Géza</forename>
               </persName>
               <date from="1873" to="1934">1873-1934</date>
               <idno type="VIAF">121389801</idno>
            </author>
            <respStmt>
               <resp>ELTeC conversion</resp>
               <name>
                  Palkó Gábor
                  <ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">18001</measure>
            <measure unit="pages">42</measure>
            <measure unit="vols">2</measure>
         </extent>
         <publicationStmt>
            <p>Published as part of ELTeC and ELTE Novel Corpus</p>
         </publicationStmt>
         <sourceDesc>
            <bibl type="digitalSource">
               <title>Három pápai diák balatoni kalandozásai</title>
               <date>2016-09-28</date>
               <publisher>Magyar Elektronikus Könyvtárért Egyesület</publisher>
               <ref target="https://mek.oszk.hu/16000/16048/"/>
               <respStmt>
                  <resp>Original Electronic Edition</resp>
                  <name>Vidiné Réfi Erzsébet</name>
                  <name>Vajda Henrik</name>
                  <name>Erdélyi Zsolt</name>
                  <name>Fecz Ágnes</name>
               </respStmt>
            </bibl>
            <bibl type="printSource">
               <title>Három pápai diák balatoni kalandozásai</title>
               <author>Lampérth Géza</author>
               <pubPlace>Budapest</pubPlace>
               <publisher>Singer-Wolfner</publisher>
               <date>1902</date>
               <ref target="https://mek.oszk.hu/16000/16048/"/>
            </bibl>
            <bibl type="firstEdition">
               <title>Három pápai diák balatoni kalandozásai</title>
               <author>Lampérth Géza</author>
               <date>1902</date>
            </bibl>
         </sourceDesc>
      </fileDesc>
     <encodingDesc n="eltec-0">
        <p/>
     </encodingDesc>
     <profileDesc>
        <langUsage>
           <language ident="hu">Hungarian</language>
        </langUsage>
     </profileDesc>
     <xenoData>
        <ns1:eltec>
           <ns1:authorGender key="M"/>
           <ns1:size key="short"/>
           <ns1:canonicity key="low"/>
           <ns1:timeSlot key="T4"/>
        </ns1:eltec>
     </xenoData>
     <revisionDesc>
        <change when="2025-04-04"/>
     </revisionDesc>
  </teiHeader>
  <text>
      <body>
         <div type="group">
            <head>
              ELSŐ UTAZÁS
            </head>  
            <div type="chapter">
               <head>
                  Vasúton és kordén.
               </head>
               <p>Egy szép nyári reggelen három utas igyekezett a veszprémi országuton Nagy-Vázsony
                  felé.</p>
               <p>Mind a három pápai diák volt. A nevük: Jó Miklós, Gál Bandi és Gál Feri. Az első
                  már nagy theológus diák, az utóbbi kettő még csak kis gimnázista. Bandi az első
                  osztályt végezte épen, Feri meg a másodikat.</p>
               <p>Úgy kerűltek össze, hogy Bandi és Feri testvérek voltak, Miklós pedig távoli
                  rokonuk és tanítójuk. Együtt lakott velük Pápán, felvigyázott rájuk és segítette
                  őket a tanulásban.</p>
               <p>Volt is foganatja lelkiismeretes munkájának. Mind a két öcscse jeles bizonyítványt
                  küldött haza év végén. Ennek köszönhette Bandi és Feri, hogy a vakáczióban egy kis
                  kalandos vándorutat tehettek Miklós bácsival a szép Balaton vidékén.</p>
               <p>Édes apjuk, a ki a délibábos alföldön lakott, mikor a jeles bizonyítványokat
                  megkapta, ezt írta nekik:</p>
               <p>Édes fiaim!</p>
               <p>Minthogy olyan jól viseltétek magatokat és olyan szorgalmasan tanúltatok, szivesen
                  megengedem, hogy Miklós bácsival leránduljatok szép magyar tengerünk, a Balaton
                  partjára.</p>
               <p>Mulassatok jól, használjátok föl okosan az időt.</p>
               <p>Szerető atyátok</p>
               <p> Gál András. </p>
               <p>Legforróbb vágya teljesűlt ezzel a két eleven eszü, szorgalmas fiúnak. Mert Miklós
                  bátyjuk, a ki a Balaton vidékén született és nevelkedett, oly sok szépet beszélt
                  már nekik a Balatonról, hogy maguk is színről-színre óhajtották azt látni.</p>
               <p>Veszprémig vasúton mentek. Ott mindjárt megnézték a sziklatetőre épűlt ősi várat s
                  a vár kápolnáját, mely már-már ezer esztendős. Az első magyar király, Szent István
                  és neje, Gizella királyné építtette. Máig is »Gizella kápolna« a neve.</p>
               <p>Miklós bácsi jól ismervén az út hosszú voltát, kocsit akart fogadni, hogy azon
                  utazzanak tovább. De Bandi és Feri egyre erősködtek, hogy ők most már csak gyalog
                  akarnak menni. Ugy igazi utazás az utazás.</p>
               <p>- Per pedes apostolorum! - fitogtatta a latin tudományát Feri.</p>
               <p>- Az apostolok lovain! - fordította hamarosan Bandi, hogy ő is megmutassa, mit
                  tud.</p>
               <p>Miklós bácsi csöndesen mosolygott:</p>
               <p>- Jó, jó, csak aztán majd meg ne sántuljanak azok a paripák.</p>
               <p>A bükkös Bakony szélén haladtak előre a kanyargó országúton.</p>
               <p>Már vagy három órát gyalogoltak, de a Balaton még mindig nem mutatkozott. Hiába
                  erősítgette Miklós bácsi, hogy no most már mindjárt itt lesz, mindjárt
                  meglátjuk.</p>
               <p>A nyári nap is jól felhágott már az égre és erősen szórta tüzes sugarait a poros
                  országútra.</p>
               <p>A kis utasokról, a kik nem számítottak ilyen hosszú útra, javában csorgott már a
                  verejték. De szólni egyik se mert. Pedig bizony jó lett volna már kocsira ülni.
                  Minduntalan leheveredtek pihenni az útszéli árnyékos fa alá. Az »apostolok lovai«
                  erősen csüggedeztek.</p>
               <p>Bandi egyszerre csak észreveszi, hogy a hátuk mögött vidám ügetéssel jön egy
                  kordé. Kétkerekű kis alkotmány ez, elébe egy szamár van fogva. Veszprémi kofák
                  járnak ki rajta gyümölcsért a szomszédos falvakba és szőlőhegyekbe.</p>
               <p>- Hahó, néni! megálljon! - kiált a döczögő alkalmatosság után s a másik perczben
                  már fenn is van a kordén. Feri is követi a jó példát, de a kordén csak két ember
                  számára van hely. Megalkusznak hát hamarosan a kofával, hogy engedje át a helyet
                  Ferikének. A nénike leszáll s Miklós bácsival együtt gyalog ballag a kordéja után.
                  Feri a gyeplőt fogja, Bandi meg az ostort, igy koczognak vidáman előre.</p>
              </div>
               <div type="chapter">
                  <head>
                     Az első állomás.
                  </head>
                  <p>Dél felé járt az idő, mire utasaink elérték Nagy-Vázsonyt. Itt útnak
                     eresztették a kordés nénit és megpihentek.</p>
                  <p>A kies fekvésű kis mezőváros nagyon megtetszett a fiúknak. Felerészben sziklás
                     hegyre, felerészben virágos völgybe van a város építve. A sziklahegy oldalából
                     kristályforrások vize buzog.</p>
                  <p>A hegytetőn hatalmas váromladék van, melynek ma már csak az egyik tornya
                     áll.</p>
                  <p>- Miklós bácsi, úgy-e az a Kinizsy vára? - kiáltották a fiúk majdnem egyszerre,
                     a mint megpillantották a régi viharverte falakat.</p>
                  <p>- Eltaláltátok. Mindjárt megnézzük azt is. De előbb térjünk be ide a kis
                     malomba. A krónika szerint itt töltötte a hős törökverő Kinizsy Pál
                     gyermekéveit. Itt hordta a nehéz zsákokat, mint egyszerű molnárinas,
                     reggeltől-estélig. Itt kereste kenyerét becsületes, nehéz munkával, hogy
                     eltarthassa gyámoltalan öreg szülőit. A vidéken híre ment már rettenetes
                     erejének. Bíztatták is egyre: menjen fel Budára, Mátyás udvarába. Fényes jövő
                     vár ott reá, majd meglássa. De a jó fiú csak nem hallgatott a csábító szavakra.
                     Mert hogyha ő innen elmenne, mi lenne az ő két öreg szülőjével? Ki viselné
                     gondjukat?</p>
                  <p>Egyszer aztán fényes hada élén erre jött Magyar Balázs, Mátyás király fővezére.
                     Megállott a malom előtt, mert nagyon megszomjazott. Vizet kért a molnártól.</p>
                  <p>- Eredj, fiam, Palkó - szólt az öreg molnár inasának - szolgáld ki a generális
                     urat!</p>
                  <p>Ki is szolgálta Palkó úgy, hogy az egész fényes ármádiának a szeme-szája
                     elállott. Egy hatalmas malomkövet fogott tálczának, a mit három ember sem
                     tudott megmozdítani, és azon nyujtott föl egy pohár vizet Magyar Balázsnak.</p>
                  <p>- Ejnye, öcsém, - szólt álmélkodva a vezér, - téged az Úristen is katonának
                     teremtett! Nem csapnál föl közibénk?</p>
                  <p>- Föl én, vitéz uram, csak az édes szülőimről gondoskodnék valaki.</p>
                  <p>- Majd gondoskodik Mátyás király. Gyere velünk.</p>
                  <p>És Kinizsy elment s legkedvesebb katonája, leghíresebb hadvezére lett a
                     királynak.</p>
                  <p>A fiúk dobogó szívvel hallgatták az elbeszélést és meghatottan néztek körűl az
                     egyszerű szalmafödeles hajlékban, melynek ablakából épen oda látni a várra.</p>
                  <p>- S a várat is ő építette? - kérdé Bandi - azért hivják Kinizsy-várnak?</p>
                  <p>- No arról meg én mondok el egy történetet, ha meghallgatnak az úrfiak, -
                     vágott közbe most a molnármester, a ki büszke volt arra, hogy ő Kinizsy Pál
                     utódja.</p>
                  <p>- Meghallgatjuk! Meghallgatjuk! - kiáltották örömmel a fiúk.</p>
                  <p>- De még szépen meg is köszönjük, - bíztatta Miklós az öreg mestert, és
                     mindjárt elővette jegyzőkönyvét is, hogy fölírja magának az elmondandó
                     történetet.</p>
                  <p>- Hát úgy történt, kérem, kezdé az öreg molnár a maga egyszerű módján, - hogy a
                     mi Kinizsy Pálunk mindig csak visszakivánkozott ide, az édes szűlőföldjére.
                     Akkor is, a mikor már nagy úr volt, világhíres ember.</p>
                  <p>Nem érezte ő jól magát fényes Budavárában sem. Itt épített hát magának várat
                     oda a hegyoldalba ni. Hogy leláthasson ablakából erre a kis malomra. Ide hozta
                     a feleségét is, a mikor megházasodott. Pecsétes levélben azt is meghagyta, hogy
                     ha idegenben találna meghalni, a holt tetemét is ide hozzák, mert másutt a síri
                     nyugodalma se lenne édes.</p>
                  <p>El is hozták, ide temették el a várkápolna kriptájába. A sírja fölé
                     márványkőből faragott ékes táblát tettek. Arra rávésték képes mását és sok
                     vitézi tetteit. Hány csatában győzött, hány törököt ölt meg szörnyű
                     buzogánya... Mert nem volt Kinizsynél rettenetesebb ellensége a töröknek.
                     Gyűlölték is szörnyen. Megfojtották volna egy kanál vízben. De míg élt, nem
                     árthattak neki. Hát a holta után akartak rajta bosszút állni. De meg is
                     bűnhődtek érdemük szerint. Ugy esett, hogy egy szép holdvilágos éjjel két
                     kontyos török lopózott be a várkápolnába, hogy a bent levő sok drága kincset
                     elrabolja és a halott hős sírját feldúlja. A holdvilág besütött az ablakon s
                     megvilágította ott Kinizsy márványból való, faragott képmását. Nosza az egyik
                     török, a mint megpillantja a rettegett és gyülölt hős képét, mindjárt megösmeri
                     és vad szitokkal kirántja övéből pisztolyát. Szentségtelen kézzel rásütötte
                     fegyverét. De a kemény kő visszavágta a golyót s az egyenesen a török szivébe
                     fúródott.</p>
                  <p>- Allah, segíts!... ordított föl s halva rogyott össze. Vad czimborája meg nagy
                     hősen kereket oldott. Talán meg sem állt Isztambulig, a hol még ma is rettegve
                     emlegetik Kinizsy nevét a jámbor muzulmánok. Rettenetes gyaúr volt az a Kinizsy
                     - mesélgetik - nemcsak életében, de még holta után is pusztította az igazhitű
                     törököt!...</p>
                  <p>Estére hajlott már az idő, mikor az öreg molnár elbeszélését bevégezte. Kezet
                     szorítottak a jó emberrel mind a hárman, megköszönték a szivességét és búcsút
                     vettek tőle.</p>
                  <p>A hegyre siettek, hogy még napnyugta előtt megtekintsék a várat.</p>
                  <p>A hajdan hatalmas sasfészek, mely annyiszor verte vissza diadalmasan török
                     ostromát, ma már romokban hever. Csak az egyik sarok-tornya daczol még az
                     idővel. A torony tetejére járható csigalépcső vezet. S a magasból felséges
                     kilátás nyílik egyfelől a Bakony rengetegeire, másfelől a Balaton partján
                     végighúzódó lankás hegyekre. Már a Balatonból is felcsillan oda egy
                     iczike-piczike kis darab dél felől egy keskeny völgynyiláson. Olyan formán
                     látszik a hegyek közűl, mintha a hegyek valami óriási tündérpalotának a falai
                     volnának, az a kis vízrészlet meg a palota egyik ragyogó, csillogó ablaka.</p>
                  <p>- Innen szokott végig nézni sasszemével Kinizsy Pál - magyarázta Miklós bácsi a
                     fiúknak - nem közelít-e valahonnan a ravasz ellenség. S a béke napjaiban innen
                     gyönyörködött ifjú hitvese oldalán a táj szépségeiben.</p>
                  <p>- Ki volt Kinizsy felesége? - kiváncsiskodott Feri.</p>
                  <p>- Magyar Benigna, Magyar Balázs leánya. Igen jámbor és istenfélő asszony volt.
                     A vár közelében kolostort építtetett s míg férje csaták tüzében járt, ő ott
                     imádkozott érette. Imádságos könyve máig is megvan.</p>
                  <p>- Hát az micsoda falu? - kérdé Bandi egy közelben látszó sugár torony felé
                     mutatva.</p>
                  <p>- Az az én kis falum, - mondá Miklós bácsi örömtől csillogó szemmel. - Ott vár
                     minket már az én édes jó anyám. Siessünk, fiúk, hogy ne várjon sokáig.</p>
                  <p>Jó félórai gyaloglás után elérték utasaink a kis falut, a Jó Miklós
                     szűlőföldjét.</p>
                  <p>Épen estimára szólt a falu harangja, mikor bekopogtattak az egyszerű, kedves
                     falusi ház ajtaján. A szegény öreg Jó néni alig talált szavakat fogadásukra.
                     Ugy tele volt a szíve örömmel és boldogsággal, hogy egy évi távollét után
                     virúló egészségben láthatta viszont édes jó fiát. A kis rokonoknak is kijutott
                     a csókból, ölelésből:</p>
                  <p>- Hozott Isten, édes kis cselédeim, csakhogy itt vagytok... csakhogy
                     megjöttetek!... De úgy-e elfáradtatok, úgy-e megéheztetek?... No mindjárt lesz
                     minden. Jó vacsora, puha ágy... Aztán csak nyugodjatok le, pihenjétek ki
                     magatokat, édes lelkeim, mert látom, hogy nagyon elfáradtatok. Holnap reggel
                     aztán megnézhetitek a Balatont. Mert itt van ám már közel. Csaknem a
                     faluvégén.</p>
                  <p>A szokatlan hosszú út fáradalma bizony elnyomta a kis utasokat.</p>
                  <p>Jóízűen, édesen aludtak még reggel, a mikor Miklós már halkan, lábújjhegyen
                     kiosont a szobából, hogy föl ne verje őket.</p>
                  <p>Sorra látogatta odakünn édes anyja kis gazdaságát. Az udvart, az istállót, a
                     Ráró lovat, a Boczi tehenet, a Sajó kutyát, azután a virágos kertet, a szép
                     virúló rózsafákat, miket ő maga oltogatott.</p>
                  <p>Édes gyönyörűség fogta el szívét mindezeknek láttára. Azok az oktalan
                     teremtések, fák, virágok is mintha megismerték volna, hízelegve, nyájasan
                     üdvözölték:</p>
                  <p>- Isten hozott, kis gazdánk!</p>
                  <p>Már jól fenn járt a nap az égen, mikor Bandi és Feri fölébredt.</p>
                  <p>Feri mindjárt kérdezősködéssel kezdte a napot:</p>
                  <p>- Kedves Jó néni, miért hívják ezt a falut Mencshelynek? Olyan különös név ez,
                     bizonyosan régi név és valami jelentősége van.</p>
                  <p>Jó néni szívesen elmondta a falu történetét, a mint a lakosok közt
                     emberemlékezet óta szájrul-szájra jár:</p>
                  <p>- Szent István királyról bizonyosan hallottatok, olvastatok is már. Tudjátok,
                     hogy...</p>
                  <p>- Ő volt a magyarok első királya, - vágott közbe Bandi.</p>
                  <p>- És ő térítette az országot a keresztény hitre - tódította meg Feri. - Sok
                     templomot, kápolnát építtetett. Veszprémben láttuk is a »Gizella kápolnát«. Azt
                     is ő építtette.</p>
                  <p>- Nos, hát épen ezért - folytatta Jó néni - nagyon meggyűlt a baja a szent
                     királynak. Azok a magyarok, a kik őseik hitét nem akarták az uj hitért
                     elhagyni, föllázadtak ellene. Kupa somogyi vezér állt a lázadók élére és
                     hatalmas sereget vezetett Veszprém vára alá, ahol akkor István, feleségével,
                     Gizellával együtt tartózkodott.</p>
                  <p>István király, mielőtt az ostrom megkezdődött volna, nejét kiszöktette a
                     várból, hogy valamelyik közeli faluban biztosságba helyezze. Már jól elhagyták
                     Veszprémet és Vázsony körül jártak. Ekkor a király hátratekintve réműlve veszi
                     észre, hogy a lázadók egy csapata üldözőbe fogta őket. Megsarkantyúzta hirtelen
                     lovát és a közeli rengetegbe vágtatott. Mire üldözői odaértek, már nyomát
                     vesztették.</p>
                  <p>Egy ősz remete lakott a rengetegben, arra bízta a király feleségét, míg a rend
                     és béke helyre áll. Ott is maradt Gizella királyné a remete gunyhójában, míg
                     István a lázadó Kupa seregét széjjelverte és helyre állította az ország
                     nyugalmát. Ekkor aztán hálából megmeneküléseért kápolnát építtetett arra a
                     helyre, a hol a remete-gunyhó állt és elnevezte azt Menedék-helynek vagy
                     Ments-helynek, mivelhogy ott menekült meg a haláltól.</p>
                  <p>Itt állt a kápolna, a hol most a mi falunk van és attól kapta nevét a falu
                     is.</p>
                  <p>A míg Jó néni így mesélgetett, előkerült Miklós is. Megreggeliztek a fiúk és
                     útra keltek, hogy végre-valahára meglássák a szép Balatont.</p>
                 
               </div>
               <div type="chapter">
                  <head>
                     A Balaton.
                  </head>
                  <p>Közel a faluhoz, alig egy negyed órányira, van a Halom-tető. Tűzhányó hegy volt
                     hajdanában, a mit nemcsak a hagyomány, de a mindenféle maig is látható kiégett,
                     vöröses-barna kövek is bizonyítanak. Ma már csendes a hegy. Egyik oldalát
                     erdőség, a másikat szőlők borítják.</p>
                  <p>Oda vezette kis vendégeit egyenesen Miklós bácsi.</p>
                  <p>A fiúk egész úton nyugtalankodtak, kiváncsiskodtak. Micsoda dolog ez, hogy még
                     mindig nem látják a Balatont. Pedig Jó néni azt mondta, hogy itt van már közel,
                     majdnem a falu végén.</p>
                  <p>Ott van biz az, csakhogy a vizet eleven keretként körűlzáró dombos-erdős
                     szőlő-hegyektől mindaddig nem lehet meglátni, mig az ember föl nem jut a
                     tetőre.</p>
                  <p>Közel voltak már hozzá. Még egy kis kapaszkodó a meredek oldalon és fenn voltak
                     a csúcson.</p>
                  <p>Hej de megdobbant a szivük egyszerre!</p>
                  <p>Mintha valami csodás, bűbájos tündér-világba jutottak volna.</p>
                  <p>Felettük északon a Bakony százados szálfái zúgatták lombos koronájukat
                     sötét-zöld háttért alkotva. S a hegy déli lábánál, a nyári nap fényében, ott
                     ragyogott, csillogott, tündöklött előttük a Balaton. A varázsos szépségű,
                     bűbájos »magyar tenger«.</p>
                  <p>Fönséges, megragadó látvány! A meddig a szem ellát: víz, mindenütt víz...</p>
                  <p>De nem holt, élet nélkül való, érzéketlen víztömeg ám. Csupa élő, mozgó, érző
                     elevenség a magyar tenger. Lelke van, a mely vele él, vele érez a magyar
                     emberrel. Mély bánatában elborúl, sötét köntöst ölt magára... majd ha gyásza
                     tűnik, földerűl tekintete. Ragyogó, csillogó, égszínkék és levélzöld ruhát ölt
                     magára, felcziczomázza magát hófehér habfodrokkal s úgy mosolyog, úgy nevet
                     ránk édesen, szelíden...</p>
                  <p>Most épen a legjobb kedvében volt és a legragyogóbb öltözetében pompázott a
                     Balaton.</p>
                  <p>A fiúk szótlanúl, néma csodálattal tekintgettek jobbra, balra. Nem győztek
                     betelni a nagy gyönyörűséggel. Nem tudták, mit bámuljanak inkább. A váltakozó
                     kék, fehér, zöld szinekben csillogó rengeteg vizet-e, a rajta vígan tovasikló
                     vitorlás hajókkal s a fölötte keringő fehérszárnyú sirályokkal, vagy azt a
                     gyönyörű tündéri keretet, a mely köröskörűl befoglalja, mint egy drága
                     gyémántot. Sűrű nádasok és lankás, szelíd lejtésű hegy-ormok alkotják a Balaton
                     természetcsinálta keretét.</p>
                  <p>A hegyek tetejét erdő borítja, oldalát virúló szőlők lepik, melyeknek üde
                     zöldjéből vígan kandikál ki egy-egy pincze vagy nyaraló fehér fala, majd
                     egy-egy falucska apró nádfödelű házai és sudár tornya. Igy van ez végesvégig a
                     veszprémi és zalai oldalon. A zalai partokon, a nyugati részen emelkednek
                     egymásután a regényes szép hegyek: Badacsony, Tátika, Csobáncz és Szigliget.
                     Túlnan a somogyi partok ködbevesző körvonalai látszanak.</p>
                  <p>- Jaj de szép!... jaj de nagy víz!... - tört ki a fiúkból az őszinte
                     csodálkozás.</p>
                  <p>- Pedig még korán sem látjátok egész szépségében, - magyarázta Miklós bácsi. -
                     De még egész nagyságában sem. Az úgynevezett Kis-Balatont, mely a tó nyugoti
                     végét alkotja, innen nem látjuk. Bizony nagy tó ez, nemcsak hogy
                     Magyarországnak legnagyobb tava, de egész közép és dél Európában sincs hozzája
                     nagyságra hasonló. Szépségre meg az egész világon nincs párja.</p>
                  <p>Három vármegyére terjed: Veszprém, Somogy és Zalára. A hosszúsága... no hadd
                     lássuk a földrajzi tudománytokat, mekkora a hosszúsága?</p>
                  <p>- Nyolczvankét kilométer, - sietett Feri bebizonyítani, hogy megérdemelte a
                     jeles osztályzatot.</p>
                  <p>- A szélessége pedig tíz kilométer, jegyezte meg gyorsan Bandi.</p>
                  <p>- Igen, tíz kilométer Füred és Siófok között, a hol a gőzhajó jár. Épen most
                     jön át, nézzétek. De van olyan hely, a hol szélesebb is, például egy kicsit
                     odébb, Gamásza és Füzfő között már tizenöt kilométer. Ez a legnagyobb
                     szélessége. Van olyan hely is, a hol csak öt kilométer, például a Rév-Fülöp és
                     Boglár között. Itt szintén gőzhajó jár. Legkeskenyebb amott Tihanynál, mert a
                     tihanyi félsziget messze belenyúlik a vízbe. Ott csak másfél kilométer a
                     szélessége.</p>
                  <p>- Hát a nevét honnan vette a tó? - kérdé egyszerre Bandi.</p>
                  <p>- Azt bizony bajos volna megmondani egész bizonyossággal. Régen, mielőtt Árpád
                     apánk vitéz hadai meghódították a vidéket, sokféle nemzetség megfordult itt. A
                     kelta nép is lakott itt egy ideig s az »Pelsó« vagy »Peisó« néven nevezte a
                     tavat. Azután jöttek a rómaiak, ők is úgy nevezték, sőt az ő utána következő
                     avarok is. Az avaroknak azonban már szláv eredetű jobbágyai is laktak itt a tó
                     partján s valószínűen azok kezdték először »Balaton«-nak nevezni, mert ez a szó
                     (Blato) az ő nyelvükön mocsarat jelent. A magyarok tőlük vették át a tó nevét,
                     melyet néha »Balatin«-nak is mondtak.</p>
                  <p>A rege azt mondja, hogy a Balaton helyén hajdan egy nagy város állott. De
                     lakói, mint egykor Sodoma és Gomora lakói, bűnbe sűlyedtek s fejükre vonták
                     Isten haragját. Egyszerre csak az egész város a föld alá sűlyedt... Bűnös lakói
                     most odalent a mélységekben folyton imádkoznak és csak akkor jöhetnek ismét
                     felszínre, ha mind leimádkozták bűneiket. Az elsűlyedt város templomának
                     harangszava csöndes éjeken néha most is felhallatszik a vizek
                     mélységéből...</p>
                  <p>Ezt persze csak a babonás parti lakó hallja, a ki ilyenkor áhítattal vet
                     keresztet magára. És elmond ő is egy imádságot a szerencsétlen szenvedők lelki
                     üdveért...</p>
                  <p>- Giling-galang... giling-galang... hangzott fel most egyszerre a csengő
                     harangszó. Csakhogy persze nem a Balaton mélyéből, hanem a mencshelyi
                     toronyból.</p>
                  <p>- Giling-galang... giling-galang... – bimm-bamm... - feleltek rá egymásután a
                     harangok vagy tíz faluban, a melyek mind ott feküsznek a Halom-tető körűl, a
                     Balaton-völgyben. Ott van mindjárt Dörgicse és Akali, a hol a kitünő bor terem;
                     Budavári, Szent-Antalfa, Zánka, Szepezd, távolabb Tihany és Balaton-Füred,
                     Aszófő, Örvényes, Udvari.</p>
                  <p>Delet harangoztak. Kis vándoraink végig tekintvén még egyszer a páratlan
                     szépségű panorámán, haza felé indultak. Jó néni már várta őket pompás
                     ebéddel.</p>
                 
               </div>
               <div type="chapter">
                  <head>
                    Füred.
                  </head>
                  <p>Egy napot még ott töltöttek a fiúk, kipihenték jól magukat. S miután elég erőt
                     gyűjtöttek a további kalandozásra, megköszönték Jó néninek a szíves
                     fogadtatást, búcsút vettek tőle és Miklós bácsi társaságában útra keltek.
                     Utazásuk első czélpontja Füred volt.</p>
                  <p>Először magát a községet nézték meg. Balaton-Füred a vízparttól mintegy
                     negyedórányira fekszik, a Tamás- és György-hegy lábánál. Csinos, szép magyar
                     falu. Tősgyökeres magyar emberek lakják, a kik leginkább szőlő- és
                     földműveléssel foglalkoznak.</p>
                  <p>A mint a Balaton felé tartva elhagyjuk a falut, jól dolgozott szőlőskertek,
                     szép nyaralók, villák sora kezdődik. Ezek között vezet a jó tíz perczig tartó
                     árnyas fákkal szegett út a tulajdonképeni fürdőhelyre. A vidék népe ezt csak
                     »Savanyú-víz« néven hívja. Az úttól jobbra, Arács falu felé, egy hatalmas
                     épület vonja magára az utazók figyelmét. Ez a szeretetház, a hol szegény árva
                     gyermekeket gondoznak és tanítanak.</p>
                  <p>A mind sűrűbben sorakozó nyaralók között Miklós bácsi egyszerre csak megállt és
                     egy csinos villára mutatott, a melyik ott áll az út jobb oldalán, egy kis
                     magaslaton a Balaton fölött, ablakából gyönyörű kilátás nyílik a tóra és a
                     tihanyi félszigetre.</p>
                  <p>- Itt lakott sok nyáron át koszorús regényírónk: Jókai Mór. Itt írta
                     halhatatlan műveit. Amott meg - magyarázott tovább Miklós - Blaháné nyaralójára
                     mutatva, a »nemzet csalogánya« rakott fészket magának.</p>
                  <p>A kis fürdői kápolna és a herczegprimás szép villája mellett elhaladva, a parti
                     sétatérre értek.</p>
                  <p>Gyönyörű kép tárult eléjök, a minőt csak a leghiresebb tengeri fürdők
                     nyujtanak.</p>
                  <p>Az árnyékos platánok és gesztenyefák alatt tarka csoportokban sétáltak a
                     fürdővendégek, a kik messze földről jöttek ide gyógyulást és pihenést keresni.
                     A vízen, a part hosszában, hajók raja ringatózott. Volt ott mindenféle vízi
                     járómű, a minek Bandi és Feri hírét sem hallotta. Meg is csodálták ám a karcsú
                     kis halászbárkákat, lélekvesztőket, benzin-motoros hajókat s a szép nagy fehér
                     szárnyú vitorlásokat.</p>
                  <p>A nyári nap tüze mind hevesebben sugárzott át a lombokon. A sétáló közönség
                     egyre gyérűlt. Mindenki sietett a meleg elől a Balaton hűvös hullámaiba.</p>
                  <p>- Fürödjünk meg - indítványozta Miklós bácsi. A fiúk szívesen kaptak az
                     alkalmon.</p>
                  <p>A fürdőház bent van a Balatonban. Czölöpökre épült nagy tornyos palota, melybe
                     hosszú fahíd vezet a partról. A fürdőház homlokára, a bejárat fölé ez a vers
                     van vésve:</p>
                  <p>Lelked szép erejét a sors hullámai edzik,</p>
                  <p> E tó testednek nyujt vidor életerőt!</p>
                  <p>A híd közepén Bandi egyszerre csak megállt.</p>
                  <p>- Miklós bácsi, milyen mély a Balaton? - kérdezte.</p>
                  <p>Feri is kiváncsian várta erre a kérdésre a feleletet. Mint aféle alföldi fiú, ő
                     sem tudott úszni és alkalmasint megszeppent egy kicsit Bandival együtt ettől a
                     rengeteg víztől. Alighanem az volt a közös gondolatuk, hogy talán még sem lesz
                     tanácsos bele menni a vízbe, mert hátha el találja őket nyelni...</p>
                  <p>Miklós bácsi kitalálta titkos gondolatukat.</p>
                  <p>- Hát biz ez sok helyen olyan mély, hogy ha a füredi templom tornyot
                     beleállitanák, még a csillaga sem látszanék ki belőle. Közepes mélysége 7-10
                     méter, de van olyan hely is Tihany mellett, a hol sokkal mélyebb. Ugy-e jó
                     volna most, ha úszni tudnátok? Meg is kell tanúlnotok, mert az úszás nemcsak
                     testedző férfias mulatság, hanem hasznos dolog is. Vízen járva sohasem tudja az
                     ember, mikor kerűl veszedelembe. Akkor aztán nincs más menekülés, mint az
                     úszás.</p>
                  <p>A fiúk megfogadták, hogy a jövő évben be is fognak iratkozni Pápán az úszó
                     tanfolyamra.</p>
                  <p>- No de azért itt nincs mit félnetek, mert a fürdőben az úszni nem tudók
                     számára is van hely. A nyílt vízre persze nem szabad kimennetek. Pedig az ám
                     csak az igazi gyönyörűség; ott ringatózni a csacsogó, fodros hullámokon.</p>
                  <p>Fürdés után megebédeltek s úgy folytatták sétájukat.</p>
                  <p>A savanyúvíz-forrás felé tartottak, a mely árnyas fákkal beültetett, tágas tér
                     közepén van. Egyenruhás szolgák osztogatják poharakban az egészséget adó pompás
                     vasas és szénsavas ásványvizet.</p>
                  <p>A forrástól nem messze áll egy érczszobor. Miklós bácsi odavezette a fiúkat s
                     kegyelettel emlékezett meg arról, a kit az a szobor ábrázol. Kisfaludy Sándort
                     ábrázolja, a koszorús költőt, a ki a Balaton vidékét, Csobánczot, Tátikát,
                     Szigligetet oly remek szép, halhatatlan regékben megénekelte.</p>
                  <p>- Ni-ni! itt szinészek is vannak, - kiáltott fel egyszerre Bandi, a mint egy
                     vörös színlapot megpillantott. Nézzük meg a színházat.</p>
                  <p>Nem messze a forrástól, ligetes erdőben áll a szép épület. A magyar múzsa
                     temploma. Homlokán ez a felírás olvasható:</p>
                  <p>Hazafiság a Nemzetiségnek.</p>
                  <p>- A nemes tűzre lobbant hazafiság emelte ezt a csarnokot is - magyarázta Miklós
                     bácsi - épen úgy, mint a költő érczszobrát. A honszerelem építette a nemzetiség
                     egyik őrhelyéül, végvárául.</p>
                  <p>Oh, szép idő volt az, a hazafias lelkesedésnek, felbuzdúlásnak kora, melynek
                     élő örök emléke ez a Múzsa-csarnok. A szívünk megtelik melegséggel,
                     ragyogással, ha annak az időnek történetét olvassuk.</p>
                  <p>Az 1830-ik esztendő nyarán történt, hogy egy lelkes kis társaság ült együtt itt
                     e helyen, a hol most a szinház áll, a terebélyes cserfák árnyékában.</p>
                  <p>A társaság középpontja Kisfaludy Sándor, az ünnepelt költő volt. Körűle:
                     Bezerédy István, Bezerédy György, Vigyázó Ferencz, Dabasi Halász Sámuel, Eörsi
                     Nagy Antal, Mórocza Dániel, Fülöp József és több lelkes, derék hazafi.</p>
                  <p>Szomorú dolgokról folyt a szó. Arról, hogy egész Magyarországon nincsen még
                     állandó magyar szinház. Nincs a magyar nyelvnek, a magyar művészetnek temploma.
                     A németnek bezzeg van tíz városban is már.</p>
                  <p>- Szégyen ez és gyalázat, uraim! - mondá nemes felindulással Kisfaludy. - Mikor
                     olyan istenáldotta nagy művészeink vannak, mint Megyery, Lendvay, Telepy,
                     Komlóssy, Hubenay, Kántorné, Lendvayné, Komlóssyné, Balogh Nina, a kiknek
                     nyomába sem léphet holmi jött-ment német komédiás. És ők nem juthatnak szóhoz
                     Magyarország színházaiban. Ott a németek gajdolnak. Árpád nyelve száműzve van a
                     pajtákba, ököristállókba, deszkabódékba... A német szinész jólétben,
                     kényelemben, puha kalácson él Magyarországban, a magyar szinész száraz kenyéren
                     és vízen s nincs hova fejét lehajtsa...</p>
                  <p>Ujra mondom, uraim, szégyen-gyalázat ez. És minden lelkes hazafinak szent
                     kötelessége, hogy ezt a szégyenfoltot lemosni segítse nemzetéről. Kezdjük meg a
                     nagy munkát mi, építsünk Füreden, itt ezen a szent helyen: magyar nemzeti
                     színházat!</p>
                  <p>A gyujtó beszéd elhangzása után mindjárt fölállott Fülöp József, a ki mérnök
                     ember volt.</p>
                  <p>- Uraim! - mondá, - én már gondolkoztam ezen a dolgon s igérem, hogy huszonnégy
                     óra alatt elkészítem a színház tervezetét.</p>
                  <p>A szomszédos asztalnál is fölállott egy ember és a költő elé lépett.
                     Tisztelettel megemelvén kalapját így szólt:</p>
                  <p>- Kis-jókai Szabó István a nevem, komáromi kereskedő vagyok. Engedje meg,
                     mélyen tisztelt hazánkfia, hogy ahhoz az épülethez én is hozzá járuljak valami
                     csekélységgel. Tessék beírni, hogy az építéshez szükséges fát és zsindelyt
                     ingyen s a magam költségén ide szállítom Komáromból.</p>
                  <p>A vendéglős a ki tanúja volt e jelenetnek, szintén odajárúlt Kisfaludy elé s
                     tizenöt darab ezüst huszast adott át neki az építkezés költségeire.</p>
                  <p>A jelenlevő urak is sorra megnyitották erszényüket s egyszersmind megindították
                     a gyűjtést a fürdővendégek és a szomszédos vármegyék közönsége között.</p>
                  <p>A szükséges összeg csakhamar együtt volt.</p>
                  <p>A füredi és vidékbeli kis nemesség és szegény jobbágyság a szükséges igás
                     napszámot ajánlotta fel. S 1831. julius 2. és 3. napján már föl is avatták a
                     színházat.</p>
                  <p>Gyönyörű, lélekemelő ünnep volt az.</p>
                  <p>Megjelent a szomszédos vármegyék fényes küldöttsége. Ott voltak Zala, Veszprém,
                     Vas, Sopron, Győr, Somogy, Fehér és Tolna megye urai.</p>
                  <p>Tisztes ünnepi köntösben seregestűl jött a falvak lakossága. Ifjú és öreg,
                     férfi és nő, nemes és jobbágy, úr és szegény egyaránt. Úgy jöttek, mintha
                     istentiszteletre, áldozatra jönnének.</p>
                  <p>Arra is mentek. A hazaszeretet oltárán gyujtották meg az áldozat tüzét.</p>
                  <p>A föllobogózott, fölvirágozott színházba a mint belépett az egyszerű sereg,
                     egyszerre csak felcsendűlt ajkán a hazaszeretet dala. »Im, bejöttünk nagy
                     örömmel a Te szentséges hajlékodba, Magyaroknak nagy Istene!«...</p>
                  <p>A színigazgató Komlóssy Ferencz szavalta el ezután Kisfaludy Sándornak ez
                     alkalomra szerzett költeményét. Majd az egész társaság együtt énekelte dobogó
                     szívvel, büszke örömmel és áhítatos lélekkel azt a gyönyörű dalt, a mely
                     szintén Kisfaludy honszerető szívéből fakadott:</p>
                  <p>Adja Isten, hogy a magyart</p>
                  <p> A félvilág uralja.</p>
                  <p> S vérrel szerzett szabadsága</p>
                  <p> Soha kárát ne vallja.</p>
                  <p>Adja Isten - alkotmánya</p>
                  <p> Mindörökké állhasson,</p>
                  <p> S díszlésének semmi erő,</p>
                  <p> S idővész ne árthasson!...</p>
                  <p>Nem maradt ott egy szív sem megilletődés nélkül, egy szem se szárazon.</p>
                  <p>Igy történt e színház építése és fölavatása - végezte elbeszélését Miklós
                     bácsi. Áldás a költő és a lelkes honfiak emlékére!</p>
                  <p>Ezalatt zeneszó zendűlt a parkban. Mindenki oda sietett. A parti sétatér
                     hamarosan megtellett ismét közönséggel. Miklósék is oda tartottak.</p>
                  <p>A zeneszóba egyszerre csak harsány kürt-, és harangjelzés vegyült.</p>
                  <p>- Gőzhajó! - kiáltott Bandi a kikötő felé mutatva.</p>
                  <p>Csakugyan akkor érkezett meg Siófokról a »Baross« gőzhajó. Ez a Balaton
                     legnagyobb gőzöse és 1889 óta jár két kisebb társával a magyar tengeren. Előbb
                     csak egy gőzhajója volt a Balatonnak, a »Kisfaludy« nevű, a mely a »legnagyobb
                     magyar« gróf Széchenyi István kezdeményezésére 1847-ben épűlt. Annak előtte
                     csak halászbárkák és kompok közlekedtek a két part között.</p>
                  <p>- Hát télen hogyan közlekednek a Balatonon? - kérdezte Bandi.</p>
                  <p>- Gyalogszerrel, - felelt Miklós bácsi - a kinek kocsija, lova van, az meg
                     kocsival, lóval.</p>
                  <p>- Na ahhoz nagy bátorság kell - jegyezte meg Feri.</p>
                  <p>- Kell is, meg nem is. A ki nem ösmeri szegről-végre a Balatont, az nem mehet
                     rá istenkisértés nélkül, bármily vakmerő legyen is. A ki meg ismeri, mint a
                     parti lakosok, annak semmi baja sem eshetik. Csak meg kell várni, míg jól
                     befagy, mintegy 5-6 hüvelyknyire, akkor aztán megbir bármi nagy terhet. A
                     somogyiak rendesen ilyenkor hordanak a zalai és veszprémi partokról bort és
                     követ, a zalaiak és a veszprémiek viszont gabonáért, takarmányért, szénáért,
                     szalmáért, mennek át nagy szekerekkel Somogyba. Gyakran megtörténik az is, hogy
                     zalai legény Somogyból hoz asszonyt a házhoz, veszprémi leány meg Somogyba megy
                     férjhez. Ilyenkor vidám lakodalmi meneteket is lehet látni a Balaton jegén.
                     Hanem persze az utat is ismerni kell. Mert vannak a vízben egyes helyek,
                     úgynevezett »Heves«-ek, a hol meleg forrás buzog a fenéken. Ott aztán sohasem
                     fagy be a víz, vagy legalább nem oly erősen, mint másutt. Ezeket óvatosan ki
                     kell kerülni.</p>
                  <p>- No már én még sem vállalkoznám ilyen útra, - szólt Bandi - hanem gőzhajón
                     szeretnék utazni.</p>
                  <p>Ehez már Ferinek is kedve lett volna.</p>
                  <p>- No majd holnap abban is lesz részetek, - mondá Miklós bácsi, a ki épen egy
                     nagy sárga plakátot olvasgatott, a mely a kikötő hídjára volt ragasztva.</p>
                  <p>A sárga czédulán ez a hirdetés állott nagy betűkkel:</p>
                  <p>HOLNAP KIRÁNDULÁS GŐZHAJÓN TIHANYBA!</p>
                 
               </div>
               <div type="chapter">
                  <head>
                     Tihany.
                  </head>
                  <p>Az éjszakát Füreden töltötték utasaink s reggel korán már ott voltak a »Baross«
                     födélzetén, hogy Tihanyba rándúljanak.</p>
                  <p>A nap akkor emelkedett épen a kenesei és aligai partok fölé. Minden kiránduló a
                     födélzeten volt, hogy a felséges látványban gyönyörködjék.</p>
                  <p>Napkelte a Balatonon! Tiszta, derűlt nyári reggelen olyan ragyogó látvány ez,
                     hogy azt lefesteni, leírni méltó módon nem lehet. Azt látni kell.</p>
                  <p>A csendes álomban szendergő tó, mikor az ifjú nap első bíborsugarainak csókját
                     érezi, egyszerre fölébred néma nyugalmából. Leveti sötét hálóköntösét s bíbor
                     palástot ölt magára. Élet, elevenség ömlik el rajta mindenfelé. A parti nádasok
                     rejtelmes világából is zűrzavaros lárma hallatszik. Gágog a vadlúd, hápog a
                     vadkacsa, sikolt a sirály, buffog a bölömbika, csiripel a nádi veréb... Egy-egy
                     hatalmas szárnycsapás jelzi, hogy a hosszúlábú, hegyescsőrű gólya,
                     kígyónak-békának rettegett ellensége is fölébredt álmából s vadászútra
                     indúlt.</p>
                  <p>A bíborszínben ragyogó hullámokat vígan szelte a hajó.</p>
                  <p>A fiúk a gyönyörű panorámát nézték, a melyet a füredi hegyek s a szomszédos
                     parti falvak: Aszófő, Örvényes, Udvari csinos fehér házikói és bíborpirban égő
                     tornyai mutattak.</p>
                  <p>Miklós bácsi a hajóskapitánynyal beszélgetett, a ki jó ismerőse volt.</p>
                  <p>Közel voltak már Tihanyhoz. A hajó a meredek bazalt-falak mellett futott,
                     melyek tetejéről a hatalmas apátsági templom tekint le a mélységbe.</p>
                  <p>- No ha most a hajóm feneke hirtelen kilyukadna, akkor kútba esnénk mindnyájan
                     - szólt tréfásan a kapitány. - Még pedig olyan mélybe, hogy a kémény teteje se
                     látszanék ki belőle...</p>
                  <p>- Hogy-hogy, kapitány uram? - kérdezte Miklós.</p>
                  <p>A feleletre már a fiúk is kiváncsiak voltak, körűlfogták a jókedvű kapitány
                     bácsit.</p>
                  <p>- Hát csak úgy, - mondá a kapitány, - hogy ez a hely, a hol most vagyunk,
                     legmélyebb része a Balatonnak. A halászok azt tartják, hogy a füredi tornyot is
                     elnyelné. Ők nevezték el ezt a részt »Kút«-nak s a nép is csak e néven
                     ismeri.</p>
                  <p>A hajó feneke persze nem lyukadt ki, hanem vígan szállt tova czélja felé.
                     Néhány percz múlva meg is állt közel a parthoz. S minthogy Tihanyban kikötő
                     nincsen, a matrózok csónakon szállították partra a közönséget.</p>
                  <p>Meredek hegyi út vezet föl a faluba.</p>
                  <p>A mintegy öt kilométer hosszú és három kilométer széles félszigeten ma már csak
                     egy falu van. Ennek a neve is Tihany. Régebben három volt, de kettő - Apáti és
                     Újfalu - elpusztúlt s lakói részint Somogyba, részint Zalába költöztek.</p>
                  <p>Kicsiny kis falu ez is, mindössze pár száz lélek lakja. Földművelő, hajós- és
                     halászemberek. De érdekes története van és olyan nevezetességei, a milyenekkel
                     kevés hely dicsekedhetik. Jönnek is az emberek messzeföldről a csudálatára.</p>
                  <p>Leghíresebb a visszhangja.</p>
                  <p>Erről már a fiúk is tanúltak, sokat hallottak is, olvastak is.</p>
                  <p>- Először a visszhangot hallgassuk meg! - kérték Miklós bácsit.</p>
                  <p>A hatalmas kéttornyú apátsági templom felé tartottak. A Balatonból mintegy száz
                     méter magasságra emelkedő bazalt-hegy tetején áll ez az ős templom és északi
                     oldala adja a híres visszhangot. De a visszhang csak úgy jön létre, ha a
                     templom északi oldalától néhány száz lépésnyire eső »Nyárshegy« déli lejtőjének
                     egy bizonyos pontjára állunk és onnan kiáltunk a templom fala felé.</p>
                  <p>Mikor a fiúk arra a helyre értek, a honnan a visszhang hallható, Bandi erős
                     csengő hangon elkiáltotta a Szózat két első sorát:</p>
                  <p>Hazádnak rendületlenűl</p>
                  <p> Légy híve, oh magyar!</p>
                  <p>A kolostor ódon fala gyönyörűen visszaverte az egészet, úgy hogy Bandi még
                     egyszer hallhatta egész szépen a saját hangját.</p>
                  <p>- Van-e még valahol ilyen visszhang? - kérdezte Feri.</p>
                  <p>- Magyarországon nincs, - felelt Miklós bácsi. - Külföldön azonban van még
                     ennél nagyobb is. A leghiresebb visszhang Olaszországban hallható Milano
                     mellett. Ott az úgynevezett Simonetta-villa huszonöt-harmincz szótagot, sőt
                     erős hang kiáltása után ötven szótagot is visszaver. Érdekes Németországban a
                     Rajna folyó mellett a Loreley-sziklák visszhangja is. Ott egy erős
                     pisztolylövés hangja tizenötször-húszszor ismétlődik.</p>
                  <p>A fiúk közelében egy érdekes idegen úr állott. Nagy koczkákkal tarkított
                     ruhájáról és piros utazó könyvéről itélve angol lehetett. Ő is igen kiváncsi
                     volt a tihanyi visszhangra s elkiáltott egy mondatot a maga nyelvén. Csakhogy
                     járatlan lévén, nem jó helyre állt s így a kisérlet természetesen nem sikerűlt
                     neki.</p>
                  <p>Másodszor erősebben kiáltott, de a visszhang most is makacsúl hallgatott.</p>
                  <p>Kiáltott harmadszor is - semmi válasz.</p>
                  <p>Egy szurtosképű kis pásztorfiú, a ki a közelben nyáját legeltette és
                     »kecskekörmöt« kínált a látogatóknak, végre megsokalta a dolgot. Odakiáltott az
                     idegennek:</p>
                  <p>- Jaj, bácsi, a mi visszhangunk csak a magyar szót érti meg; annak ugyan hiába
                     beszél ángliusúl...</p>
                  <p>Miklós bácsi odaintette a tréfás kedvű fiút és vett tőle néhány érdekes
                     »kecske-körmöt«. Bandi és Feri nagy érdeklődéssel nézegették ezeket az apró
                     furcsa kis holmikat, melyek teljesen hasonlítanak a kecske körméhez. Innen
                     kapták a nevüket is. Tulajdonképen nem egyebek, mint megkövűlt csigák.</p>
                  <p>- Hát aztán meg tudnád-e mondani, öcsém, hogy honnét származnak ezek a
                     kecske-körmök? - kérdezte Miklós bácsi a fiútól.</p>
                  <p>- Onnan la! - felelt röviden a gyerek és a Balaton-part felé mutatott, a hol a
                     kecske-körmöket összeszedte.</p>
                  <p>- De hát oda honnan kerűltek.</p>
                  <p>- A víz fenekéről szórják ki a hullámok.</p>
                  <p>- Hát a víz fenekére honnan jutottak azok a kecske-körmök? - vallatta tovább
                     Miklós a fiút. - Ha szépen elmondod, kapsz egy koronát.</p>
                  <p>Fölcsillant a szűkszavú fiú szeme erre és fényes jutalom reményében elmondta a
                     kecske-köröm regéjét, a mely a visszhang regéjével összefonódva száll a nép
                     között szájrúl-szájra.</p>
                  <p>- Hát annak nagy sorja van, kérem, - kezdé a fiú nagy fontosan. - Úgy van az,
                     hogy egyszer volt, hol nem volt - volt egyszer egy gyönyörűséges szép aranyhajú
                     királyleány. A gyönyörűséges szép aranyhajú királylánynak sok gyönyörűséges
                     szép aranyszőrű kecskéje. Itt legeltette őket mindennap a tóparton.</p>
                  <p>Gazdag volt a királyleány, de azért mégis nagyon szegény volt. Nagy szépsége,
                     nagy gazdagsága nem boldogította, mert néma volt szegény.</p>
                  <p>Nagyon búsúlt e miatt a szépséges szép királyleány, midőn egyszer az ősz
                     hullámkirály, a Balaton tündére jött hozzá.</p>
                  <p>- Adj egy csésze friss tejet, szép királyleány, beteg a fiam nagyon; friss
                     tejet kíván, attól megenyhűlne.</p>
                  <p>A királyleány adott egy csésze friss tejet; a beteg fiú megitta, és meggyógyult
                     tőle. A hullámkirály hálából meggyógyította a királyleányt, megoldotta a
                     nyelvét. Gyönyörű szép hangja lett egyszerre, olyan, mint a pacsirtának.</p>
                  <p>De a királyleány nagyon elbizakodott, kevély lett a szép hangjára; mindenkit
                     lenézett, megvetett, a kinek nem volt olyan szép hangja. Csak magának
                     énekelgetett, senki örömére, gyönyörűségére nem hallatta a hangját, még a jó
                     Isten dicséretére sem.</p>
                  <p>A hullámkirály fia egyszer megint beteg lett és a királyleány hangját szerette
                     volna hallani. Azt mondta, hogy attól meggyógyulna. De hasztalan kérte a gőgös
                     királyleányt, mert az nem nyitotta szóra ajkát. A tündérkirályfi bele is halt
                     bánatába... Megharagudott ezért szörnyen az öreg hullámkirály és megkérte a
                     testvérét, a bérczek tündérét, hogy büntesse meg a kevély királyleányt.</p>
                  <p>A bérczek tündére is nagy haragra lobbant. Megnyitotta a hegyek torkát s három
                     éjjel, három nap hányta a tüzet haragos mélyéből... A királyleánynak egész
                     vagyonát porrá égette. Szép aranyszőrű kecskéi a tűz elől mind a Balatonba
                     rohantak s oda vesztek. Azoknak a körmeit hányja partra most a hullám.</p>
                  <p>A gőgös királyleányt meg bezárta a hegyek tündére egy barlangba, a melyik ott
                     van a templom alatt. S az a büntetése, a mért olyan büszke volt a hangjára,
                     hogy most akárki megszólítja, mindenkinek köteles felelni.</p>
                  <p>Miklós bácsi megjutalmazta a mesemondó fiút.</p>
                  <p>Ezután a nagyszerű kolostor belsejét tekintették meg. Benczés papok laknak
                     benne. Egy szelíd-nyájas öreg pap fogadta őket, és végig kalauzolta a komor,
                     visszhangos folyosókon. Megmutogatott nekik minden nevezetességet és szívesen
                     mondta el a zárda történetét.</p>
                  <p>- Zárdánkat, templomunkat és apátságunkat, - kezdé elbeszélését - boldog
                     emlékezetű I. Endre királyunk alapította az 1055-ik esztendőben. Gazdag
                     adományokkal látta el a szerzetet és gyakran időzött e szép helyen, a míg élt.
                     Örök pihenésre is ide kivánkozott. Itt is temették el. Hamvai a templom alatt
                     levő sírboltban pihennek. Nyugodjék békével!</p>
                  <p>A király síremlékét és halotti ruháit is megmutatta az öreg páter. Ezek csak
                     nem régen kerűltek elő a kriptából.</p>
                  <p>Még egy érdekessége van a tihanyi zárdának. Egy viaszkép, a mely a híres Loyola
                     Ignáczot ábrázolja, a ki a jezsuita-rendet alapította. Egy hiteles okirat azt
                     is bizonyítja, hogy ez a viaszkép egyenesen a halott Loyola arczáról lett
                     levéve.</p>
                  <p>A régi zivataros időkben az apátság épületei erősségűl is szolgáltak. Különösen
                     a tatárjáráskor s a mohácsi vész után jó menedék volt ez a köröskörűl vízzel
                     védett hely a vidék lakosságának.</p>
                  <p>Tihany várát sohasem tudta elfoglalni se tatár, se török, se német. A vár
                     kapitányai között sok híres vitéz férfiú vala.</p>
                  <p>Különösen Pisky Istvánról jegyzett föl nevezetes vitézi cselekedeteket a
                     krónika.</p>
                  <p>Pisky uram akkor volt Tihany-vár kapitánya, mikor Magyarország nagy részében
                     török parancsolt. De Tihanyban akkor sem. A tihanyi vár büszke tornyára nem
                     tudták feltűzni a félholdat Mohamed hívei akkor sem. Ott magyar lobogót
                     lengetett a szellő!</p>
                  <p>Szörnyen bosszantotta ez a dolog jó Ibrahim basát, a ki a Somogy-vidék
                     parancsolója volt. Hatalmas úr és testi erejére szerfelett büszke férfiú.</p>
                  <p>Az ő tiszte lett volna, hogy azt a kis sárfészket is a fényes porta hatalmába
                     kerítse. Próbálkozott is mindenféleképen. Erőszakkal is, csellel is, de nem
                     sikerűlt sehogyan sem.</p>
                  <p>Haragjában egyszer aztán szörnyen goromba levelet írt Pisky Istvánnak.</p>
                  <p>Tősgyökeres jó magyar nyelven írta, az igaz. Mert a törököknek az az egy jó
                     erkölcsük legalább megvolt, hogy míg itt voltak nálunk s a kenyerünket ették,
                     a nyelvünket is megtanúlták. Ebben különbek voltak a németnél, a ki sohasem
                     tanúlt meg magyarúl, ma sem tanúl meg, ha magyar kenyéren is él. Hanem inkább
                     mindig a maga nyelvét akarta ránk erőszakolni.</p>
                  <p>De bármilyen jó magyarán volt is írva Ibrahim úr levele, azért Pisky István még
                     sem tette ki az ablakába. Mert tele volt az a levél szemenszedett
                     gorombasággal, szitokkal. Epébe mártotta a pennáját Ibrahim basa, a mikor
                     megírta.</p>
                  <p>Kivűl így czímezte:</p>
                  <p>»Adassék az hazug, tökéletlen, hitetlen Pisky Istvánnak, Tihanyba tulajdon
                     kezébe.«</p>
                  <p>Belűl meg elnevezte a becsületes kapitányt »kurta disznó«-nak, »ország
                     kóborlójá«-nak, »hitetlen gyaur«-nak és minden rossznak. Végűl aztán
                     felszólította, hogy ha olyan nagy vitéz: álljon hát ki vele páros viaskodásra!
                     Jőjjön ki ekkor és ekkor egy megjelölt helyre a Balaton jegére (télidőn volt).
                     De senkit se hozzon magával, csak egy szál karddal jőjjön. Ő is azzal jön. Úgy
                     vívjanak meg ketten életre és halálra, míg az egyik ott nem marad. Majd
                     elválik, ki a legény a csárdában!...</p>
                  <p>Pisky uram nagyot nézett, mikor ezeket az ok nélkül való gorombaságokat
                     elolvasta. Hanem azért elfogadta a kihívást. Ne mondja, hogy gyáva a
                     magyar.</p>
                  <p>- Majd megtanítom én móresre ő kelmét! - dörmögött a bajusza alatt és elindúlt
                     a kijelölt helyre.</p>
                  <p>Ibrahim már ott várta.</p>
                  <p>Hatalmas mohamed-ember volt a basa, alacsony, köpczös férfiú a kapitány.</p>
                  <p>Úgy álltak szemben egymással ott a csikorgó jégen, mint hajdan Dávid és
                     Góliáth.</p>
                  <p>Ibrahim gúnyosan nézte végig Piskyt. Mintha csak azt mondta volna neki: »Na kis
                     gyaur, készítsd el a testamentumodat és imádkozz, mert most mindjárt elküldelek
                     a másvilágra!«</p>
                  <p>Pisky rá sem nézett a törökre, csak hatalmas pallosforma kardját nézte végig s
                     ezt gondolta magában: jól van, rendben van!</p>
                  <p>Vitézekhez illő módon némán fegyverükkel köszöntötték egymást és
                     összecsaptak.</p>
                  <p>Szikrát vetettek a kardok s megroppant a jég a rettenetes támadás súlya
                     alatt.</p>
                  <p>Ibrahim támadott s egy hatalmas csapással ketté akarta hasítani Pisky
                     fejét.</p>
                  <p>A kapitány ügyesen elhárította a csapást s egy villámgyors ugrással úgy
                     kólintotta fültövön az óriási törököt, hogy az szédelegve zuhant a jégre...
                     Szerencsére csak a pallos foka érte Ibrahimot, mert ha az éle találja, úgy
                     szétszelte volna tar fejét, hogy a hatalmas padisah valamennyi borbélya sem
                     ragasztotta volna többé össze.</p>
                  <p>Ájultan, tehetetlenűl feküdt a jégen Ibrahim és Pisky most már könnyű szerrel
                     végezhetett volna vele. Nem is kellett volna egyebet tennie, csak hátat
                     fordítani és ott hagyni a jégen. Egy fertály óra múlva csonttá fagyott volna ő
                     vitézsége. Hanem a jó régi magyar virtus nem olyan volt ám, hogy a tehetetlen
                     ellenségen bosszút álljon.</p>
                  <p>Pisky uram letette diadalmas fegyverét, tarisznyájába nyúlt s egy jóféle
                     törköly-pálinkával telt csutorát húzott elő. Letérdelt a basa mellé és addig
                     töltötte szájába a tüzes italt, míg visszatért belé a lélek.</p>
                  <p>Mikor aztán nagy nehezen föltápászkodott, karonfogta és elkísérte őt egész a
                     somogyi partig, hogy valami baj ne érje a jégen.</p>
                  <p>Ettől fogva a legjobb barátja lett Ibrahim basa Pisky kapitánynak. Nem fájt
                     többé a foga Tihany várára sem. Örűlt őkegyelme, hogy ott nem hagyta a Balaton
                     jegén.</p>
                  <p>*</p>
                  <p>Az öreg paptól elbúcsúzván, vissza indúltak utasaink a hajóra.</p>
                  <p>Mikor a falut elhagyták, egyszerre búgó kürt, majd harangjelzés ütötte meg
                     fülüket. Miklós elővette az óráját.</p>
                  <p>- Teringettét! - szólt - elkéstünk. Az indulásra kitűzött idő lejárt, a hajó
                     útra kelt.</p>
                  <p>Egy kis magaslatra érve csakugyan láthatták, a mint a »Baross« vígan szelte a
                     hullámokat Füred felé.</p>
                  <p>A fiúk tanácstalanúl néztek egymásra. Mi lesz már most? Hogyan kerűlnek vissza
                     Füredre?</p>
                  <p>- No sebaj! nyugtatta meg őket nyomban Miklós bácsi. - Visszamegyünk gyalog.
                     Ismerem az útat, nincs messze Füred. A part mellett egy jó kis séta az egész. A
                     »remete barlang«-okat még úgy sem láttuk, most legalább megnézzük azokat
                     is.</p>
                  <p>A part sziklás oldalába vájt üregek ezek a remete-barlangok. A hegyekben künt
                     tanyázó pásztor és halász-emberek vájhatták valamikor menedékhelyül vihar és
                     szél ellen. Ma is jó búvóhelyei madárnak, vadnak s hajléktalan
                     vándorembereknek.</p>
                  <p>A néphit azt tartja róluk, hogy hajdan remeték lakták őket. Őszfürtű, jámbor
                     aggastyánok, a kik a világtól elvonúlva imádkozással töltötték életük alkonyát.
                     Gyökerekkel, szárított hallal és vad gyümölcscsel táplálkoztak.</p>
                  <p>Sorba nézték őket a fiúk s azután a félsziget legmagasabb pontjára, a mintegy
                     120 méter magas »Csúcshegy«-re mentek. Onnan ismét gyönyörű kilátás nyílik az
                     úgynevezett nyugoti Balatonra, melyet a keleti résztől épen a tihanyi félsziget
                     választ el.</p>
                  <p>Túlnan, a somogyi parton szép új fürdőtelepek egész sora. A legszebb és
                     legnagyobb mindjárt az első: Balaton-Földvár. Ezt követik: Szemes, Lölle és
                     Boglár. A part hosszában robogva szalad végig a vasút. Eminnen, a zalai parton
                     sudár jegenyefák közűl apró falvak fehér házai mosolyognak a nézőre. Távolabb
                     Badacsony, Csobáncz, Szigliget regényes bércztetői sötétlenek.</p>
                  <p>A mint a hegyről lefelé mentek, egyszerre csak ábrándos édes dal csendűlt
                     feléjük a mélységből. Halászleányka énekelgetett lenn a parton:</p>
                  <p>Oh, Tihanynak riadó leánya,</p>
                  <p> Szállj ki szent hegyed közűl!</p>
                  <p> Im, kit a sors eddig annyit hánya</p>
                  <p> Partod ellenében ül...</p>
                  <p>- Halljátok ezt a bűbájos dalt! - figyelmeztette Miklós bácsi a fiúkat - ez itt
                     termett ezen a tündéri vidéken. Talán épen ezen a helyen fakadt a költő
                     szívéből, a hol mi most állunk.</p>
                  <p>- Én ismerem azt a szép költeményt - mondá Bandi - már olvastam valahol.</p>
                  <p>- Én is ismerem, tudom is könyv nélkül - vágott közbe Feri. - Csokonai
                     írta.</p>
                  <p>- Úgy van - hagyta helyben Miklós bácsi. - Csokonai Vitéz Mihály írta ezt a
                     gyönyörű költeményt. Száz éve annak már. Akkor járt itt Tihany bérczei között a
                     halhatatlan költő. Ő is alföldi ember volt. Debreczenben született, ott is
                     végezte iskoláit. Hanem azután vándorbotot vett kezébe, hogy bejárja az
                     országot, lásson és tapasztaljon. Vándorútja elhozta ide a szép Dunántúlra is.
                     Somogy-Csurgón tanárkodott egy ideig a református kollégiumban. De fölébredt
                     szivében a honvágy és visszavonta szülőföldjére, a délibábos Hortobágyra. Fogta
                     hát újra a vándorbotját és útnak eredt. Nem kocsin utazott, arra nem tellett
                     neki. Vasúton sem, hiszen még akkor föl sem találták. Gyalogszerrel ment,
                     mendegélt őkegyelme s erre hozta útja.</p>
                  <p>Megbűvölte e vidék csodás szépsége, szíve csordúltig telt édes gyönyörűséggel
                     és kicsordúlt belőle az a bűbájos dal. A költő rég porlad a debreczeni
                     temetőben, emléke ma is él s dala ajkról-ajkra száll.</p>
                 
               </div>
               <div type="chapter">
                  <head>
                   A halászkunyhóban.
                  </head>
                  <p>Vagy egy órai gyaloglás után a fiúk arra a kis lapályos földnyelvre jutottak, a
                     mely a tihanyi félszigetet a szárazfölddel összeköti. Csak ezen az egy helyen
                     lehet Tihanyt szárazon megközelíteni, mert egyébütt köröskörűl víz övezi.</p>
                  <p>- Nini, itt valami nagy árok lehetett, - szólt Feri, a mint kifelé haladtak a
                     szigetről. És egy hatalmas mélyedésre mutatott, a melyik egészen keresztűl
                     vonúlt a kis földszoroson.</p>
                  <p>- Az a régi háborús idők maradványa, - magyarázta Miklós bácsi. - Mikor tatár,
                     török és német elől végső szükségében Tihanyba menekűlt a vidék népe, akkor
                     húzták ezt a nagy árkot. Vizet eresztettek bele és így a félsziget szigetté
                     vált s köröskörűl el volt zárva az ellenség útja.</p>
                  <p>A már bedűlt és begyöpösödött árkot hátrahagyva, kiértek utasaink
                     Tihanyból.</p>
                  <p>Szemközt velök, mindjárt a parton két kis falu van: Aszófő és Örvényes. Ezeken
                     át vezet a szárazföldi út Tihanyból Füredre. Azért hát arra felé
                     igyekeztek.</p>
                  <p>A parton haladva egyszerre csak szíves, magyaros köszöntés hangzik feléjük:</p>
                  <p>- Szerencsés jó napot adjon az Úristen!</p>
                  <p>A parttól mintegy tíz lépésnyire állt egy csinos kis halászkunyhó. Onnan jött a
                     hang. Az öreg halászgazda köszöntötte őket.</p>
                  <p>- Adjon Isten kelmednek is halász bácsi! - viszonozták a szíves köszöntést.</p>
                  <p>- Ha meg nem sérteném kérdésemmel, honnan s merre úrfiak? - kérdezte az öreg
                     halász.</p>
                  <p>- Vándordiákok vagyunk, - felelt Miklós, - Tihanyban voltunk, de lekéstünk a
                     hajóról, most Füredre tartunk.</p>
                  <p>- Mindjárt gondoltam: de volna egy jó tanácsom, ha megszívlelnék.</p>
                  <p>- Meg is köszönjük, halász bácsi.</p>
                  <p>- Azt tanácslom, hogy ne tessék így gyalogszerrel neki vágni az utazásnak.</p>
                  <p>- Aztán miért, halász bácsi? - kérdé Miklós, - hiszen közel van ide Füred.</p>
                  <p>- Közelnek iszen közel van, csak az útja hosszú.</p>
                  <p>A fiúk erre jóízűen nevettek. Azt hitték, hogy tréfálkozik az öreg halászgazda.
                     Ha közel van, gondolták, akkor nem lehet az útja hosszú.</p>
                  <p>Pedig az öregnek igaza volt. Mert Füred csakugyan közel van oda és ha az út
                     egyenesen vezetne, a mint Miklós gondolta, akkor bizony csak egy jó séta volna
                     az egész. Hanem kanyarogva, nagy kerülőkkel megy az út, így aztán jó hosszúra
                     nyúlik odáig.</p>
                  <p>- Más oka is van annak, a miért ezt tanácslom, - folytatta a halászgazda. -
                     Alkalmasint kitör a »vész« még máma. (A »vész« szóval a »vihar«-t jelzi a
                     balatonvidéki nép.)</p>
                  <p>Na ezen még jobban elcsodálkoztak a fiúk. Hogy lehetne ma vihar, mikor olyan
                     szép csendes, derűlt idő van. Felhő se látszik, szellő se moczczan.</p>
                  <p>Feri meg is kérdezte:</p>
                  <p>- Aztán honnan gondolja azt, halász bácsi, hogy kitör a vész, mikor semmi jel
                     se mutatja?</p>
                  <p>- Megmutatta a Balaton, - felelt röviden az öreg.</p>
                  <p>Feri és Bandi persze nem értették meg ezt a feleletet. Miklós bácsi azonban
                     megértette. Ő tudta már, hogy a tapasztalt halászemberek napokkal előre
                     megmondják a Balaton színe és hullámzása után, hogy vihar lesz. És az itt a
                     partvidéken nagyon hirtelen szokott kitörni.</p>
                  <p>Azért most már maga is gondolkodóba esett, hogy mégsem lesz tanácsos gyalog
                     folytatni az útat.</p>
                  <p>- De hát hogyan menjünk tovább? - fordúlt kérdésével az öreghez. - Hol kapunk
                     itt kocsit?</p>
                  <p>- No ha csak az a baj, azon könnyen segíthetünk, - felelt nyugodtan a
                     halászgazda, és odakiáltott az egyik halászlegényének:</p>
                  <p>- Miska fiam! - szaladj csak bé a faluba a Kocsis Nagy Dani bátyádért. Fogjon
                     be a jobbik kocsijába, aztán jőjjön hamarost, vigye az úrfiakat Füredre.</p>
                  <p>A legény elment s így a kocsi-kérdés rendben volt.</p>
                  <p>A halászgazda most emberei után nézett, a kik pőrére vetkőzve a csónakokban
                     foglalatoskodtak. Az imént húzták ki a hálót s most a halászzsákmányt vették
                     számba. Jó fogást csináltak, majd összeszakadt a háló a nagy teher alatt.
                     Össze-vissza ugrált, ficzkándozott a sok különféle hal a hálóban; a halászok
                     külön válogatták őket fajok szerint.</p>
                  <p>Épen egy hatalmas nagy halat húztak ki most a hálóból, két markos halász alig
                     birta a csónakba emelni.</p>
                  <p>- Mi az? - kérdé Bandi.</p>
                  <p>- Az a fogas-király, - felelt büszkén az öreg halász. - Szava elárulta, hogy
                     nem mindennapi zsákmány az ilyen.</p>
                  <p>Miklós bácsi azután megmagyarázta a fiúknak, hogy ez a Balatonnak legértékesebb
                     és legízletesebb hala. Másutt nagyon ritka és egész Európában kapva-kapnak
                     rajta. Kis korában, míg 3-4 kilós, süllőnek hívják, azontúl fogasnak. Vannak
                     tízkilósak, sőt még nagyobbak is. Az ilyen nagyokat a halászok
                     »fogas-király«-nak nevezik és nagy az örömük, ha egy-egy hálójukba kerűl, mert
                     jó pénzt kapnak érte. Nyáron különösen ritkán lehet fogni, mert ilyenkor csak a
                     mély vízben tanyázik. Télen azonban feljön a víz felszínére, a jég közelébe s
                     akkor többet is fognak.</p>
                  <p>- Hát télen hogyan halásznak? - kérdé Feri.</p>
                  <p>- Ugy, hogy beviszik a hálót és a hol le akarják ereszteni, ott sorban lékeket
                     vágnak a jégen. Ezeken leeresztik a hálót a vízbe s azután felhúzzák.</p>
                  <p>- Veszedelmes lehet az, hátha egyszer csak beszakad a jég, - mondá Bandi.</p>
                  <p>Erre már az öreg halász felelt:</p>
                  <p>- Hát biz az nem gyerekjáték! De hát olyan a halászember élete, mint a katonáé.
                     Mindig koczkán van, sohasem tudja, mikor veszti el.</p>
                  <p>- Különösen a »rianás« veszedelmes a halászokra télen, - vette át a szót Miklós
                     bácsi. - Igy hívják azt, a mikor a Balaton jege egyszerre csak menydörgésszerű
                     robajjal meghasad és szétválik néha több kilóméter hosszúságban. Ilyenkor aztán
                     menthetetlenűl halál fia az, a ki a jégen volt. A »rianást« azok az erős szelek
                     okozzák, melyek télen a Balatonon járnak. Ezeknek a nyomása ugyanis oly
                     súlylyal nehezedik a jégre, hogy az, bár észrevétlenűl, nagy messzeségbe
                     behorpad a nyomás alatt s az alatta levő vizet kétfelé szorítja, a partok felé.
                     Mikor a szél nyomása megszűnt, a kiszorított víz óriási erővel visszaömlik
                     előbbi helyére, a jeget fölnyomja és kettéhasítja.</p>
                  <p>A halászok ezalatt elkészűltek munkájukkal. Ott feküdt a sok hal külön
                     csoportokban.</p>
                  <p>Az öreg halászgazda sorba mutogatta őket a fiúknak. Különösen sok volt a garda.
                     Ez igen sok van a Balatonban. Nagyon ízes és finom hal. Ugy is hívják: »a
                     Balaton heringje«. Különösen őszkor nagy tömegekben jön a víz színére s
                     ilyenkor igen sokat összefognak. Kettéhasítva, besózva és a napon megszárítva
                     aztán elszállítják külföldre is, mint a heringet. A nép »látott hal«-nak
                     nevezi. Külön csoportokba feküdtek: a ponty, kárász, czompó, a melyek mind
                     mocsári halak s kevésbbé ízletesek. Továbbá: a csuka, keszeg, sügér, menyhal,
                     őn és küsz. Ezek mind olcsóbb halak. Volt egy csomó harcsa is, a mely szintén
                     igen ízletes és keresett hala a Balatonnak s néha 70-80 kilónyi nagyságra is
                     megnő.</p>
                  <p>A halászok kocsira rakták a gazdag zsákmányt és eltávoztak.</p>
                  <p>Egyszerre csak különös zajra lettek figyelmessé a fiúk. Az imént még csendes,
                     nyugodt Balaton hirtelen háborogni kezdett. A csacsogó-locsogó hullámok mind
                     nagyobbra dagadtak s haragosan csattogva csapkodták a partot. A sirályok és
                     halászmadarak, vésztjósló sikongással repdestek a víz felett... A méltóságos
                     gólya, a kémkedő gém, a vígan gágogó vadludak és kacsák hirtelen eltűntek a
                     partról és a nádas sűrűjébe huzódtak. A tihanyi hegyek mögűl fekete felhők
                     tornyosúltak...</p>
                  <p>- No, nem mondám? - szólt önérzettel az öreg halászgazda. - Itt a vész! Gyerünk
                     a kunyhóba.</p>
                  <p>Alighogy beértek a kis nádfödelű viskóba, teljes erővel kitört a zivatar.
                     Fölséges látvány volt ezt nézni onnan a biztos fedél alúl!</p>
                  <p>A víz színe haragos zöldre változott; csak a hullámok széleit szegte fehér
                     tajtékprém. Házmagasságra dagadtak a tajtékos hullámok és harsogva csapkodták
                     a partot. Megdördűlt az ég, szakadt az eső, czikáztak a villámok... A sötétzöld
                     víztükörbe bele-belecsapott egy haragos szikra s a rémes lobbanás
                     megvilágította a tihanyi hegyek ormait...</p>
                  <p>Ezt sem gondolták volna a fiúk, hogy az a szelíd, szép Balaton ilyen haragos is
                     tudjon lenni.</p>
                  <p>No de nem soká tartott a haragja. Talán épen csak azt akarta megmutatni, hogy
                     így is tud ám ő! És még így haragjában is fenségesen szép.</p>
                  <p>Néhány percz múlva elvonúlt a zivatar, kiderűlt az ég s a Balaton ismét
                     szelíden, nyájasan mosolygott...</p>
                  <p>A kocsi is megérkezett ezalatt. Utasaink búcsút vettek az öreg halásztól és
                     visszamentek Füredre.</p>
                 
               </div>
               <div type="chapter">
                  <head>
                  Hazafelé.
                  </head>
                  <p>Egy napot még Füreden töltöttek a fiúk s a következő nap reggelén már ismét a
                     »Baross« födélzetén találkozunk velük.</p>
                  <p>A gőzös Almádi és Kenese érintésével épen Siófokra indúlt. S délre már nekik is
                     ott kellett lenniök, mert édes apjuk ott várta őket.</p>
                  <p>Bandi és Feri olyan nehezen váltak meg a szép Füredtől, a regényes Tihanytól;
                     úgy szerettek volna még ott mulatni s minden kis zugot újra meg újra bejárni.
                     De hát hiába, a kapott egy heti szabadságidő letellett, menniök kellett.</p>
                  <p>A füredi kikötőt elhagyva ismét egy új vidék szépségeiben gyönyörködhettek. A
                     hegyek lankás oldalairól csinos falvak mosolyognak le a Balatonra, a mely itt a
                     legszélesebb. Ott vannak sorban Csopak, Alsó- és Felső-Örs faluk.</p>
                  <p>- E két Örsön kivűl, - magyarázta Miklós bácsi, - még két ilyen nevű falu van a
                     Balaton vidékén. Kővágó-Örs és Kis-Örs. Ezek amarra nyugotra vannak. Igen régi
                     falvak, még a honszerzés idejéből valók. Árpád fejedelem vitézei közűl ezt a
                     vidéket Örs vezér hódította meg s az ő nemzetsége szállta meg és birta először
                     ezeket a helyeket. Felső-Örsön híres prépostság is volt és gyönyörű temploma ma
                     is ritkítja párját, pedig valamikor 1250 körűl épűlt. Ezek a falvak még mind
                     Zala megyéhez tartoznak, de a hajónk ebben a pillanatban épen két vármegye
                     vizén megy. A hátsó fele Zalában van, az első Veszprémben... Igy ni, most már
                     egészen veszprémi vizen járunk. Isten veled, szép Zala!</p>
                  <p>- Hogyan lehet azt itt megtudni, hogy meddig tart Zala megye és hol kezdődik
                     Veszprém? - kérdezte Feri. - Hiszen a víz mindenütt egyforma, határdombokat se
                     lehet emelni, mint a szárazföldön szokás...</p>
                  <p>- Hát csak úgy, - mondá Miklós bácsi, - hogy amott van, nézzétek, az almádi
                     csárda. Az arról nevezetes, hogy az egyik fele Zala megyében van, a másik meg
                     Veszprémben. Épen szemközt van vele túl, a somogyi parton az a hely, a hol a
                     Siócsatorna kiszakad a Balatonból; annak fele meg Somogy megyébe esik, a másik
                     fele pedig Veszprém megyébe. Már most, ha az almádi csárda csúcsfalától
                     gondolatban egy egyenes vonalat húzunk a Sió torkolatáig, a vonaltól keletre
                     eső víz Veszprém megyéé, a nyugotra eső víznek fele Zaláé, fele pedig
                     Somogyé.</p>
                  <p>A hajó most Almádi alatt állott meg. Almádi már Veszprém megyében van, régebben
                     egyszerű szőlőhegy volt és Vörös-Berényhez tartozott. Ma már gyönyörű
                     fürdőhely.</p>
                  <p>Még Kenese alatt állt meg néhány perczre a gőzhajó. Kenese is régi tősgyökeres
                     magyar falu a Balaton legkeletibb pontján. Ma már szintén igen eleven
                     fürdőtelep. A falutól jobbra és balra magas partok övezik a Balatont.</p>
                  <p>- Ezt hívják Balatonfőnek, - mondá Miklós bácsi a magas partsorra mutatva, -
                     amott a falu fölött van a híres akarattyai csárda. Mellette egy öreg szilfa
                     áll, melyről azt regélik, hogy már ezer éves. Lombsátora alól remek kilátás
                     nyílik a Balatonra Tihanyon át egész Badacsonyig. Amott a szilfa
                     szomszédságában van a Hatacs-hegy, a melyen 1532-ben országgyűlést tartottak.
                     1584-ben pedig véres ütközet volt a magyar és török között a hegy tetején. Az
                     az öreg szilfa mindezt végig nézte már. Ha szólni tudna, ej de sokat regélhetne
                     régi dicsőségről, régi vitézségről...</p>
                  <p>Délre járt az idő, mikor a »Baross« Siófokon kikötött.</p>
                  <p>Forrón tűzött alá a nyári nap s a mosolygó Balaton lágyan zsongó
                     hullámbeszéddel olyan csábítóan hivogatta a tikkadt utasokat hűvös
                     karjaiba.</p>
                  <p>Meg is fürödtek mind a négyen, még pedig a »nyilt tengerben«. Így mondják ezt
                     Siófokon, mert az egész fürdő a tengeri fürdők mintájára van berendezve. A
                     Balaton itt a legalkalmasabb a fürdésre. A part és a víz medre puha homokos,
                     mintha szőnyegen járna az ember. A víz oly sekély, hogy 100 méternyire is be
                     lehet gázolni a parttól. Ezen felűl majdnem állandóan pompás hullámverése van,
                     a mi csak tengeri fürdőkben fordúl elő. Ennek az az oka, hogy a balatoni szél
                     leginkább Kenese és Almádi felől fúj és Siófok felé hajtja a hullámokat, a
                     melyek felüdítik, megedzik és meggyógyítják a fáradt, beteg testet.</p>
                  <p>A jó öreg Gál bácsit is egészen felüdítette a fürdés. Nem győzte eléggé
                     dícsérni a Balatont.</p>
                  <p>- Adta lelke! - mondá nemes felindulással - miért is megy a magyar ember idegen
                     országba üdűlni, mikor idehaza még tengeri fürdőt is kap. Nem jobb volna, ha az
                     a sok pénz, a mi évenként külföldre vándorol, itthon maradna...</p>
                  <p>És mikor a fiúk szépen megkérték, hogy jövőre is engedje el őket a szép
                     Balaton-vidékre, szívesen beleegyezett.</p>
                  <p>- De ha Isten éltet, - így szólt Miklóshoz, - még magam is eljövök, kedves
                     öcsém.</p>
                  <p>- Hozza Isten András bácsit! - mondá Miklós és búcsút véve, visszautazott a
                     hajóval Füredre és onnan édes anyjához sietetett.</p>
                  <p>A fiúk pedig vonatra űltek édes atyjukkal. Míg a gőzös a parton robogott, künn
                     álltak a folyosón s mikor a Balaton egy fordulónál eltünt szemük elől,
                     kalapjukat lóbálva, úgy búcsúztak el tőle, mint kedves jó baráttól szokás:</p>
                  <p>- Isten veled, kedves szép Balaton! A viszontlátásig - jövőre.</p>
                 
               </div>
            </div>
         <div type="group">
            <head>
               MÁSODIK UTAZÁS
            </head>
            <div type="chapter">
               <head>
                  Indulás.
               </head>
               <p>A pápai kollégium kapuján sűrű rajokban tódúlt ki az ifjúság.</p>
               <p>Kezében szorongatta ki-ki azt a kis papirosdarabot, a »Bizonyítvány«-t, a melyik
                  annyi örömnek és szomorúságnak lehet okozója. Örömöt okoz a szorgalmas jó
                  diáknak, szomorúságot a hanyag, rossz tanulónak. S az örömöt, a szomorúságot
                  kétszeresen érzik az édes jó szülők, a kik olyan odaadó szeretettel gondoskodnak
                  gyermekeik jövőjéről s a kiket megszomoritani bizony-bizony egy fiúnak sem volna
                  szabad.</p>
               <p>A két Gál fiú, Bandi és Feri, most sem okozott szomorúságot szülőinek. Mint eddig,
                  most is jeles bizonyítványt kapott mindegyik. Pedig mindig több, nagyobb munka vár
                  reájuk, mert már-már nagy diákká serdülnek. Bandi már a második osztályt végezte,
                  Feri meg a harmadikat.</p>
               <p>Vígan siettek szállásukra a fiúk. Örömük annál nagyobb volt, mert a jeles
                  bizonyítvány azt jelentette számukra, hogy mielőtt haza térnének a szülői házba,
                  ismét egy kis kalandos vándorutat tehetnek tanítójukkal és rokonukkal: Miklós
                  bácsival - a szép Balaton vidékén.</p>
               <p>Tavaly már jártak ott és kérésükre édes apjuk, a ki elébök ment Siófokig, akkor
                  megigérte, hogy ha szorgalmasan tanúlnak, az idén ismét elmehetnek. Sőt az öreg
                  úrnak is annyira megtetszett a bűbájos szép magyar tenger, hogy ő maga is el fog
                  menni megint a fiúk elé, mikorra útjokat elvégzik.</p>
               <p>Mire a fiúk szállásukra értek, Miklós bácsi már elkészitette az úti tervet.</p>
               <p>- Holnap reggel indulunk. És pedig egyenesen Tapolczára megyünk, - szólt a fiúkhoz
                  és egy előtte fekvő térképre mutatott. Ez a kis városka annak a gyönyörű vidéknek
                  a középpontja, a melyet most be fogunk járni. Innen teszünk majd kirándulásokat a
                  szomszédos helyekre: Badacsonyba, Csobánczra, Szigligetre...</p>
               <p>Badacsony... Csobáncz... Szigliget...</p>
               <p>Édes érzéssel töltötte el a fiúk szivét e kedves nevek hallása.</p>
               <p>Látták már egyszer ezeket a regényes bérczeket, melyeknek repkényövezte
                  várromjairól olyan bájos regéket zengett Kisfaludy Sándor. De csak messziről
                  nézhették akkor a magasba nyúló ormokat. Akkor csak a keleti partvidéket járták
                  be, Tihany és Füred táját. Tihany bércztetőjéről tekintették át a nyugoti
                  partvidéket. S a távol ködében úgy tünt föl előttük a regényes bérczek sora: mint
                  megannyi óriás, a kik egy letünt hőskorból maradtak itt és ma már nincs egyéb
                  dolguk, mint az, hogy édes szép regéket mondjanak a kegyeletes utódnak régi
                  dicsőségről...</p>
              </div>
               <div type="chapter">
                  <head>
                     A költő bölcsője és sírja.
                  </head>
                  <p>Másnap reggel már vígan robogott a vonat a fiúkkal Tapolcza felé.</p>
                  <p>De nem mentek egészen odáig vonaton. Sümegen kiszálltak és ott tartották az
                     első állomást.</p>
                  <p>Sümeg még kissé távol esik a Balatontól. A Bakony végső nyulványainak, az
                     úgynevezett sümegi és rendeki hegyeknek lábánál fekszik szép hullámos vidéken.
                     Zalamegye északi részének főhelye. Érdekes kis város és magában is érdemes a
                     megtekintésre. Különösen megkapja az utazót a hosszúkás és szabályos kerek
                     dombalakú Várhegy, mely úgy látszik, mintha a város közepéből emelkednék
                     ki.</p>
                  <p>Tetején a régi erős vár csipkés bástyái és rommaradványai látszanak.</p>
                  <p>De nem egyedűl a vár, mult idők e tiszteletre gerjesztő tanúja van ott, a miért
                     minden magyar ember, kit arra visz útja, kell, hogy kegyelettel megálljon azon
                     a helyen. Az édes szavú regemondó, a koszorús költő: Kisfaludy Sándor
                     halhatatlan emléke leng Sümeg falai között.</p>
                  <p>Ott ringott a bölcsője, ott piheni síri álmát...</p>
                  <p>A Várhegy déli oldalán áll az egyszerű nemesi udvarház, a Kisfaludyak ősi
                     fészke, szellős folyosójával, virágos kertjével. Ma is abban az állapotban van,
                     a melyben akkor volt, mikor a költő meghalt. A veszprémi püspök vette meg és
                     gondoztatta kegyelettel.</p>
                  <p>Miklós bácsi legelőször is ebbe a házba vezette a fiúkat. Könnyű rátalálni a
                     hajlékra, mert az előtte levő ligetes téren ott áll a költő szobra és a ház
                     falán is aranybetűs márványtábla hirdeti, hogy ott született, élt és ott halt
                     meg Kisfaludy Sándor.</p>
                  <p>Kegyeletes érzéssel lépték át a küszöböt a fiúk. Egy nyugalmazott tiszttartó, a
                     ház gondozója, fogadta őket és szives vendégszeretettel kalauzolta végig a
                     hosszú oszlopos folyosón.</p>
                  <p>Nagy, régi módi bolthajtásos terembe értek. Levett kalappal álltak meg itt,
                     mint a templomban szokás. Az öreg úr lelkes szavakkal kezdett magyarázni: -
                     Itt, ebben a szobában született a nagy költő 1772-ben, szeptember 27-én. Az
                     édes apja nemes, nemzetes és vitézlő Kisfaludy Mihály uram volt, édes anyja
                     Sándorfi Anna nagyasszony. Nyolcz gyermekkel áldotta meg az Isten Kisfaludyékat
                     s ezek közűl a legidősebb volt Sándor.</p>
                  <p>- Kisfaludy Károly, a szintén hírneves költő, - szólt közbe Miklós bácsi, -
                     öcscse volt Sándornak. Ő fiatalon hunyt el, de emlékét örökké őrzi az
                     irodalomtörténet. Az ő nevéről nevezték el a »Kisfaludy-társaság«-ot is.</p>
                  <p>- Kisfaludy Károly is ebben a házban született? - kérdé Feri.</p>
                  <p>- Nem. Ő már a győrmegyei Téthen született, mert Kisfaludyéknak ott is volt
                     birtokuk és Sándor születése után oda költöztek.</p>
                  <p>Az öreg úr másik terembe vezette vendégeit.</p>
                  <p>- Ez volt a költő dolgozó szobája, - mondá, - ide tért vissza, mikor a vitézi
                     életnek búcsút mondott. Mert édes apja a katonai pályára szánta. Megfordúlt
                     idegen országokban. Itáliában és Francziaországban kardjával szolgálta a magyar
                     dicsőséget.</p>
                  <p>Testőr-tiszt is volt egyideig Bécsben, a királyi udvarban. Külső szépségre,
                     délczeg testalkatra sem volt nála külömb legény a híres gárda-ezredben.
                     Szellemével pedig minden társát felűlmúlta. Bár mindenütt szivesen látták a
                     deli gárdistát, ő szivesen félrevonúlt a zajos társaságok, a léha mulatozások
                     elől. Legboldogabb volt, ha szobájába, könyvei közé zárkozhatott. Szorgalmasan
                     tanúlta az idegen nyelveket, olvasta a nagy írókat, hogy majdan a szellemi
                     harcztéren is dicsőséget szerezhessen a magyar névnek.</p>
                  <p>Egyszer két angol főúr érkezett Bécsbe. Sokat hallottak már a vitéz magyar
                     gárdistákról, azért látni kivánták őket. Megkérték hát Eszterházy Miklós
                     herczeget, a gárdisták kapitányát, hogy mutassa meg nekik a testőröket.</p>
                  <p>Eszterházy a laktanyába vezette a főurakat.</p>
                  <p>Véletlenűl épen Kisfaludy ajtaján kopogtattak először.</p>
                  <p>- Bujj be! - kiáltott ki jó magyarosan Kisfaludy, a ki azt hitte, hogy
                     valamelyik bajtársa jön látogatóba hozzá.</p>
                  <p>A herczeg majd kővé meredt, a mikor a két magas vendéggel belépett.</p>
                  <p>Az ifju gárdista íróasztala mellett ült, még pedig épen nem olyan öltözetben, a
                     milyenben vendégeket szokás fogadni. Mellény és nyakravaló nélkűl, egyrét
                     ingben ült ott s csak ezüst zsinóros kék nadrágja, s ezüst sarkantyús kordován
                     csizmája volt rajta. Hosszúszárú selmeczi pipából erősen szívta a jó magyar
                     dohányt.</p>
                  <p>- Na, - gondolta a herczeg megdöbbenve, - vége a magyar becsületnek! Ezek a
                     finnyás angolok ugyancsak szép hirét viszik haza majd a »vad magyar«-nak, a ki
                     egy szál ingben s hosszúszárú pipával fogadja vendégeit...</p>
                  <p>Maga Kisfaludy is meghökkent egy kicsit, mikor a hatalmas füstfelhőben
                     megpillantotta a kapitányt és az idegen uraságokat. De csakhamar feltalálta
                     magát. Magára kapta attiláját s ezüst sarkantyúját összecsapva, katonásan
                     köszöntötte a herczeget és vendégeit.</p>
                  <p>Eszterházy előbb magyarúl szólt hozzá, azután németűl, majd latinúl. Kisfaludy
                     mind a három nyelven szépen, hiba nélkűl válaszolt. Az angolok kezdtek
                     csudálkozni a »vad magyaron«, a ki három nyelvet beszél folyékonyan. De csak
                     most jön még a java.</p>
                  <p>- Mit dolgozott ön? - kérdé Eszterházy végűl Kisfaludytól franczia nyelven s az
                     asztalán heverő könyvekre mutatott.</p>
                  <p>- Tassót, a nagy olasz költőt fordítám nemzetünk nyelvére, kapitány uram! -
                     felelt Kisfaludy a kérdésre ugyancsak hibátlan franczia nyelven.</p>
                  <p>Ezt már az angol urak is megértették s még inkább elcsodálkoztak. Szinte hinni
                     sem akarták. Az asztalhoz mentek, sorra vizsgálták a könyveket, csakugyan Tassó
                     művei voltak. Ott volt már nagy részük magyar fordításban is. Kérésükre
                     szivesen fordított le nekik Kisfaludy egyes részleteket ott helyben franczia
                     nyelvre is.</p>
                  <p>Az angolok megköszönték a szivességet és tisztelettel szorítottak kezet a
                     daliás magyar testőrrel, a ki ime korán sem volt olyan »vad magyar«, mint a
                     milyennek gondolták.</p>
                  <p>Így mentette meg Kisfaludy Sándor tudományával is a magyar becsületet!</p>
                  <p>- De csak nem volt maradása idegen földön, - folytatá elbeszélését az öreg úr,
                     - visszavonta szive ide az édes szülőföldre. Vissza is jött. Ott hagyta a
                     fényes katonaéletet. Itt telepedett le az atyai házban ifjú hitvesével Szegedy
                     Rózával. Ebben a szobában írta gyönyörű dalait és bübájos regéit a magyar
                     előidőkből. Bejárta a vidék halmait, bérczeit: Badacsonyt, Csobánczot,
                     Szigligetet, Tátikát... s mindenikről mondott egy-egy szép regét. Ott a
                     sarokban az iróasztala, a melyen írt. Amott a kandalló is, a melynek barátságos
                     melegénél hosszú téli estéken elábrándozott hitvesével. Erről írta:</p>
                  <p>Ülj mellém a kandallóhoz,</p>
                  <p> Fel van szítva melege...</p>
                  <p>- Oh ezt a szép verset én is tudom! - vágott közbe Feri és folytatta is
                     mindjárt:</p>
                  <p>Csobáncz-várról, édes-kedves</p>
                  <p> Im halljad egy agg rege.</p>
                  <p> Mult szüretkor Badacsonyon,</p>
                  <p> Ezt Múzsámtól vettem én,</p>
                  <p> Egykor midőn magam bolygék</p>
                  <p> A hegy szirtes tetején...</p>
                  <p>- És itt is halt meg, - végezte szavait az öreg úr, - hosszú szép élet után
                     1844. október 28-án hetvenhét éves korában. Teste ott porlad künn a temetőben,
                     de lelke, emléke örökké él a magyar szivekben...</p>
                  <p>Az öreg úrtól búcsút vevén, a költő sírját látogatták meg, melyet szintén
                     díszes emlékszobor jelez a sümegi temetőben. Onnan pedig a várba mentek.</p>
                  <p>A várba a hegy északi lábától indúl fölfelé a hosszú kigyózó út és hármas
                     bástyakapun át vezet a várudvarra. Az erősség még az Árpádok alatt épűlt és a
                     török meg kurucz-világban sok vihart állott ki. Ma már puszta rom, omladék.
                     Kőrózsák futják be az omladozó falakat, melyeknek résein át gyönyörű kilátás
                     nyilik az alant elterülő városra és a halmos-völgyes vidékre. Bizonyára sokszor
                     merengett ott a költő is és a romok között járó szellő sok szép regét súgott
                     ihletett lelkének mult időkről, régi dicsőségről...</p>
                  <p>Az éjszakát Sümegen töltötték a fiúk s másnap reggel kocsit fogadván, azon
                     folytatták utjokat Tapolcza felé...</p>
                  <p>Tágas szép völgyben vezetett utjok délnek a »hidegkúti csárdá«-ig, a hol ismét
                     egy regényes váromladék tünt szemük elé.</p>
                  <p>- Ez itt Tátika vára, - mondá Miklós bácsi, mikor a hegy tövébe értek és
                     megállította a kocsit. S mig fölmentek a romokhoz, elbeszélte a fiúknak, hogy
                     hajdan ez is erős hegyi vár volt. A Tátika-család építette, később a Gersei
                     Pethők bírták s a kurucz-háborúk után rombolták le ugyanakkor, mikor Sümeg
                     várát. Kisfaludy Sándor gyönyörű regében írta meg a vár egykori úrnőjének, a
                     szép Szántó Manczinak szomorú történetét.</p>
                  <p>- Hát az micsoda vár? - kérdi Bandi, mikor a hegytetőre értek és egy dél felé
                     emelkedő sűrű erdővel borított hegytetőre mutatott.</p>
                  <p>- Az Rezi vára, - mondá Miklós bácsi, - édes testvére Tátikának. Egy időben
                     virágzott és egy időben pusztúlt el ezzel. Urai a Rezyek voltak.</p>
                  <p>Leszállva a tetőről, tovább folytatták utjokat a fiúk erdős-völgyes szép
                     vidéken, melyet csillogó patakok vize szel keresztűl. Azok is mind a Balaton
                     anyai keblére sietnek, mely ott piheg, hullámzik már szelíden a zöldelő hegyek
                     mögött.</p>
                  <p>Sötét este lett, mire Tapolczára értek.</p>
                 
               </div>
               <div type="chapter">
                  <head>
                     Tündérország.
                  </head>
                  <p>Másnap gyönyörű derűlt nyári reggelre virradtak.</p>
                  <p>Korán fölkeltek s szállóbeli lakásukon megreggelizvén, siettek ki a
                     szabadba.</p>
                  <p>Mikor a csinos kis mezővárosból kiérve a vadvirágos rét bársonyos szőnyegéről
                     széttekintettek a vidéken, a fiúk elragadtatással kiáltottak föl:</p>
                  <p>- Miklós bácsi, hisz’ ez valóságos kis Tündérország!...</p>
                  <p>Miklós bácsi mosolyogva felelt:</p>
                  <p>- No, úgy-e, nem hiába beszéltem olyan nagy lelkesedéssel erről a vidékről?</p>
                  <p>- Nincs több ilyen szép vidék Magyarországon!</p>
                  <p>- De talán az egész világon sincs!</p>
                  <p>E szavakkal adtak kifejezést a fiúk a táj szépsége fölött érzett
                     elragadtatásuknak.</p>
                  <p>S valóban: hazánk egyik legbájosabb, legváltozatosabb tájképében
                     gyönyörködhetik itt az utazó. Nem délibábos rónatáj, nem is zord havasokkal
                     borított alpesi vidék ez. Szelíden hullámos, halmos, völgyes tájék, kalászos
                     mezőkkel, vadvirágos rétekkel, lombos erdőkkel, borágas bérczekkel. Egy
                     hosszúkás, négyszög alakú medencze az egész, melynek völgyeiben fürge patakok -
                     a Lesencze, Tapolcza és Eger-patak kristály-vize csörgedez. Északon, nyugaton
                     és keleten erdővel és szőlőkkel borított bérczsorok zárják körűl a völgyet,
                     délen a Balaton a szigligeti és badacsonyi öblökkel.</p>
                  <p>És a merre szemünk néz: köröskörűl mint megannyi Istenkéz alkotta óriási gúla,
                     emelkednek a regényes bérczek, tetejükön a repkény övezte váromladékokkal.</p>
                  <p>Ott állnak sorban a hegyesdi, halápi és gulácsi hegyek. S ott emelkedik
                     Badacsony, Csobáncz és Szigliget.</p>
                  <p>Az északi részen különösen a hegyesdi és halápi hegy tünt föl a fiúknak.</p>
                  <p>- Milyen különös alakja van annak, - mondá Feri a Haláp-hegyre mutatva, - én
                     ilyen hegyet még soha sem láttam.</p>
                  <p>- Valóban különös alakú hegy az, - magyarázta Miklós bácsi. - Az alapja kör, az
                     emelkedése szabályos kúp, és a teteje egyenesre van metszve. Mintha csak valami
                     óriás nyeste volna le ollóval. Valamikor tűzhányó hegy volt s a föld alól
                     kitörő tüzek titkos ereje alkotta ilyenné.</p>
                  <p>Bandi most egy távolabb eső, szintén gúlaalakú hegy iránt érdeklődött, a mely
                     Tapolczától éjszakkeletre emelkedik az Eger patak völgyében.</p>
                  <p>- Az ott Hegyesd, - mondá Miklós bácsi, - szintén egyike a legérdekesebb
                     balatoni hegyeknek. Annak a teteje már nincs olyan laposan metszve, mint
                     Halápé, sőt ugylátszik, mintha egészen hegyes csúcsban végződnék. Innen kapta a
                     Hegyesd nevet is. Ha az ember alulról nézi, szinte lehetetlennek véli, hogy
                     tetején valamikor vár lehetett.</p>
                  <p>- No már az csakugyan lehetetlen, mondá Feri, - hiszen oly keskenynek látszik a
                     hegy teteje, hogy még egy pásztor-kunyhó sem férne el rajta.</p>
                  <p>- Pedig vár állt ott hajdanában, még pedig híres vár. A romjai még, úgy
                     mondják, megvannak, majd megtekintjük. Magam is kiváncsi vagyok rájuk.</p>
                  <p>Délután tehát Hegyesdre rándultak ki a fiúk.</p>
                  <p>A hegy tövében csinos kis falu van, a melynek szintén Hegyesd a neve. Ott
                     leszálltak a kocsiról és gyalogosan akarták folytatni utjokat föl a meredek
                     tetőre.</p>
                  <p>Az utczán egyszerre csak rákiált valaki Miklós bácsira:</p>
                  <p>- Szervusz, Miki pajtás!</p>
                  <p>Oda néztek, hát egy fiatal ember siet feléjük. Miklós bácsi rögtön megismerte
                     régi iskolatársát: Csürös Pált.</p>
                  <p>- Szervusz, Pali! - kiáltott vissza, - hát téged mi szél hordoz itt?</p>
                  <p>- Azt én kérdezhetném inkább tetőled, mert én itthon vagyok itt. A hegyesdi
                     tanító vagyok.</p>
                  <p>- No ez szép dolog, Pali. Épen jó, hogy találkoztunk, a várat akarjuk megnézni,
                     de nem igen tudom a följárást, mert még itt nem jártam.</p>
                  <p>A fiatal tanító szivesen vállalkozott a kalauzolásra és így négyen indúltak
                     neki a meredek útnak, a mely kígyózó csiga kanyarúlatokban vezet föl a 130
                     méter magas hegyre. Meglátszik rajta, hogy valamikor, a mikor még daliás
                     lovagok tánczoltatták ott tüzes paripáikat, jó karban volt tartva, de most már
                     rossz állapotban van. Tüske, bozót benőtte s több helyen nagy szikladarabok
                     torlaszolják el, melyek a tetőről gördűltek alá unalmukban.</p>
                  <p>A fiúk ugyancsak megizzadtak, mire fölértek.</p>
                  <p>Nem kellett, hogy egészen a tetőig menjenek, a romokra már előbb
                     rábukkantak.</p>
                  <p>- Az igazi vár, - magyarázta a tanító, - tulajdonképen itt volt, köröskörűl a
                     hegycsúcs oldalain. Mert odafönt a tető olyan keskeny, hogy ott bizony nem fért
                     volna el valamire való épület. Ott csak egy kis őrtorony volt, a honnan az őr
                     éjjel-nappal éber szemmel vigyázott: nem jön-e ellenség? És egy vízfogó
                     medencze, a melyben az esővizet felfogták és összegyűjtötték, mert kutat itt
                     bajos lett volna ásni, a vizet felhozni sem volt könnyű mesterség.</p>
                  <p>A várúr lakása, a várőrség tanyája, a fegyvertár, a lóistállók itt voltak
                     köröskörűl a hegyoldalban.</p>
                  <p>- Jó dolga lehetett annak a várúrnak, a ki itt lakott, - jegyezte meg Feri, -
                     mert ezt a várat ugyan be nem tudta venni az ellenség.</p>
                  <p>- Egyszer mégis bevette a török. Persze nem erővel, hanem csellel. 1560-ban
                     történt. Nádasdy Tamás volt a vár ura akkor. Ő is annyira bízott a vár
                     megvíhatatlan voltában, hogy mikor egyszer elment hazúlról, csak kis számú
                     őrséget hagyott a várban. A kapu őrzését meg épen csak két emberre bízta.</p>
                  <p>Rekkenő melegség volt s a víz már mind kiszáradt a hegytetőn levő vízfogóból.
                     Az őrök szörnyen szomjaztak és úgy egyeztek meg, hogy az egyik menjen le
                     vízért a faluba. Le is ment. Csakhogy Hamzsa bég, a fehérvári török úr épen
                     akkor ért a vár alá portyázó csapatával. Emberei mindjárt fölismerték a magyar
                     őrt, elfogták és a bég elé vezették. A ravasz Hamzsa bég csillogó aranyakkal
                     megvesztegette a hűtlen, kapzsi embert, a ki a másik őrt is megnyerte az
                     árúlásnak. Este aztán a megvesztegetett őrök szépen felvonták a kaput s a
                     törökök észrevétlenül beosontak és felkonczolván a kis számú őrséget
                     hatalmukba vették a várat.</p>
                  <p>De nem soká büszkélkedett a félhold Hegyesd vár ormán!</p>
                  <p>Nádasdy Tamás vitéz kapitánya Magyar Bálint egyesülten a pápai, győri, tihanyi
                     és devecseri kapitányokkal, ostrom alá vette a várat. Tíz napi kemény harcz
                     után be is vette, nem úgy mint a török: csellel, álnoksággal, hanem véres
                     harczban: erővel, bátorsággal. A benn levő törökök vagy elestek, vagy fogságba
                     jutottak. A vár azonban a heves ostrom alatt teljesen szétrombolódott s többé
                     meg sem építették.</p>
                  <p>A romok közűl most a tetőre mentek a fiúk, a hol még szintén látszanak a
                     vízfogó medencze és az őrtorony nyomai. A remek kilátásban, mely a hegy
                     tetejéről nyilik, sokáig gyönyörködtek. Este lett, mire visszakerűltek ismét
                     tapolczai szállásukra.</p>
                  <p>Vacsora közben megállapították a további úti tervet is.</p>
                 
               </div>
               <div type="chapter">
                  <head>
                     Csobáncz.
                  </head>
                  <p>Reggel korán búcsút vettek a fiúk Tapolczától és útra keltek.</p>
                  <p>A gyönyörű regényes vidéken lefelé haladva a Balaton felé először Csobáncz
                     várát érték.</p>
                  <p>A várhegy tövében fekvő Gyula-Keszi faluig mentek kocsin s onnan gyalog
                     folytatták utjokat föl a várba.</p>
                  <p>Csobáncz vára majdnem négyszáz méter magas hegy tetején áll, a melynek északi
                     oldala oly meredek, hogy teljesen járhatatlan. A másik oldalon kellett tehát
                     megközelíteni.</p>
                  <p>Zöldelő szőlők, apró pinczék között vezet a szűk és mély, árkos, gödrös hegyi
                     út a tetőre.</p>
                  <p>Jó egy óráig tartott, a mig fölértek a tetőre.</p>
                  <p>Összejárták a romokat, a melyeknek mohos barna falaira már erősen tűzött le a
                     déli nap sugara. A várkaputól jobbra sűrű bozótos helyre akadtak s ledűltek
                     egy kicsit hűvös árnyékába. Érdekes hely volt ez. Virágos kert nagyságú,
                     köralakú területen össze-vissza nőve láttak ott somfát, iharfát, szömörczét,
                     kecskerágót és vadrózsafát.</p>
                  <p>- Ni-ni, Miklós bácsi, - kiáltott föl egyszerre csak az eleven szemű Bandi
                     gyerek, - hiszen itt virágok is nyílnak! És pedig valóságos szelíd kerti
                     virágok!</p>
                  <p>Ferit is érdekelte a dolog, ő is fürkészni kezdett a cserjésben. Alig telt belé
                     néhány percz, egy egész bokrétára való virágot szedtek össze a fiúk. Szegfűt,
                     liliomot, zsályát, orgonavirágot.</p>
                  <p>- Nem is tudtam, hogy ezek a virágok vadon is tenyésznek, - mondá csudálkozva
                     Bandi. - Én ilyeneket csak kertben láttam eddig.</p>
                  <p>- Nem is maguktól nőttek ezek itt, - okoskodott Feri, - de ugyan ki ültethette
                     ide a bozótba őket?</p>
                  <p>Miklós bácsi aztán megmagyarázta a dolgot.</p>
                  <p>- Gyöngéd kezek ültették ezeket a virágokat ide sok száz évvel ezelőtt. Akkor
                     még nem volt itt ilyen vad bozót. Szép virágos kert volt, a Gyulaffy-leányok
                     virágos kertje. Innen kötöttek bokrétát a vész napjaiban a harczba induló hősök
                     süvegéhez; innen fontak koszorút ünnepnapokon a kápolna oltárára Isten
                     dicsőségére... Szegfűből, liliomból, orgonavirágból...</p>
                  <p>Csudálatos, hogy minden, minden elpusztúlt, semmivé lett. A büszke tornyok, az
                     erős bástyák, a vitéz daliák - mind az enyészet ölében pihennek, csak ezek a
                     gyönge kis virágok maradtak meg a századok viharaiban. Ezek élnek, virulnak
                     most is, ezek adnak hírt a késő utódnak, a Gyulaffy-lányok gyöngéd szivéről,
                     szép lelkéről. Mert, a kik virágot ültettek, virágot ápolgattak itt azokban a
                     viharos időkben, azok csak gyöngéd szivű, szép lelkű nők lehettek. Egyikökről,
                     a bájos Gyulaffy Rózsáról Kisfaludy Sándor gyönyörű regét is írt. Az az, a
                     melyik úgy kezdődik:</p>
                  <p>Ülj mellém a kandallóhoz,</p>
                  <p> Fel van szítva melege...</p>
                  <p>- Mikor pusztították el a várat? - kérdé Feri, - úgy látszik, már régen
                     romokban hever.</p>
                  <p>- Bizony annak már innen-onnan kétszáz esztendeje, - felelt a kérdésre Miklós
                     bácsi. - A kurucz-világ után pusztította el ezt is a német, mert nagyon
                     kellemetlen dolgokra emlékeztették büszke falai. Jól kiporolták itt
                     egynéhányszor a labancz-hadat a nyakas kurucz vitézek!</p>
                  <p>Különösen nevezetes az 1707-ik évi csata.</p>
                  <p>Csobáncz vára akkor a dicsőséges II. Rákóczy Ferencz birtokában volt s Domokos
                     Ferencz kurucz ezredes volt a főkapitánya. Domokosnak egyszer Vár-Palotán akadt
                     dolga s fegyveres vitézeinek egy részét is magával vitte. Csobánczon nem maradt
                     több harmincz hajdunál. Nosza, a mint ezt megtudta Rabutin német generális,
                     nyomban a vár alá küldte egyik tábornokát mintegy ezerötszáz főnyi zsoldossal.
                     Pusztítsa el azt a hitvány fészket, - mondá neki, - azt a harmincz hajdut meg
                     húzza karóba!</p>
                  <p>Csakhogy ez nem ment ám olyan könnyen, mint a hogy Rabutin uram gondolta.</p>
                  <p>A hirre, hogy jön a német: a szomszédos kastélyok nemessége is Csobáncz várába
                     menekült. Lehettek vagy harminczan, férfiak és nők vegyest. Összesen tehát, a
                     nőket is beleszámítva, hatvan főnyi magyar őrség állt szemben az ezerötszáz
                     főnyi német sereggel. Száz Márton alkapitány és Dóczy Péter hadnagy
                     parancsnokolt a várban. Összes hadi készletük két taraczkból, egy ötcsövű
                     seregbontó ágyúból és két mázsa lőporból állott.</p>
                  <p>A német tábornok egyszerre megkezdte az ostromot s egy jól irányzott
                     ágyúlövéssel hamarosan betörette a vár kapuját.</p>
                  <p>Ujjongva rohantak föl a németek a meredek hegyen, azt hitték, most már biztos a
                     győzelem. Ám a kis magyar sereg, halálra szántan, oroszlán bátorsággal védte a
                     kaput. Az úri asszonyok is részt vettek a küzdelemben. Mig a férfiak puskával,
                     karddal, buzogánynyal harczoltak a bástyákon, addig ők a vár belsejében, úgy
                     mint az egri hősnők, szurkot forraltak és hatalmas üstökben azt zúdították a
                     fölfelé törekvő németek fejére; más részük köveket dobált alá.</p>
                  <p>Hullott a német seregestűl. Elesett maga a tábornok is. Rajta kívül még ötven
                     tiszt és vagy négyszáz közkatona hagyta ott a fogát Csobáncz vár falai alatt. A
                     többi meg hanyatt-homlok elrohant, azt gondolván, hogy - szégyen a futás, de
                     hasznos!</p>
                  <p>Igy védelmezte meg a maroknyi kis magyar csapat Csobáncz várát s így vivták ki
                     a csobánczi nők is az «egri nevet«.</p>
                  <p>A kurucz hadak főgenerálisa, Bercsényi Miklós, mikor értesűlt a fényes
                     győzelemről, elismerő okiratot küldött Száz Mártonnak és Dóczi Péternek,
                     Rákóczy Ferencz pedig egy malmot és Badacsonyban egy szép nagy szőlőt
                     adományozott a két hős vezérnek.</p>
                  <p>Hanem a német annál nagyobb haragra gerjedt Csobáncz vára iránt. És mikor a
                     háborúnak vége lett s ismét ő lett az úr Magyarországon, első dolga volt, hogy
                     a szép Csobáncz várát porba rombolta. Csak a kormos falak és azok a kis virágok
                     maradtak meg. De azok mai napig is hirdetik a németek csúfos vereségét s a
                     magyarok fényes diadalát!</p>
                  <p>Az érdekes romok történetével, viharos multjával megismerkedvén, még egyszer
                     körüljárták a hegy peremét a fiúk és gyönyörködtek a páratlan szép kilátásban,
                     melyet a Lesencze-völgyében szétszórt falvak, Szent-György, Gulács, Haláp
                     nyujtanak. Dél felől a Balaton, nyugatról Szigliget és Badacsony alkotja
                     keretét annak a bájos képnek, a melynél bájosabbat művész ecsetje sem
                     alkothat.</p>
                  <p>Csobánczot elhagyva Badacsonynak vették utjukat.</p>
                  <p>Mindjárt a csobánczi hegy alatt, közel az úthoz két érdekes halmot pillantottak
                     meg a fiúk. Az egyik halmot csupa kő borította, tövis és bogáncskóró nőtt
                     rajta, a másikat szép zöld pázsit fedte és vadrózsabokor virágzott a
                     tetején.</p>
                  <p>Miklós bácsi is érdeklődéssel nézte a két halmot. Megállította a kocsit s egy
                     kis paraszt fiútól, a ki épen ott legeltette nyáját, megkérdezte: nem tudna-e
                     valamit a két különös halomról.</p>
                  <p>A kis pásztorfiú így mondta el a két halom meséjét:</p>
                  <p>- Volt egyszer egy fiatal vadász. Nagyon megszerette a vidék legszebb leányát
                     és feleségűl akarta venni őt. De a leány már akkor egy szegény
                     pásztor-legénynek a mátkája volt és annak a felesége is akart lenni. Haragra
                     lobbant ezen a vadász. Mikor a pásztor-legény feleségűl vette a szép leányt,
                     épen ezen az úton vitte haza csengős szánon, lobogós paripákkal, vidám násznép
                     kiséretében. A vadász elbújt egy fa mögé és mikor az a szán közel ért hozzá, a
                     melyik a menyasszonyt vitte, hirtelen fölkapta nyilát és sziven lőtte a szép
                     leányt.</p>
                  <p>A násznép üldözőbe fogta a gyilkos vadászt: hamarosan utolérték és ott helyben
                     agyon is verték. Holttestére köveket dobáltak s később is, a ki erre járt,
                     mindenki dobott rá egy követ a szívtelen gonoszra. Igy támadt az az egyik
                     domb.</p>
                  <p>A másik halom alatt a szép menyasszony nyugszik. Azt zöld pázsittal vonták be
                     és vadrózsabokrot ültettek fölébe. A ki erre ment, áldást mondott a leány
                     emlékére. Annak a neve «megáldott halom«.</p>
                  <p>A fiúk a »megáldott halom«-ról egy-egy vadrózsát szakítottak emlékűl és tovább
                     folytatták útjokat Badacsony felé...</p>
                 
               </div>
               <div type="chapter">
                  <head>
                    Badacsony.
                  </head>
                  <p>Delet harangoztak épen a szomszédos falvakban, mikor utasaink Badacsonyba
                     értek.</p>
                  <p>A fiúkat nagyon meglepte ez a hatalmas szép hegy és igazat adtak Miklós
                     bácsinak, a ki igy mutatta be nekik Badacsonyt:</p>
                  <p>- Ime, ez a Balaton-parti hegyek fejedelme!</p>
                  <p>Valóban méltó e névre Badacsony, mert nemcsak legnagyobb, legszebb, de a
                     leghíresebb is valamennyi hegytársa között. Híre-neve messze túlröpűl az ország
                     határain is, mindenüvé, a hol azt a gyöngyöző tüzes nedűt ismerik, a melynek
                     neve: »Badacsonyi bor«. Ott terem az ennek a szép nagy hegynek napsütötte
                     oldalain.</p>
                  <p>Mint valami hatalmas óriás, két öböl között könyököl be Badacsony a Balatonba.
                     Alapja köralakú és területe mintegy 11 kilométer. A hegy déli lábát a Balaton
                     hullámai mossák.</p>
                  <p>Hajdan sűrű nádas borította ezt a helyet, melyben vízimadarak, vadludak,
                     vadkacsák, gólyák és sirályok ezrei tanyáztak. Most fürdő-telep és kényelmes
                     szálló várja ott az odaránduló vendégeket.</p>
                  <p>A fiúk is bekvártélyoztak a »Hableány« szállóba, megebédeltek, egy kicsit
                     kipihenték magukat s azután hosszú hegymászó botokkal fölfegyverkezve neki
                     indúltak a hegytetőnek.</p>
                  <p>Kalauz is ajánlkozott melléjük, de Miklós bácsi visszautasította, mert ő, mint
                     balatonvidéki ember, már többször járt Badacsonyban és jól ismerte a hegy
                     minden zegét-zugát.</p>
                  <p>Egy darabig könnyen ment a gyaloglás, mert a hegy alsó része nem nagyon
                     meredek. Szelíden emelkedik köröskörűl egészen a bazalt-tornyokig. Ezt a részt
                     a hegy »alsó kupjá«-nak hívják s ez kelet, dél és nyugat felől gyönyörű
                     szőlőkkel van beültetve. Kisebb-nagyobb pinczék, sajtóházak, szebbnél szebb
                     villák között vezet az út fölfelé.</p>
                  <p>- Na, fiúk, nézzétek, itt terem az a világhírű badacsonyi bor! - mondá Miklós
                     bácsi a fiúknak és a körülöttük levő szép zöldleveles szőlő-tőkékre mutatott.
                     Rakva voltak már a tőkék dús fürtökkel. Csakhogy a fürtök persze még zöldek,
                     éretlenek voltak. Sajnálkoztak is a fiúk nagyon, hogy nem kóstolhatták meg a
                     pompás badacsonyi szőlőt!</p>
                  <p>Kelet felé tartottak s közel jártak már a meredek bazalt tornyokhoz. Miklós
                     bácsi egyszerre csak megállt egy az út szélén fekvő egyszerű épület előtt.
                     Levette kalapját s arczán mély meghatottság látszott. A fiúk önkéntelenül
                     követték példáját s érezték, hogy most valami nevezetes helyre értek.</p>
                  <p>- Köszöntsük szívből ezt az egyszerű kis hajlékot, - szólt Miklós bácsi
                     lelkesen, - itt is a halhatatlan költő dicsősége ragyog. Itt is az ő nyomdokain
                     járunk. Kisfaludy Sándoré volt ez a kis hajlék. Itt élte életének legboldogabb
                     napjait; ifjú korában itt ismerkedett meg szép hitvesével: Szegedy Rózával.
                     Férfiú korában ide rándúlt le nyaratszaka Sümegről. Itt ezen a tündéri helyen
                     ihlette meg szivét a költészet s itt írta szép költeményeinek és regéinek nagy
                     részét. »Csobáncz« regéje is itt érlelődött meg lelkében. Hisz maga vallja az
                     előhangban:</p>
                  <p>Mult szüretkor Badacsonyon</p>
                  <p> Ezt Múzsámtól vettem én,</p>
                  <p> Egykor, midőn magam bolygék</p>
                  <p> A hegy szirtes tetején.</p>
                  <p>Erről a helyről ezt írta a költő egyik levelében:</p>
                  <p>»Halálom után, midőn már porladni fogok, ez oly hely leend Magyarországban,
                     melyet megnézni el nem mulasztandja az utas; hova az utóbbi fiatal nemzedék,
                     mint már most is a regéimben megénekelt váromladékokhoz, zarándokolni fog, hogy
                     lássa azon helyet, hol egy tántorithatlan hazafinak szívvéréből azon szózatok
                     hangzának ki, melyek a magyart hazaszeretetre gerjedni, nemzetiséget és ezzel
                     nemzeti életet visszavívni, szóval a magyart önmagának visszaadni
                     segítették«...</p>
                  <p>Ne is mulaszsza el senki, a ki valamikor Badacsonyba kerűl, hogy
                     elzarándokoljon Kisfaludy szőlőjébe Kisfaludy házához.</p>
                  <p>A ház ablakai elől gyönyörű kilátás nyilik, balra az ábrahámi és kővágóőrsi
                     hegyekre s a távolban Tihany ormaira. Dél felől a Balaton mosolyog föl a kis
                     házikóra s túlnan a boglári domb és a somogyi halmok kéklenek. Hányszor
                     révedezhetett el a költő e felséges tájkép szépségein!</p>
                  <p>Kisfaludy Sándor szőlőjétől az úgynevezett »Koldusok útján« mentek fölfelé a
                     fiúk s nemsokára egy kristályvizű forráshoz értek, melynek vize a sziklák
                     közűl buzog elő. «Apáczák forrásá«-nak nevezi a nép.</p>
                  <p>A forrás felett nagy sziklák meredtek elébök.</p>
                  <p>- Na most már visszafordulhatunk, - mondá Feri, - itt tovább nem lehet
                     menni.</p>
                  <p>- Gyertek csak utánam, - szólt Miklós bácsi és kissé jobbra vezette a
                     fiúkat.</p>
                  <p>Hatalmas nyilás elé értek. A sziklatömeg mintha valami óriás ütése alatt
                     széjjel nyílt volna azon a helyen. Csak két felől mered két magas sziklaoszlop
                     az ég felé, közepén azonban szabad út nyilik a hegytetőre.</p>
                  <p>- Ez a »vaskapu«, mondá Miklós bácsi - és csak ezen az egy helyen lehet a hegy
                     tetejére jutni. Az út itt már mind meredekebbé vált s a szűk nyilást néhol
                     óriási sziklagörgetegek torlaszolták el, a melyeket nagy nyári viharok
                     alkalmával a hegy tetejéről alászakadó víz hozott magával. Ezeken bizony úgy
                     kellett átmászniok a fiúknak. Miklós bácsi előre ment, horgas botját
                     lenyujtotta s a fiúk belekapaszkodtak, annak segítségével kúsztak föl a
                     sziklákra.</p>
                  <p>Ugyancsak megizzadtak, mire a hegytetőre értek. No de végre mégis csak fölértek
                     s a kép, a mely ott szemük elé tárúlt, kárpótolta őket minden fáradságért.</p>
                  <p>- Hála Isten, csakhogy itt vagyunk! - kiáltották egyszerre s mindjárt
                     leheveredtek a puha pázsitra, hogy egy kissé kipihenjék a hegymászás
                     fáradalmait.</p>
                  <p>Térés-tágas fensíkon mintegy négyszáz méter magasságban találták magukat,
                     melynek egy része sűrű bozóttal, kökény-bokrokkal, vad szilvafa, illatos meggy
                     (a miből a pipaszárak és sétapálczák készülnek) és vadrózsa-cserjékkel van
                     benőve; a másik része gyöpös, pázsitos legelő.</p>
                  <p>Minthogy Badacsony teteje fekszik a legmagasabban, innen nyilik legszebb
                     kilátás is az egész Balaton-vidékre.</p>
                  <p>Kelet felé végig repűlhet az ember tekintete a Balaton csillogó habjain. Tihany
                     szürke ormai, Füred zöldelő ligetei fölött a kenesei partokig; sőt tiszta
                     időben még azon is túl: Veszprém és Fehér vármegye síkjaira. Dél felé a vizen
                     túl: ott látszik az egész somogyi partvidék. A part keskeny síkján, mindenütt a
                     tó mentén, ott robog vígan a gőzkocsi érintve az egyre jobban fölvirágzó
                     somogyi fürdőtelepeket; Siófokot, Balatonföldvárt, Fonyódot, Boglárt és a
                     partvidéki falvakat. A háttérben a somogyi halmok hullámos sora emelkedik,
                     mintegy természetalkotta bástya, mely a látóhatárt elzárja. Tolnába a
                     szegzárdi dombokig, Baranyába a Mecsek-hegyig látni el, délnyugat felé egészen
                     a szlavón és horvát hegyekig.</p>
                  <p>Legmegkapóbb mégis a nyugati és északi oldal kilátása.</p>
                  <p>Ott terűl el a hegy alatt a Lesencze és Tapolcza patakok völgye. Ebből
                     emelkednek ki sorban azok a kúpalakú, kisebb-nagyobb hegyek, a melyek az öreg
                     Badacsonyt úgy veszik körűl, mint a kotlós tyúkot a csirkéi... A nyugati
                     oldalon ott emelkedik Szigliget s közel hozzá komor méltósággal Szent-György
                     hegye. Érdekes hegy ez is nagyon. Kerek az alapja, kúpalakban emelkedik és a
                     teteje laposra simítva. Épen olyan, mint Badacsony, mintha csak édes testvére
                     volna. Talán épen egy pillanatban is alkotta meg őket hajdanta a föld mélyéből
                     kitörő tüzek ereje. Mert tűzhányó hegy volt ez is. Oldalában, tövében, hol
                     hajdan izzó láva hömpölygött, most virúló szőlőhegyek és békés falvak
                     állanak.</p>
                  <p>Amodább Csobáncz hegye látszik, majd Rezi és Tátika várrom-koronázta
                     csúcsai.</p>
                  <p>Északon a gulácsi és halápi hegycsúcsok mögött sűrű rengeteg erdők
                     sötétlenek.</p>
                  <p>- Ott van a híres Sárkány-erdő és Dabas-erdő - mondá Miklós bácsi a rengeteg
                     felé mutatva. - Hej, furcsa élet folyt ott hajdanában! Kanászok és juhászok
                     fészke volt az a sűrű erdő és sok dolgot adott a vármegye urainak meg a
                     zsandároknak...</p>
                  <p>- De szeretnék egy igazi bakonyi kanászt látni! - szólt Feri élénk
                     érdeklődéssel, - sokat hallottam róluk mesélni.</p>
                  <p>- Ma már azok is egészen megváltoztak, - felelt Miklós bácsi. - Nagyobbára
                     békés, csöndes emberek, a kik nyugodtan legeltetik nyájukat az erdők sűrűjében.
                     Azok a mesék a régi kanászokról szólanak, mert azok bezzeg izgága legények
                     voltak! A ruhájuk is más volt, mint a mostaniaké. Prémes, pitykés rövid
                     dolmányt, bő és rövid, sűrű ránczos gatyát viseltek. Fejükön kemény, magas
                     szegletes kalap, lábukon magas sarkú, csikorgós rámás csizma volt s a vállukra
                     nehéz czifra szűrt terítettek, a mit Veszprémben készítettek híres
                     szűcsmesterek. Úgy is hívták ezt a ruhadarabot, hogy »veszprémi szűr«. És
                     messze földről eljártak érte a pásztor emberek a veszprémi vásárra.</p>
                  <p>A fiúk nagy érdeklődéssel hallgatták az elbeszélést és most már Bandi is
                     kinyilatkoztatta, hogy ő is szeretne egy ilyen érdekes bakonyi kanászt látni.
                     Megjegyezte azonban, hogy csak - messziről... Mert szembe állani vele nem volna
                     épen kellemes dolog.</p>
                  <p>Hanem hát messziről sem lehet már ma ilyent látni. Az életben hirmondójuk sincs
                     már a régi bakonyi kanászoknak; ma már csak a mesében élnek.</p>
                  <p>A Sárkány- és Dabas-erdő mögött, a Bakony hegyein is túl, a kéklő messzeségben,
                     Feri éles szeme két hatalmas hegycsúcsot fedezett föl. Csak a körvonalai
                     látszottak ugyan oda, de azért mindkettőnek az alakját jól ki lehetett
                     venni.</p>
                  <p>- Micsoda hegyek azok? - kérdezte Miklós bácsitól.</p>
                  <p>- Az ott a Somló-hegy, - felelte Miklós bácsi és a kelet felől emelkedő hegyre
                     mutatott.</p>
                  <p>- Hiszen ez közel van Pápához, - érdeklődött Bandi, - akkor talán a város is
                     ide látszik.</p>
                  <p>Nézték is erősen: nem látnák-e meg a nagy templom kettős tornyát, vagy a
                     kollégium tetejét.</p>
                  <p>No bizony azokat sehogy sem tudták fölfödözni. Elmosódtak a ködös
                     messzeségben.</p>
                  <p>- Az a másik ott nyugot felől pedig Sághegye, - magyarázta tovább Miklós bácsi.
                     - Mind a kettő hires kitünő boráról. A Ságh alatt elterülő vidéket hivják
                     »Kemenes aljá«-nak.</p>
                  <p>- Arról a vidékről írta Berzsenyi Dániel, - vágott közbe Feri, - azt a szép
                     verset, mely igy kezdődik:</p>
                  <p>Messze sötétedik már a Ság teteje,</p>
                  <p> Ezentúl elfödi a Bakony erdeje,</p>
                  <p> Szülőföldem, képedet...</p>
                  <p> Megállok még egyszer, s reád visszanézek,</p>
                  <p> Ti kékellő halmok, gyönyörű vidékek,</p>
                  <p> Vegyétek bús könyemet!</p>
                  <p>- Itt fakadt a költő szivéből az a szép költemény valamelyik halom tetején.
                     Erre hozta útja, mikor Vasmegyéből Somogyba költözött. Megállt utoljára,
                     bánatos szivvel és könnyes szemmel nézett vissza az eltünő szép vidékre és
                     abban a búsongó versben bucsúzott el kedves szülőföldjétől.</p>
                  <p>- Menjünk a romokhoz, - kérték most a fiúk Miklós bácsit. Már megszokták, hogy
                     minden hegy tetején romokat látnak.</p>
                  <p>- Mennénk ám, ha volnának, - hangzott a válasz. - Csakhogy Badacsony hegyén
                     sohasem volt vár és így romja sem lehet.</p>
                  <p>- Bizonyosan azért nem építettek ide, - okoskodott Feri, - mert nem tudták
                     fölhordani a köveket.</p>
                  <p>- Az meglehet, - hagyta helyben Miklós bácsi, - de talán attól is féltek az
                     emberek, hogy egyszerre megint csak ki talál törni a tűz a hegy gyomrából.
                     Mert Badacsony volt a leghatalmasabb tűzhányó az összes balatonvidéki hegyek
                     között. Mindjárt meglátjuk nyomait.</p>
                  <p>A fensík közepe felé mentek ezután s nemsokára egy hatalmas mélyedés elé
                     értek.</p>
                  <p>- Ime, ez az úgynevezett kráter, - mondá Miklós bácsi és a mélyedésre mutatott.
                     - Ez volt a tűzhányó hegy torkolata, ezen át hányta ki magából forrongó tüzeit
                     a hegy. A lávakövek még most is itt hevernek szerteszéjjel, mint néma hírmondói
                     annak a borzalmas tűzvilágnak.</p>
                  <p>A fiúk szétnéztek s csakugyan a mélyedés peremén különböző nagyságú barna színű
                     lyukacsos köveket láttak. Egyet - egy ilyen lávadarabot mindenik eltett
                     magának emlékűl.</p>
                  <p>Már jól lehanyatlott eközben a nap s utolsó sugarait hintette lent a Balaton
                     tükörére, melynek ezüstcsillogása egyszerre aranysárgára és égő vörösre
                     változott.</p>
                  <p>Felséges látvány volt onnan a hegy tetejéről nézni az alkonyfényben úszó nagy
                     vizet. Mintha valami égő olajból lett volna vize és most egyszerre kigyuladt
                     volna ragyogó, szikrázó fényességgel...</p>
                  <p>A remek képben gyönyörködve visszafelé tartottak a fiúk, hogy a »Vaskapu«-n át
                     ismét leszálljanak a völgybe.</p>
                  <p>Egyszerre meglepődötten állottak meg.</p>
                  <p>A hegy déli peremén egy szikláról hatalmas kőkereszt emelkedett előttük a
                     magasba.</p>
                  <p>- Hogyan kerűlhetett ez a kereszt ide, - tünődtek a fiúk.</p>
                  <p>- Ranolder János veszprémi püspök állíttatta ide a magasságba ezt a keresztet,
                     - mondá Miklós bácsi, - mintegy jelképéűl annak, hogy minden magasságok felett
                     él és uralkodik még egy magasabb hatalom - az Isten! Jusson eszébe ez
                     mindenkinek, a ki ezen a gyönyörű helyen, ezt a szent jelképet látja és
                     boruljon le alázattal az Alkotó előtt.</p>
                  <p>E perczben leáldozott a nap a távol hegyek mögött. A völgyi falvakban
                     megcsendűlt az estharangszó, egymásután harmincz toronyban. Harmincz harang
                     csengő szava olvadt össze s mint egy áhitatos zsoltár szállt fel a magasba
                     Isten trónusához...</p>
                  <p>Miklós bácsi és a fiuk levették kalapjukat s buzgó imát mondtak a kereszt
                     tövében.</p>
                  <p>Azután lefelé indultak.</p>
                  <p>Mikor a Vaskapun nagy nehezen átvergődtek, megkönnyebbülten sóhajtottak föl a
                     fiúk.</p>
                  <p>- Hála Istennek, csakhogy itt vagyunk, most már jó utunk lesz lefelé.</p>
                  <p>Még egyszer megálltak ott és fölnéztek arra a hatalmas sziklára, melyen a
                     kereszt áll.</p>
                  <p>Miklós bácsi jó erősen megütötte vas botjával az üreges sziklát s mily nagy lőn
                     a fiúk ámulása, midőn a szikla az ütéstől erős csengő hangot adott.</p>
                  <p>Miklós bácsi látva a fiúk csudálkozását, meg is magyarázta mindjárt a furcsa
                     tünemény okát.</p>
                  <p>- Ezek a sziklák, - mondá, - bazaltkövek. A bazaltkő pedig olyan természetű,
                     mint az üveg. Nagyon tömött, kemény. A szine is csillogó és ha kővel és vagy
                     vassal megütik, csengő hangot ad. A nép épen azért harangozó bércznek - zalai
                     tájnyelven »harangozó börcz«-nek hivja ezt a sziklát.</p>
                  <p>Elbucsúztak a harangozó bércztől is, és a szőlők között a szálló felé vették
                     utjukat.</p>
                  <p>A hegyi úton az öreg szőlő-csősz csatlakozott hozzájuk. Még ilyen időtájban nem
                     érik a szőlő, nem igen van mire vigyáznia, hát unalmában is szivesen
                     elbeszélget, ha valami élő lélekre talál a hegyekben.</p>
                  <p>- ’Csés jó estét adjon Isten! - köszönt az öreg és tisztességtudással
                     megemelintette zsíros kalapját. - Honnan jönnek az úrfiak, ha meg nem sértem
                     kérdésemmel?</p>
                  <p>- Fogadj Isten, bátya! - köszönt vissza Miklós bácsi, mi bizony onnan felűl, a
                     hegytetőről jövünk.</p>
                  <p>- Hm... - köhintett az öreg egyet és tovább fűzte a beszédet. - Hát akkor a
                     »harangozó börcz«-öt is látták.</p>
                  <p>- Láttuk bizony.</p>
                  <p>- Hát aztán a meséjét tudják-e?</p>
                  <p>- Már azt nem tudjuk, de ha elmondaná, szivesen meghallgatjuk.</p>
                  <p>Az öreg csősz kiverte a pipáját (mert az az első!). Zsebre tette, azután néhány
                     köhintéssel megköszörűlte a torkát és elkezdte a harangozó bércz meséjét:</p>
                  <p>- Volt egyszer itt Badacsonyban két atyafi gyerek. Édes testvérek voltak.
                     Ferkónak hivták az egyiket, Jóskának a másikat. Jóska gyönge, beteges, jószívü
                     fiú volt, Ferkó tagbaszakadt, erős legény, de szörnyen gonosz lelkű. Kis szőlő
                     és kis hajlék maradt rájuk az apjukról. Egyformán jussoltak belőle: Jóska az
                     egyik felét, Ferkó a másikát. Meg is élhettek volna békességgel holtuk napjáig.
                     Hanem a gonosz lelkű Ferkó egészen magának akarta a házat és elhatározta, hogy
                     a szegény gyámoltalan Jóskát elteszi láb alól. Halászgató ember volt, hát úgy
                     eszelte ki, hogy majd becsalja magával Jóskát a vizre és ott beletaszítja a
                     Balaton közepébe; senki sem tudja meg soha.</p>
                  <p>Egy kora hajnalon, mikor még sötét volt és a többi halászok aludtak, csakugyan
                     fölverte álmából a szerencsétlen beteg fiút:</p>
                  <p>- Öltözködj hamar, bejösz a vízre.</p>
                  <p>- Mit csináljak én a vizen, bátyám? - kérdezte Jóska.</p>
                  <p>- Az nem a te gondod!</p>
                  <p>Ferkó egy nagy követ és kötelet tett a csónakba.</p>
                  <p>Jóska rosszat sejtett, de nem mert ellenkezni, bele ült szépen a csónakba és
                     eveztek befelé.</p>
                  <p>Mikor körülbelűl a víz közepére értek, Ferkó megállitotta a csónakot és így
                     szólt Jóskához:</p>
                  <p>- Most meghalsz, mert ketten nem maradhatunk abban a kis hajlékban.</p>
                  <p>Szegény Jóska rimánkodva kérte bátyját, hogy ne bántsa, hiszen ő nem vétett
                     neki semmit. De a gonosz testvér nem ismert irgalmat. Csak annyit engedett meg
                     öcscsének, hogy utoljára imádkozzék egyet.</p>
                  <p>- Uram bocsáss meg azoknak, a kik ellenem vétettek... - imádkozott Jóska, mig
                     Ferkó ez alatt a kötelet kötötte a kőre és hurkot készitett. Az volt a
                     rettenetes szándéka, hogy a hurkot majd a szegény fiú nyakára veti és a kővel a
                     Balaton fenekére sülyeszti.</p>
                  <p>De mikor meghallotta, hogy öcscse érte imádkozik, zavarba jött s egy ideig
                     tétovázott. Egész testében remegve odalépett végre az áldozathoz s
                     szétfeszitette a hurkot, hogy öcscse nyakába akaszsza...</p>
                  <p>Ebben a pillanatban megszólalt odafönt a harangozó börcz: bim-bam... bim-bam...
                     Mintha Isten szava hangzott volna a magasból: »Gonosz fiú, mit csinálsz? Ha
                     senki nem lát is, én látlak!«...</p>
                  <p>Ferkó megtántorodott, a csónak megbillent alatta s ő a vízbe zuhant... A
                     zsineg, a mit kezében tartott, esés közben a nyakára hurkolódott, magával
                     rántotta a rákötött sulyos követ is, a mely a gonosz testvért egyszerre a
                     Balaton fenekére sülyesztette.</p>
                  <p>Jóska megmenekült és azóta mindennap kijárt a harangozó bérczre imádkozni a
                     bátyja lelki üdvösségéért...</p>
                  <p>Az öreg csősz itt elvégezte meséjét s a fiúk szinte megkönnyebbülten
                     lélekzettek fel, hogy az a gonoszlelkű Ferkó vesztével és az ártatlan Jóska
                     megmenekülésével végződött.</p>
                  <p>Bucsút vettek a mesemondótól és a szállóba siettek, a hol már várta őket a jó
                     vacsora. Pompás halpaprikást kaptak, a melyet frissen fogott balatoni halakból
                     maga a halász-gazda készitett. Nincs ennek párja sehol a világon, már csak
                     ezért magáért is érdemes volna elmenni a Balaton partjára. Dicsérték is a fiúk
                     falatozás közben a kitünő eledelt és csak azt sajnálták, hogy édes apjuk nem
                     volt ott és nem ehetett belőle. Mert tudták, hogy az is nagyon szereti a
                     halpaprikást. Csakhogy az Alföldön ritkán lehet hozzájutni. Ilyen jóhoz meg
                     soha.</p>
                  <p>- Édes apa már eddig bizonyosan Keszthelyen van, - mondá Miklós bácsi, - mert
                     úgy irta, hogy ma érkezik oda. Holnap mi is oda megyünk.</p>
                  <p>A fiúk nagyon megörűltek a közeli viszontlátásnak.</p>
                  <p>Vacsora után szobájukba tértek, hogy lepihenjenek. A sok gyaloglás, hegymászás
                     után jó fog esni az éjjeli nyugalom.</p>
                  <p>De mielőtt ágyba feküdtek volna, még sokáig elgyönyörködtek ablakukból azon a
                     tündérmesébe illő képen, melyet a pihenő Balaton mutatott.</p>
                  <p>Szép a Balaton nappal, mikor csupa élet, elevenség. A szivárvány minden szinét
                     magára ölti tarka változatban. Most haragos zöld, majd égszinkék, aztán meg
                     vakitó aranyszínben ragyog. Most elborúl, majd kiderűl tükre, mintha csak élő,
                     érző lelke volna. A part felé siető fodros hullámok hátán s a sűrű nádasokban
                     is zsong-zsibong az élet. Zajos vízi madarak: vadkacsák, vadludak lubiczkolva
                     fürdenek a hűvös hullámokban, a fehérszárnyú sirályok sikongva czikáznak a viz
                     felett. Ha egy-egy kárász, vagy garda közel jön a víz szinéhez, villámgyorsan
                     csapnak le rá. A hosszúnyakú gém komoly méltósággal áll a sekélyes vizben s
                     kigyót, békát kémlel a fenéken...</p>
                  <p>De talán még szebb a Balaton éjjel, mikor pihen.</p>
                  <p>A nap leáldozott. Az estharangok méla szava átzeng bérczen-völgyön s a vizek
                     felett. Megszünik a napi munka, ember, állat hazasiet éjszakai pihenésre.
                     Elpihen a Balaton is. Csónak, hajó nem szeli hullámait. Lármás lakói is
                     egymásután elvonúlnak a nádas sűrűjébe fészkükre és búvóhelyeikre. A hegyek
                     mögűl lassú méltósággal felemelkedik a hold, kigyulad a csillagok ragyogó
                     milliárdja. A holdfényből, csillagsugárból ezüst fátyol szövődik a víz szinére.
                     A holdnak és a csillagoknak tündöklő visszfénye ott ragyog a tó óriási ezüst
                     tükrében. Mintha két eget látna az ember, egyet fent a magasságban s egyet lent
                     a mélységben... A hab csak néha-néha loccsan, mikor egy-egy álmatlan virgoncz
                     hal játékos kedvvel fölveti magát a víz szine fölé... A nádas is csak néha
                     zörren meg, vadludak csöndes gágogó beszéde hallatszik ilyenkor. Talán azt
                     kérdezgetik egymástól: Alszol-e, pajtás? Alszol-e már?... Ők is elnémúlnak,
                     aztán mélységes csend borúl a tóra. Alszik minden... csak ott túl a somogyi
                     bérczek oldalán virrasztanak a halvány fényű pásztortüzek.</p>
                  <p>Sokáig gyönyörködtek ebben a bűbájos éjjeli képben a fiúk s már éjfélre járt az
                     idő, mikor pihenésre hajtották fejüket.</p>
                 
               </div>
               <div type="chapter">
                  <head>
                    Szigliget és Szentmihály hegye.
                  </head>
                  <p>Reggel korán kocsira ültek utasaink és Keszthely felé vették utjokat, hogy ott
                     a fiúk édes apjával, nemzetes Gál András urammal, találkozzanak.</p>
                  <p>Nyugoti irányba haladva csakhamar elértek Szigliget alá. Szigligetet
                     Badacsonytól ugyanis csak egy völgy, az Eger patak völgye választja el.</p>
                  <p>Szigliget érdekes, regényes bérczei már messziről megragadták a fiúk figyelmét.
                     Hármas hegy ez voltaképen, melynek egyik magasabb csúcsán kisded falútól
                     körűlvéve emelkednek a szigligeti vár barna falai. A várról és hajdani urairól
                     szintén gyönyörű regét írt Kisfaludy Sándor.</p>
                  <p>A faluba érve leszálltak a kocsiról és gyalog mentek föl a romok közé a fiúk,
                     Miklós bácsi elmondta a szigligeti vár történetét:</p>
                  <p>- A vár nagyon régen, IV. Béla király idejében épűlt.</p>
                  <p>- Talán a tatárjárás után? - kérdezte Feri, a ki épen az idén tanúlta
                     Magyarország történetét és tudta, hogy a tatárok a végzetes muhi csata után ezt
                     a vidéket is tűzzel-vassal elpusztították. Csak három dunántúli vár menekült
                     meg a mongolok dühétől: Esztergom, Székesfehérvár és Szent-Márton.</p>
                  <p>- Igen, a tatárjárás után épült ez a vár, - felelt Miklós bácsi, - mikor az a
                     garázda népség értesülvén Oktaj khán haláláról, hirtelen elhagyta az országot.
                     A király engedelméből egy Tarus nevű pannonhalmi apát épitette a várat, mert
                     erre jártában igen megtetszett neki Szigliget vidéke. Később a hatalmas Ujlaky
                     család birtokába kerűlt és igen híres erősség volt. A török sokszor ostromolta,
                     de sohasem tudta bevenni.</p>
                  <p>Az Ujlakyak kezéből a dúsgazdag Lengyeltóthy-család tulajdonába ment át a
                     szigligeti vár. Régi dicsősége azonban örökre letünt, mert nem volt többé a
                     hazaszeretet szikla-oltára, s a magyar szabadság védő bástyája! A német időben,
                     a kurucz és labancz világban dicstelen szerepet játszott Szigliget.</p>
                  <p>Mig édes testvére és szomszédja, Csobáncz büszke daczczal verte vissza a német
                     támadását, addig Szigliget térdet, fejet hajtott a haza ellensége előtt. Urai
                     alázatos szolgái voltak a németnek. Csobánczot levegőbe is robbantotta azután
                     a német, Szigligetet azonban megkimélte.</p>
                  <p>De azért azt is elérte büntetése. A minden földi hatalomnál erősebb, nagyobb
                     hatalom sujtotta porba. Az, a ki ott lakik a felhők felett és számon tartja az
                     emberek bűneit.</p>
                  <p>Egy viharos, zivataros nyáron tízszer ütött egymásután az ég haragja, a villám,
                     Szigliget büszke várába s lerombolta, izzé-porrá égette... Az urai is mind
                     kipusztultak, hirmondójuk sincs ma már.</p>
                  <p>- Megérdemelték! - kiáltották egyszerre a fiúk nemes felháborodással.</p>
                  <p>- Igen, megérdemelték! Mert a nemzet minden fiának ott kell lennie a nemzet
                     minden küzdelmében. Ágyu elé, puskatűzbe kell állnia, vérpadra kell lépnie
                     inkább, mint az ellenséggel czimborálnia. »Ez hazaárulás, olyan bűn, a melyre
                     nincs irgalom sem földön, sem égen«...</p>
                  <p>Szomorú érzések közt távoztak a fiúk Szigligetről és tovább folytatták utjokat
                     Keszthely felé.</p>
                  <p>Mikor Balaton-Ederics és Meszes-Györök falun áthaladtak, a Balaton és az
                     országút között egy sírdomb alakú halom tünt szemükbe; a halom tetején kis
                     kápolna állt.</p>
                  <p>A kocsis, mikor látta, hogy utasai érdeklődéssel vizsgálják azt a halmot és
                     kápolnát, minden kérdezés nélkűl elmondta, a mit róluk tudott.</p>
                  <p>Az a »Szentmihály hegye«, - mondá és ostorával a halom felé mutatott. -
                     Hajdanában nem volt kápolna rajta, hanem barlang volt a kápolna helyén. Abban a
                     barlangban szentéletű remete lakott. Ott is van eltemetve és sírja fölött áll a
                     kápolna. A nép bucsút jár oda.</p>
                  <p>A fiúk leszálltak a kocsiról, hogy közelről is megtekintsék az érdekes halmot
                     és kápolnát. Miklós bácsi ott aztán bővebben elmondta a Szentmihály hegyi
                     remete történetét.</p>
                  <p>- Gersei Pethő Menyhárt volt régen a török háborúk idején e vidék ura. Jó vitéz
                     volt Menyhárt uram és apródjával Bodor Imrével sok háborút végig küzdött. A
                     haja szála sem görbűlt meg soha. Hanem egyszer mégis majd ott hagyta a fogát a
                     csatatéren. Egy óriási török hátulról észrevétlenül ráemelte kardját, hogy
                     ketté hasítsa fejét. Ekkor ugratott oda Bodor Imre, halálosan főbe vágta
                     kardjával a törököt s így megmentette urát.</p>
                  <p>- Neked köszönöm az életemet, Bodor Imre, - szólt Menyhárt úr az apródhoz, -
                     hálás leszek érte. Válaszsz akármit, a mi az én birtokom, neked adom.</p>
                  <p>Menyhárt úr persze azt gondolta, hogy az apród valamelyik pusztáját vagy
                     faluját fogja választani.</p>
                  <p>De Bodor Imrének nem kellett se falu, se puszta.</p>
                  <p>Ő mást választott. A szép Pethő Lillát, Menyhárt úr egyetlen leányát, kérte
                     feleségűl.</p>
                  <p>Szörnyű haragra lobbant a dúsgazdag úr, hogy az ő leánya kezét egy
                     ágrólszakadt, szegény apród meri megkérni. Régen oda igérte ő azt már Dersffy
                     László úrfinak.</p>
                  <p>Csakhogy a szép Lilla kijelentette ám, hogy ő nem akar a kevély Dersffy
                     felesége lenni, hanem egyedül csak Bodor Imréé.</p>
                  <p>Erre aztán még jobban megharagudott Pethő Menyhárt és a szegény apródot
                     elkergette udvarából. El is ment szegény Bodor Imre úgy, hogy hírét sem
                     hallották többé. Mindenki azt hitte, hogy beleölte magát a Balatonba. A szép
                     Lilla egyre busúlt, búslakodott utána. Hervadt, hervadozott a sír felé...
                     Menyhért úr ekkor megbánta tettét és mindenütt kerestette az apródot, hogy ha
                     megtalálják, hívják vissza és neki adja Lilla kezét. De késő volt már a
                     megbánás. Lilla meghalt, Bodor Imrét nem találták sehol. Nem ölte ugyan magát a
                     Balatonba, hanem elvonúlt a Szentmihály hegyi barlangba s ott remetéskedett,
                     imádkozott halála napjáig. Halász emberek akadtak rá holttestére és ők temették
                     el őt a halom tetején. Mikor Pethő Menyhért ezt megtudta, elvitette tetemét a
                     családi sírboltba Lilla mellé. Ide, a halom tetejére pedig bűnbánása jeléűl
                     kápolnát épittetett. S azóta bucsúra jár ide a vidék népe.</p>
                  <p>- Kisfaludy Sándor is gyakran megfordúlt itt, - folytatta tovább elbeszélését
                     Miklós bácsi - és egy gyönyörű regében meg is örökítette a »Szentmihály hegyi
                     remete« bús történetét. Abban a regében így rajzolta meg Kisfaludy a
                     Szentmihály-hegy képét:</p>
                  <p>Szigliget és Keszthely között</p>
                  <p> Bele unván borába,</p>
                  <p> Melyet terem, a szőlőhegy -</p>
                  <p> A Balaton tavába</p>
                  <p> Hosszú keskeny nyelvet tolt be.</p>
                  <p> Fél gombolyag képében,</p>
                  <p> Gömbölyűen domborodott</p>
                  <p> Hegyecske áll végében.</p>
                  <p> Tetején egy kápolnának</p>
                  <p> És remeték lakásának</p>
                  <p> Omladéka látszik még:</p>
                  <p> Mohos, mesés régiség…</p>
                  <p>A »mohos, mesés régiség«-től bucsút vettek utasaink, s a szőlőhegyek között
                     mindenütt a Balaton mentén vezető, lombos fákkal szegett szép uton csakhamar
                     elértek Keszthelyre.</p>
                  <p>Keszthelyen találkoztak a fiúk édes atyjukkal, a ki már az előző nap estéjén
                     oda érkezett. Mindjárt elhatározták, hogy délután együtt nézik meg a város
                     nevezetességeit s másnap reggel haza felé indúlnak. Siófokig hajón mennek,
                     onnét meg gőzösön hazáig. A fiúk arra kérték Miklós bácsit, hogy menjen el ő is
                     velök s majd ott meg ők mutatják meg az ő szülőföldjük: a délibábos Alföld
                     szépségeit. Édes atyjuk is szives szavakkal hívta Miklóst, de az csak annyit
                     igért meg, hogy most csak Siófokig kiséri el őket. Mert odahaza már nyugtalan
                     lélekkel várja őt jó öreg édes anyja, a kit már tíz hónap óta nem látott. Azt
                     dobogja a szive, hogy most hozzá kell sietnie!</p>
                  <p>Gál András uram meghajolt a fiúi szeretet előtt, és csak azt igértette meg
                     Miklóssal, hogy még a vakáczió folyamán elmenjen hozzájok látogatóba.</p>
                  <p>Gál Andrást, mint gazdálkodó embert, különösen a gazdasági iskola érdekelte
                     Keszthelyen. Először hát annak a megtekintésére indúltak.</p>
                  <p>Útközben szemügyre vették a várost is. A fiúknak igen tetszett az eleven,
                     kedves, csinos kis városka, mely már a Balaton legnyugotibb részén, az
                     úgynevezett keszthelyi öböl partján épűlt.</p>
                  <p>Nagyon régi hely. Az ásatások alkalmával előkerűlt régiségek bizonyítják, hogy
                     már a rómaiak és hunok is telepet alkottak itt. Régebben, az Árpád-királyok
                     korában »Gesztel« volt a neve. Egyfelől a Balaton vize, másfelől szép
                     termékeny, hullámos síkság környezi. Legnevezetesbb épület a gróf Festetics
                     család fejedelmi fénynyel épített kastélya.</p>
                  <p>Mikor a gazdasági iskolához értek, Miklós bácsi elmondta a fiúknak, hogy ezt a
                     hasznos intézetet, a melyben magyar gazdákat nevelnek, Festetics György gróf
                     alapitotta 1798-ban. Az ő nevéről nevezték el »Georgicon«-nak.</p>
                  <p>Nagy érdeklődéssel vizsgáltak meg mindent. Az intézet szép nagy épületét,
                     kertjét, szőlő- és mezőgazdaságát. Az intézet növendékei ott sürögtek, forogtak
                     a gazdaságban és ugyancsak izzadtak a munkában. Egyiknek ásó, másiknak kapa
                     volt a kezében, harmadik az eke szarvát fogta.</p>
                  <p>A fiúk ugyancsak elcsodálkoztak.</p>
                  <p>- Milyen különös iskola ez, - mondották, - a hol a tanulók nem vakáczióznak,
                     hanem egy ingre vetkőzve együtt dolgoznak a munkásokkal.</p>
                  <p>- Hja, fiam! - szólt Gál András uram, - a jó gazdának nem csak a könyveket kell
                     ám ismernie, hanem az ásó-kapa nyelét, meg az eke szarvát is; csak úgy
                     boldogulhat az életben.</p>
                  <p>Ezután a nagyszerü grófi kastélyt tekintették meg.</p>
                  <p>Festetics György dicső emléke elevenedett ott meg lelkük előtt.</p>
                  <p>Bölcs elméjű, kitűnő gazda s fenkölt lelkű, áldozatra kész hazafi volt gróf
                     Festetics György. Méltó reá, hogy emléke előtt minden magyar ember tisztelettel
                     emeljen kalapot! 1754-ben született és 1819-ben halt meg. Azon kivűl, hogy a ma
                     is virágzó gazdasági tanintézetet fölállította, a magyar nemzeti szellem
                     ébresztésének nagy munkájában is az elsők között volt. Fenkölt lelkének
                     tanúbizonysága a »Keszthelyi Helikon« néven rendezett fényes ünnepségek. Minden
                     évben kétszer tartott ilyen ünnepet a keszthelyi palotájában Festetics György.
                     Meghívta erre az ünnepre a szomszédos vármegyék birtokos urait, a Dunántúl
                     íróit és tudósait: Berzsenyi Dánielt, Kisfaludy Sándort stb.</p>
                  <p>A helikoni ünnep isteni tisztelettel kezdődött. Azután jött a diszülés, melyen
                     a gazdasági intézet növendékei szavaltak, a meghívott költők és tudósok új
                     műveiket olvasták föl. Ezután lakoma, színi előadás és tánczmulatság
                     következett, melyre a vidék népe is hivatalos volt.</p>
                  <p>Méltán írta Festetics Györgyről egyik szép költeményében Kisfaludy Sándor:</p>
                  <p>Te, a mit érsz, tudsz, birsz, teli szivvel</p>
                  <p> És bő kézzel osztod, s közre bocsátod a</p>
                  <p> Hazában. A mag, melyet így vetsz,</p>
                  <p> Oh! mi dicsőt terem egykor itten.</p>
                  <p>Bölcs magyar! élni fogsz.</p>
                  <p> Neved dicső lesz, míg magyar él s lehel,</p>
                  <p> És csillagát tisztelni tudja,</p>
                  <p> A ki sugárt ragyogott nevére!</p>
                  <p>A kastély megtekintése után még »Héviz»-re rándúltak ki utasaink. Héviz nyugot
                     felé mintegy öt kilométernyi távolságban fekszik Keszthelytől. Csinos kis
                     fürdőtelep, melynek jótékony természetes meleg vize sok szenvedőnek nyujt
                     évenként enyhülést.</p>
                  <p>Este volt, mikor visszatértek a városba. Az éjszakát ott töltötték s reggel a
                     harsány kürtjelzésre siettek a »Baross« gőzhajó födélzetére.</p>
                  <p>Pompás idő kedvezett az indulásnak.</p>
                  <p>A fölkelő nap fényében csillogott, ragyogott a Balaton. A világos zöld víz
                     ezüstfehér fodrokkal csipkézett habjait vigan szelte a fürge járású
                     gőzhajó.</p>
                  <p>Az utasok mind a födélzeten voltak, tele tüdővel szívták a reggeli üde levegőt.
                     Szemmel, szivvel, lélekkel gyönyörködtek abban az Istenkéz-alkotta remek
                     panorámában, a mely előttük elvonúlt. Onnan, a Balaton kellős közepéről nézve
                     még szebbnek tünik föl Zala regényes partvidéke, mint egészen közelből.</p>
                  <p>A fiúk még egyszer meglátták azt az egész szépséges tájat, a melyet olyan
                     gyönyörűséggel kalandoztak be Miklós bácsival.</p>
                  <p>Keszthely és a nyugoti partok mindjobban elmaradtak, a hogy haladt a hajó
                     keletnek.</p>
                  <p>Gál András uram egy perczre sem tudta levenni szemét a zöldelő halmokról,
                     regényes romokról.</p>
                  <p>A fiúk lelkesen, örömtől csillogó szemmel magyarázták édes atyjuknak az immár
                     jól ismert vidék szépségeit és nevezetességeit.</p>
                  <p>- Az ott Szentmihály-hegye, a hol a szegény Bodor Imre remetéskedett. Az a
                     hármas csúcsú ott Szigliget-hegye, melynek büszke várát az ég haragja sujtotta
                     porba... Amott Csobáncz dicsőséges tetője, a hol amúgy kuruczosan elbántak a
                     labanczczal Száz Márton hajdui és a zalai asszonyok... S utána a balatoni
                     hegyek fejedelme, az öreg Badacsony, a régi tűzhányó, melynek oldalán most
                     tűzerejű bor terem. Ott a keleti oldalon fehérlik egy kis egyszerű hajlék:
                     Kisfaludy Sándor háza, a hol a koszorús költő halhatatlan regéit írta...</p>
                  <p>Gál András nagy örömmel hallgatta a fiúkat s nagy volt öröme és megelégedése,
                     hogy nem veszett kárba az az idő, a mit fiai az utazással töltöttek. Szivük,
                     lelkük megtelt nemes hevüléssel a táj szépségein s a mult idők dicső emlékein.
                     Növekedett, gyarapodott szeretetük, ragaszkodásuk az édes drága honi földhöz,
                     melynek minden rögére apáink vére hullt, mely drága szent kincsünk minekünk,
                     mert »A nagy világon e’kivül nincsen számunkra hely.«</p>
                  <p>A hajó Badacsony alatt nehány perczre horgonyt vetett, majd tovább folytatta
                     útját a szomszédos Rév-Fülöp felé, a hol szintén kikötött. Rév-Fülöp régebben
                     Kővágó-Eörs szőllőhegye volt, ma már szintén virúló fürdő-telep; szemben van
                     vele a somogyi parton Boglár vasúti állomás, a honnan gőzhajó jár
                     Rév-Fülöpre.</p>
                  <p>Innen Tihany orma felé vette irányát a »Baross». Sorba tüntek elő és maradtak
                     el a parti falvak csillogó tornyukkal és sudár jegenye fáikkal; Szepesd, Zánka,
                     Akali, Dörgicse, valamennyi kitűnő bortermelő hely és lakói tősgyökeres
                     magyarok.</p>
                  <p>Mikor a dörgicsei völgykatlan irányában járt a hajó, Miklós bácsi sokáig néma
                     meghatottsággal nézett észak felé, a hol a hegyek mögűl szülőfalujának tornya
                     intett feléje. Forró könnycsepp csordúlt szeméből. Öreg édes anyjára gondolt, a
                     ki már bizonyosan aggódó szeretettel várja őt, és sokszor kitekint az
                     országútra: jön-e már az én édes fiam, jön-e már?...</p>
                  <p>A fiúk is megösmerték a mencshelyi tornyot és hálásan emlékeztek meg atyjuk
                     előtt az áldott lelkű Jó néniről, a ki tavaly ottlétükkor olyan meleg
                     szeretettel fogadta őket. Kendőjüket lobogtatták a hegyek felé... Hátha künn
                     áll a kedves Jó néni, hátha meglátja?...</p>
                  <p>A hajó most irányt változtatott, megkerűlte a tihanyi félszigetet s az utasok
                     előtt feltünt Siófok, a hol nemsokára ki is kötöttek.</p>
                  <p>Miklós bácsi, a közeli viszontlátás reményében bucsút vett Gáléktól s a
                     mindjárt visszainduló hajóval Füredre ment. Onnan édes jó anyjához sietett.</p>
                  <p>A fiúk édes atyjukkal még körűlnéztek egy kicsit Siófokon, délután megfürödtek
                     a hűvös hullámokban s este azután gőzösre ültek. A tüzes szemű vasparipa
                     prüszkölve vágtatott velük a bérczes-völgyes szép Balaton-vidékről
                     szülőföldjük: a délibábos Alföld rónatája felé.</p>
                 
               </div>
            </div>
      </body>
  </text>
</TEI>