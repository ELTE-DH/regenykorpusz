<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU00233" xml:lang="hu">
   <teiHeader>
      <fileDesc>
         <titleStmt>
            <title>Toldi Miklós : Arany János műve nyomán : ELTeC
               edition</title>
            <author ref="viaf:120201932">Benedek Elek (1859-1929)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">42595</measure>
            <measure unit="pages">85</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Toldi Miklós : Arany János műve nyomán</title>
               <date>2000-03-07</date>
               <publisher>Magyar Elektronikus Könyvtárért
                  Egyesület</publisher>
               <ref target="http://mek.oszk.hu/00200/00233"/>
               <respStmt>
                  <resp>Original Electronic Edition</resp>
                  <name>Drótos László</name>
                  <name>Szabolcsi József</name>
                  <name>Kiss András</name>
                  <name>Ollé Krisztián</name>
               </respStmt>
               <bibl type="digitalSource">
                  <title>Toldi Miklós : Arany János műve
                     nyomán</title>
                  <date>2000-03-07</date>
                  <ref target="http://mek.oszk.hu/00200/00233"/>
               </bibl>
               <bibl type="printSource">
                  <author>Bendek Elek</author>
                  <title>Toldi Miklós</title>
                  <pubPlace>>Budapest</pubPlace>
                  <publisher>Esély Könyvklub</publisher>
                  <idno>ISBN 963 85386 8 6</idno>
                  <date>1995</date>
               </bibl>
               <ref target="https://mek.oszk.hu/00200/00233/00233.pdf"/>
            </bibl>
            <bibl type="firstEdition">
               <title>Toldi Miklós : Arany János műve nyomán</title>
               <author>Benedek Elek</author>
               <date>1911</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="short"/>
            <canonicity xmlns="http://distantreading.net/eltec/ns" key="high"/>
            <timeSlot xmlns="http://distantreading.net/eltec/ns" key="T4"/>
         </textDesc>
      </profileDesc>
      <revisionDesc>
         <change when="2020-07-21"/>
      </revisionDesc>
   </teiHeader>
   <text>
      <body>
         <div type="chapter">
            <head>
               Emlékezzünk az elmúlt időkről...
            </head>
            <p>
               Száll a lelkem rég letűnt időkbe, szálljon az én
               lelkemmel a tietek
               is, magyar fiúk, magyar leányok! Száll a lelkem
               daliás időkbe, amikor nagy volt
               híre, neve a magyarnak, királyának is
               nagy
               volt a neve. Amikor három tenger mosta a magyar
               birodalom határát.
               Tudjátok-e már, hová vezetlek? Nagy Lajos király
               idejébe. Ez volt ám a király!
               Nagy a szíve, nagy a lelke, nagy az esze, nagy a
               vitézsége. Nem tűrt foltot maga s
               népe becsületén. S ha hadba kellett szállani - haj,
               de sokszor kellett! -, nem
               küldötte, de vezette a népét. - Előre, magyarok! -
               csendült hatalmas hangja. -
               Utánam, vitézek! - s rohantak a magyarok utána,
               tűzbe, vízbe, halálba.
            </p>
            <p>
               Hős királynak minden vitéze hős. Lovagi játékban, véres
               csatában
               nemesen vetélkedő mind. Boldog, ha életet áldozhat
               hazáért, királyért, a magyar
               név becsületéért. Mint a fűszál úgy teremnek a nagy
               király körül a világhíres
               hősök, kiknek hallván csuda vitéz tetteiket, nem
               tudod hirtelen: melyik nagyobb,
               melyik dicsőbb közülök. De ím, amint elvonulnak
               lelki szemem előtt a nagyok, a
               nagyobbak, megtapad tekintetem egynek az alakján,
               valamennyi közt a legnagyobbén.
               Mint óriás cser az erdő rengetegéből, kiválik egy a
               hősök seregéből. Ihol jön,
               ihol jön
               Toldi Miklós
               , a nagy erejű, a nagyszívű dalia. Lépte alatt messze
               reng a föld, s
               mázsás buzogányát amint meglendíti, zúgó szél támad
               a nyomán.
            </p>
            <p>
               Vitézek vitéze, hősök hőse, terólad lészen emlékezés e
               könyvben.
               Teéretted száll vissza lelkem rég letűnt időkbe.
               Szálljon az én lelkemmel a tietek
               is, magyar fiúk, magyar leányok!
            </p>
         </div>
         <div type="group">
            <head>
               Első könyv
            </head>
            <div type="chapter">
               <head>
                  Melyik út megyen Budára?
               </head>
               <p>
                  A vén udvarház tornácán egyedül üldögélt a
                  nagyasszony. Valami
                  írást betűzgetett. Megtelt a szeme könnyel:
                  örömnek, fájdalomnak a könnyével.
                  Újra meg újra betűzgette a levelet, mintha nem
                  hinne a szemének. Budavárából, a
                  király udvarából jött a levél, s nincs kétség
                  benne: a fia írta, az ő keze
                  írása.
               </p>
               <p>
                  - Hát mégsem felejtkezett meg özvegy édesanyjáról, a
                  világi pompa
                  közt sem! - fohászkodott föl a nagyasszony,
                  özvegy Toldi Lőrincné. Álmatlan
                  éjszakákon mi keserves könnyet hullatott György
                  fia miatt, ki már sok-sok
                  esztendeje élte világát Lajos király udvarában, s
                  csak akkor írt, ha megszűkült
                  a pénzben! S íme, most azt írja, hazajön, hogy
                  oly sok idő múltán édesanyja
                  kebelére boruljon.
               </p>
               <p>
                  - Fiam, édes fiam, csak jere, csak jere!
               </p>
               <p>
                  Az anyai szív egyszerre felejti minden sérelmét.
                  Másnak látja
                  Györgyöt, mint amilyen volt gyermek-, majd ifjú
                  korában. Haj, mi tenger
                  keserűséget szerzett szívének ez a fiú! Durva
                  volt, nyers volt, gőgös volt,
                  goromba szavakkal vagdosott vissza az édes anyai
                  szavakra. Ütötte-verte a
                  cselédeket, s nem volt különb az édes
                  testvéröccséhez sem: cselédnek nézte,
                  parasztnak csúfolta. S a büszke, dölyfös György,
                  amint daliás ifjúvá serdült,
                  ment Budára, a király udvarába, könnyű lovagi
                  életre, fogyasztotta az ősi
                  vagyont, öccse meg otthon maradott paraszti
                  sorban, túrta a földet, hullatta
                  verejtékét. Csak úgy égett kezén a munka. Még
                  alig pelyhedzett az álla, s már
                  hatalmas, tagbaszakadt legény volt, erejét
                  csudálta Nagyfalu népe, s híre ment
                  a hetedik határba.
               </p>
               <p>
                  - Hej, csak egyszer látná a király a mi kis urunkat
                  - mondogatták
                  a cselédek -, aranyos hintón vitetné Budára. Nem
                  lenne párja a király vitézei
                  közt.
               </p>
               <p>
                  De a király nem látta, csak annyit tudott róla, hogy
                  van az ő
                  vitézének, Toldi Györgynek otthon egy
                  elparasztosodott öccse, a család
                  szégyene. Aki csak a csikósok, bojtárok, cselédek
                  közt érzi jól magát. Vitézi
                  életre semmi kedve.
               </p>
               <p>
                  Volt arra gondja a gonosz lelkű Györgynek, nehogy a
                  király Budára
                  rendelje Miklóst: hadd lám, apja fia-e? Mert
                  híres vitéz volt Toldi Lőrinc is a
                  maga idejében. Az ő érdeméért került Budára
                  György. Na mindjárt meglátjuk: apja
                  érdeméhez érdemet nem szerzett, amit örökül
                  kapott, azt csak fogyasztotta. A
                  dicső nevet is, a tenger vagyont is.
               </p>
               <p>
                  Hát paraszti sorban maradt otthon Miklós. Most is,
                  amíg édesanyja
                  a György levelét betűzgeti, ő kint van a réten. A
                  rekkenő hőség elől boglyák
                  tövébe húzódtak a cselédek, ott fekszenek az
                  ökrök is álmosan, kérődzve. Még
                  arra is lusta a cselédnép, hogy a legyet magáról
                  elhajtsa. Fél szemmel
                  sandítgatnak a napra - ereszkedik-e le már az ég
                  alján, hogy megrakhassák a
                  félbehagyott szénásszekereket. Egyedül Miklós van
                  talpon, őt nem bántja az
                  áldott nap heve, nem menekül előle boglya tövébe,
                  de áll merőn egy helyben, s
                  szeme az országútra tapad: hatalmas porfelleg
                  kerekedett messziről, vajon mitől
                  kerekedett, azon tűnődik. Fél kezében egy
                  szénanyomórudat tart: más ember két
                  kézzel emeli s adja fel a szénásszekérre nagy
                  erőlködéssel, őneki annyi ez,
                  mint egy mogyorópálca.
               </p>
               <p>
                  Egyszerre nagyot dobban a szíve. Földbe gyökeredzik
                  a lába, nem
                  félelemtől, de nagy gyönyörűségtől. Azt hiszi,
                  álmodik. Íme, ritkul a
                  porfelleg, daliás, csillogó-villogó ruhájú
                  vitézek közelednek feléje büszkén
                  lépegető paripáikon. Hányszor látta őket már -
                  álomban, hányszor! De lám,
                  imetten még sohasem látott daliákat, kikről annyi
                  szépet, annyi csodást regélt
                  neki téli estéken az öreg Bence, apjának hű
                  fegyveres szolgája. Istenem! Ha ő
                  is olyan dalia lehetne, mint volt az édesapja! Ha
                  ő is Rigó lován beállhatna a
                  daliák sorába, mehetne Budára, a nagy király
                  színe elé! Megmondaná: Uram,
                  király! Toldi Lőrinc fia vagyok. Adj nekem
                  kardot, buzogányt, kopját, meglásd,
                  én is szaporítom egy-két virágszállal a te
                  dicsőséged fényes koszorúját!
               </p>
               <p>
                  Ha a király elé mehetne! De az ő sorsa, hogy
                  paraszti sorban
                  maradjon halálig. Szántson, vessen, izzadjon a
                  bátyjáért. Hát ez igazság?
                  Karján megfeszültek acélizmai, vasmarkában
                  megrecsegett a rúd, nagy bús
                  haragjában úgy megszorította.
               </p>
               <p>
                  - Hé, paraszt! Melyik út megyen itt Budára?
               </p>
               <p>
                  Megrázkódott Miklós egész testében a hetyke
                  kérdésre. Fejétől
                  talpáig meg visszaszaladt a vér, lángba borult az
                  arca. Riadva nézett körül:
                  vajon neki szól-e ez a hetyke kérdés. Neki szólt,
                  neki, semmi kétség ebben,
                  hisz egy lélek se volt más a közelében. Maga a
                  vezér, Laczfi Endre volt a
                  kérdező. Ökölbe szorult a keze, már-már nagyot
                  akart mondani, még nagyobbat
                  cselekedni, de hirtelen erőt vett nagy erős
                  indulatján: könnyű pálcaként kapta
                  föl a nagy nehéz rudat, egyenest tartotta Buda
                  felé, szót sem szólva, meg sem
                  is mozdulva, karja meg nem rezzent, a rúd meg nem
                  billent. Ebből megérthették a
                  vitéz urak, melyik út megyen Budára.
               </p>
               <p>
                  Összenéztek a vitéz urak, fejüket csóválták - ehhez
                  hasonlatos
                  erőt még nem láttak. Pedig még gyerek! Mi lesz
                  ebből, ha nagy legénnyé serdül!
                  Biztatta is Laczfi a vitézeit: - No lám, melyik
                  tartja ki közületek azt a
                  rudat? De a vitézek ümgettek, egymást lökdösték s
                  végezetül is abban egyeztek
                  meg, hogy csak nem vetélkednek egy paraszttal!
               </p>
               <p>
                  Ám paraszt ide, paraszt oda, abban is mind
                  megegyeztek, hogy ilyen
                  erős legény helyén volna a király seregében.
                  Nosza, biztatták Miklóst:
               </p>
               <p>
                  - Csapj föl, öcsém, katonának. Ott a te helyed, nem
                  a parasztok
                  közt. Hej, az ám a gyöngyélet!
               </p>
               <p>
                  De Toldi csak állott egy helyben, mereven,
                  szótlanul. Egy szava
                  sem volt a hetyke vitézekhez. Állott egy helyben,
                  míg a porfelleg el nem nyelte
                  Laczfi uram hadát. Aztán elindult haza. Szívében
                  csak úgy tombolt, viharzott a
                  harag, a bosszúság. Hát csakugyan parasztnak
                  nézték! Arcáról nem olvasták le
                  nemesi voltát, annak vélték, amivé tette őt a
                  bátyja: parasztnak!
               </p>
               <p>
                  Jaj annak, aki ma kiköt vele, aki útjába áll. Pedig
                  Toldi Miklós
                  amily erős vala testében, oly szelíd vala az ő
                  lelkében. De most tele volt a
                  szíve, lelke erős haraggal, keserűséggel. Tele
                  gyűlölettel.
               </p>
               <p>
                  Eddig csak méltatlankodott magában, ha bátyjára
                  gondolt. Most már
                  meg is gyűlölte.
               </p>
               <p>
                  Vigyázz, Miklós, vigyázz, harag és gyűlölet gonosz
                  tanácsadó!
               </p>
            </div>
            <div type="chapter">
               <head>
                  Miklós elbujdosik
               </head>
               <p>
                  Forrott az indulat egész úton hazafelé Miklós
                  lelkében. Ha most
                  történetesen találkoznék Györggyel, de szemébe
                  mondaná az igazságot! Végig
                  elgondolta magában, hol kezdené, miket mondana,
                  mi keserű szavakkal végezné.
                  Széles melle hullámzott, nagyokat fújt, aztán
                  egyszerre csak megállott, mintha
                  vasdoronggal mellbe ütötték volna. Csuda dolgot
                  látott, amilyet már rég nem:
                  ahány kémény a házukon, füstölt valamennyi. Talán
                  csak nem tértek be hozzájuk
                  azok a hetyke vitézek? Arra nem is gondolt, hátha
                  bátyja jött meg.
               </p>
               <p>
                  Pedig György volt az, akiért a ház minden kéménye
                  füstölt. György,
                  aki hazajött negyven vitézével. Nem a szíve
                  hozta, hanem az üres erszénye.
                  Azért jött, hogy néhány napot mulasson itthon,
                  felverje a puszta, nádas
                  csendjét kopófalkáival, végiggázolja a szegény
                  emberek vetésit, aztán telt
                  erszénnyel vissza Budára!
               </p>
               <p>
                  Esztendők óta nem volt itthon, s haj, de hidegen
                  ölelte, csókolta
                  édesanyját! De az édes anyai szív rejti,
                  rejtegeti maga előtt, a világ előtt a
                  sebet, mit a gyermek durva keze ejt. Mindig így
                  volt, mindig így lesz: az anyai
                  szív csak szeretni tud. Az anyai szív elnéző,
                  tűrő, megbocsátó. Ím, jó Toldi
                  Lőrincné szívét fojtogatta a keserűség, s mégis
                  örömkönnyben úszik a szeme,
                  hogy láthatja rég nem látott fiát. Ahány cseléd a
                  háznál, mind György urat s
                  vitézeit szolgálja: ürül a kamara, a pince,
                  pirulnak, süstörögnek a konyhán a
                  mindenféle drága pecsenyék, mindenből a legjobb,
                  a legízesebb kerül az
                  asztalra, mintha maga a király volna a vén
                  udvarház vendége.
               </p>
               <p>
                  Ezer meg ezer kérdése van az édesanyának, de György
                  csak nagy
                  kurtán felel. Közbe-közbe maga is lök egy-egy
                  kérdést az édesanyjához, no lám,
                  még azt is megkérdi:
               </p>
               <p>
                  - Hol a másik?
               </p>
               <p>
                  - A másik! - sikolt fel az anyai szívben a fájdalom,
                  de elfojtja
                  szíve sérelmét, hallatlanná teszi a durva szót s
                  aszerint felel:
               </p>
               <p>
                  - Szénát hord a béresekkel. Hazahívassam?
               </p>
               <p>
                  - Csak hordja, egyébre úgysem való!
               </p>
               <p>
                  - Fiam, fiam, ne vesd meg őt - engeszteli szelíden a
                  nagyasszony.
               </p>
               <p>
                  Ebben a pillanatban lépett be Miklós. Jaj, mi lesz
                  itt? Még
                  fojtogatja a harag, a gyűlölet, szikrát hány a
                  szeme, midőn belép az ajtón, s
                  ím, mi történt! Hiába, hiába, a vér nem válik
                  vízzé! Hová lett a harag, a
                  gyűlölet Toldi Miklós szívéből? Nem történt
                  egyéb: Miklós szívében megmozdult a
                  testvéri érzés, s ez az érzés eltemetett benne
                  minden más indulatot. Az öröm
                  pirossága ömlik el becsületes arcán, két erős
                  karját kitárja, úgy szalad ölelni
                  rég nem látott bátyját.
               </p>
               <p>
                  - Ej, mit akarsz? - szólt rá György s gőgösen
                  fordult el
                  Miklóstól.
               </p>
               <p>
                  Szegény fiú úgy állott a szoba közepén, mint a
                  sóbálvány. Anyja
                  sírva, jajongva tördelte kezét, hol Györgyhöz,
                  hol Miklóshoz fordult, fogta
                  kezét ennek, fogta annak, ha összekapcsolhatná.
                  De hiába, György gőgös lelke
                  meg nem indult, de sőt durva szókkal támadott
                  édesanyjára.
               </p>
               <p>
                  - Csak kényeztesse ebadta kölykét! Ott künn tenger
                  dolog, ő meg
                  hazakullog a hűvös árnyékba. Haza ám, mert
                  megérezte a pecsenye szagát. Ha már
                  paraszt, legyen paraszt, túrja, vágja a földet.
                  Mit kíméli magát, hisz marhánál
                  erősebb!
               </p>
               <p>
                  De már ezekre a durva, hazug szavakra megmozdult a
                  sóbálvány.
                  Nagy, erős két karján megrándultak az acélos
                  izmok, vasnál keményebb marka
                  ökölbe szorult, arca lángba borult, a szeme
                  szikrádzott, s ami szívében gyűlt,
                  forrott, bujdosott eddig, egyszerre tört elő.
               </p>
               <p>
                  - Hazudsz, bátyám, hazudsz, hazug minden szavad! Te
                  vetettél engem
                  paraszti munkára, hogy ne kerülhessek vitézek
                  sorába! Jó, hát paraszt vagyok,
                  sorsom nem szégyellem. Hajnaltól estélig dolgozom
                  serényen. Többet hat
                  béresnél. De már ennek vége. Nagy a világ,
                  megyek, nem leszek béresed. Megyek,
                  ámde elébb add ki a részemet, törvényes jussomat!
               </p>
               <p>
                  - Itt a jussod, kölyök! - ordított György, s arcul
                  ütötte
                  Miklóst.
               </p>
               <p>
                  No, Toldi György, készülj a halálra! Tudod-e, mit
                  tettél? Arcul
                  ütötted, meggyaláztad öcsédet, ki egy ujjával is
                  földbe döndít téged. Hát ha
                  még rád is sújt az ő vasöklével!
               </p>
               <p>
                  Már fel is emelkedett csapásra ez a vasököl. Toldi
                  György arca
                  fehér lett, mint a fehérített vászon, s gyáván
                  húzódik visszafelé. Még egy
                  pillanat s lecsap rá Miklós, le a halálos ítélet,
                  de ím, sikoltva áll közéjük
                  az anya: két gyenge karját védőn emeli
                  Györgyre... Igen, igen, védi.
               </p>
               <p>
                  “Pedig nem is Györgyöt, hanem Miklóst félti...” Hová
                  lett Miklós
                  karjának szörnyű ereje? Ni, hogy lehanyatlott!
                  Hát csakugyan erősebb az a két
                  gyenge kar? Erősebb, erősebb, mindennél erősebb.
                  Miklós bódultan támolygott ki
                  a házból. Könnybe borult szemét a földre
                  szegezte, úgy támolygott végig az
                  udvaron, ott valahol hátul, félreeső helyen leült
                  a palánk tövébe. Egy félbe
                  tört malomkő hevert ott: arra ült le, fejét
                  tenyerébe hajtva.
               </p>
               <p>
                  S amíglen ült szegény Toldi Miklós a palánk tövében,
                  haj, volt
                  benn hejehuja, dínomdánom, sokadalom!
                  Kihallatszott a durva tréfa, kacaj,
                  pohárcsengés, s mikor aztán teleették, -itták
                  magukat, kikerekedtek az udvarra
                  a vitézek, rudat hánytak széles jókedvükben,
                  birokra keltek, küzsdölődtek,
                  nagyokat kacagtak, szilaj kedvüktől csendültbondult az udvar, a ház, a
                  falu.
               </p>
               <p>
                  - Jó kedvük van az uraknak - sóhajtották a
                  parasztok, kik most
                  szállingóztak haza a rétről fáradtan, törődötten.
               </p>
               <p>
                  Toldi György a tornácról nézte vitézei
                  virtuskodását, s ím,
                  egyszerre csak megpillantotta Miklóst. Még mindig
                  ott üldögélt a malomkőn,
                  földre szegzett szemmel, mintha nem hallana
                  semmit a vad rivalgásból. Mit
                  gondolt, mit nem Toldi György - ugyan mit gondolt
                  volna, ha nem rosszat? -,
                  elég az, hogy odakiáltott a legényeknek:
               </p>
               <p>
                  - Arra, fiúk, arra! Nézzetek csak arra! Ott
                  gunnyaszt egy túzok,
                  vajon mi a baja? Dárdát neki, hadd lám, eleven
                  vagy döglött?
               </p>
               <p>
                  Hisz a legényeknek biztatás nem köllött. Vetélkedve
                  dobták a
                  dárdát feléje, döngött, kongott a deszkapalánk
                  Miklós körül, feje fölött,
                  jobbról, balról, mindenfelől. A “túzok” pedig
                  csak tovább gunnyasztott, meg sem
                  mozdult, ámbátor jól tudta, hogy őt tisztelteti a
                  bátyja dárdákkal s nem a
                  palánkot.
               </p>
               <p>
                  - Hiszen jó, jó - mormogott magában Miklós -, csak
                  engem ne
                  találjon. Egyszeribe elfogy a “tűrömfű”, s adok
                  én “jajlevelet” nektek.
               </p>
               <p>
                  Ahogy azt gondolta, nagy nyilallást érez a vállában:
                  az ám, ennek
                  már fele sem volt tréfa. Vállba érte egy dárda.
               </p>
               <p>
                  Elfogyott a tűrömfű! Mint egy sebzett vadkan szökött
                  fel ültéből
                  Miklós, fél kézzel felkapta a malomkövet,
                  megkerengette maga körül, hogy csak
                  úgy surrogott-burrogott a levegő, aztán
                  ellódította a vitézkedő legények közé.
                  Haj, lett ordítás, sikoltás, szörnyű riadalom!
                  Elnyúlt a földön egy vitézkedő
                  legény, patakban omlott a vére. Ez többet nem
                  hajít dárdát ezen a világon.
               </p>
               <p>
                  - Gyilkos! Gyilkos! Megölte! Fogjátok meg! -
                  kiabáltak
                  összevissza, de csak kiabáltak, gyilkost azt nem
                  fogtak: mire Miklós után
                  iramodtak, ő már rég túl volt a palánkon, rég túl
                  árkon-bokron, s az est szelíd
                  homályában eltűnt a nagyfalusi határ sűrű nádasa
                  közt...
               </p>
               <p>
                  Egész éjjel nem jött szemére álom. Minden nesztől
                  megriadt, hátha
                  nyomára leltek üldözői.
               </p>
               <p>
                  - Gyilkos lettem, gyilkos - háborgott a lelke. -
                  Voltam eddig
                  Nagyfalu lakója, mostan leszek világ bujdosója.
                  Jaj, mit cselekedtem! Ha csak
                  még egyszer láthatnám, édes jó anyámat! Ha még
                  egyszer borulhatnék kebelére,
                  csókolhatnám áldott kezét! Ha csak még egyszer
                  érezhetném az anyai csók
                  melegét!
               </p>
               <p>
                  Így kesergett magában szegény Toldi Miklós, mígnem
                  hajnal felé
                  elnyomta az álom. Haj, de rövid ideig tartott az
                  édes hajnali álom, felverte az
                  éhség. Mi lesz vele, mi lesz? Ha elhagyja a nádas
                  sűrű rejtekét, lefogják,
                  megkötözik, viszik sírig tartó nehéz rabságra
                  vagy tán csúf halálra! Szegény
                  édesanyja! Megszakad a szíve a nagy gyalázattól!
                  De az éhség hajtotta, s ment
                  elébb, elébb a nádas között, kereste, vigyázta,
                  ha valamit találna.
                  Fel-felrebbentek előtte vadrucák, bíbicek s
                  mindenféle vízimadarak: ezek nyomra
                  vezették. Itt is, ott is talált madártojást,
                  ezeket feltörögette: milyen jó
                  volt egyéb híján a madártojás! Ha jól nem is
                  lakik, legalább nem hal éhen.
               </p>
               <p>
                  Három nap s három éjjel tengődött így a nádasban -
                  vajon mikor
                  lészen innét szabadulása? Vajon visszament-e
                  György Budavárába? Vagy még mindig
                  halálra keresteti? Amint éppen ezen tűnődnék,
                  közel hozzá megzörrent a nád.
                  Nyomára akadtak, vége, vége! Testét legyengítette
                  az éhség, lelkét meggyötörte
                  a bánat, de összeszedte utolsó erejét: ingyen nem
                  adja meg magát! Fölemelte
                  karját, készült a védelemre.
               </p>
               <p>
                  - No, no, kis uram - szólalt meg e pillanatban egy
                  kedves, ismerős
                  hang. - Nehogy fejbe kólints!
               </p>
               <p>
                  - Bence, Bence, édes öreg Bencém! - kiáltott Miklós,
                  s nyakába
                  borult a hű öreg szolgának.
               </p>
               <p>
                  Szólt az öreg Bence, csak úgy zokogta el:
               </p>
               <p>
                  - Édes kicsi uram, csakhogy megleltelek! Harmadnapja
                  járom, bújom
                  a nádast utánad. Éhös vagy, ugye? Hogyne volnál?
                  Ugyehogy nem ettél befaló
                  falást sem, mióta eljöttél? No, ülj le ide, édös
                  szógám, kis uram, ihol küldött
                  a nagyasszony ropogós cipót, sült húst, minden
                  jót. Ebbe meg bor van, la - s
                  mutatta a kulacsot.
               </p>
               <p>
                  Mindjárt ki is tekerte a kulacs nyakát.
               </p>
               <p>
                  Szép rendesen asztalt terített (a tarsoly volt az
                  abrosz),
                  elészedte a sok minden jót s biztatta lelkesen:
                  egyél, kis uram, egyél. Hiszen
                  nem kellett Miklósnak biztatás! A jó öreg csak
                  nézte, nézte falatozó kis urát,
                  nagy gyönyörűséggel, ő maga nem evett: jóllakott
                  a gyönyörűséggel, de már inni
                  ivott ő is a kulacsból. Ráköszöntötte kis urára a
                  kulacsot, nagyot hajtott,
                  aztán nyújtotta Miklósnak. Eddig csak keveset
                  szólt az öreg, nagyokat
                  hallgatott, de bezzeg most megeredt a nyelve a
                  bortól. Beszélt “a régi jó
                  világról”, a daliás időkről, amikor hej,
                  Miklósnak a nagyapja, az apja - azok
                  voltak ám csak a vitézek!
               </p>
               <p>
                  Hallgatta Miklós, hallgatta az öreg meséit, de nem
                  úgy hallgatta,
                  mint ennek előtte, a téli estéken. Háborgott,
                  nyugtalankodott az ő lelke
                  mostan. Mondta az öregnek:
               </p>
               <p>
                  - Elég, öreg, elég, fáj most minden szavad, a
                  szívemet sebzi. Rég
                  volt, nagyon rég volt, amikről te szóltál...
               </p>
               <p>
                  - De igaz egy szóig - vágott közbe Bence.
               </p>
               <p>
                  - Igaz, igaz, tudom, bár mesének tetszik. Haj, de az
                  sem mese,
                  hogy én gyilkos lettem, s feketén beborult az ég
                  énfelettem. Nincs nekem itt
                  maradásom, világgá bujdosom. Csak a nap
                  leszálljon, nem maradok én itt! Jó az
                  isten, jót ád. Talán felragyog még az én
                  csillagom is.
               </p>
               <p>
                  - Nem szeretem szókat szólasz te, kis gazdám. Ugyan
                  mért lennél te
                  világ bujdosója? Egy-két nap múltával bátyád
                  elkotródik ingyenélő népeivel
                  Budára, s jöhetsz haza bátran. Ami történt -
                  történt, majd csak elfelejtik. Hát
                  volna lelked elhagyni az édesanyádat? A szép
                  gazdaságot? A Darut, a Szilajt, a
                  Csákót, a Bimbót, a te szép ökreidet? Hát Rigó
                  lovadat, a szelek szárnyán
                  járót? Hát Nagyfalut s népeit, akik úgy
                  szeretnek? A szép rónaságot? A
                  búzaföldeket? Miklós, kicsi gazdám, volna erre
                  lelked? A nagyasszony szíve,
                  tudom, meghasadna... Miklós, kicsi gazdám,
                  hallod? Meghasadna...
               </p>
               <p>
                  Közbe-közbe, míg az öreg beszélt, búsan
                  legyintgetett a kezével
                  Miklós, de mikor újra édesanyjára fordította a
                  beszéd sorát, záporként eredt
                  meg a könny a szeméből. Kisírta magát szíve
                  szerint, aztán letörülte könnyeit s
                  mondotta Bencének:
               </p>
               <p>
                  - Fáj a szívem, mondd meg az édesanyámnak, szinte
                  meg is szakad,
                  hogy búcsútlanul kell világgá bujdosnom. El kell
                  mennem, el kell, híremet sem
                  hallja. Sokáig nem hallja. Sokáig nem hallja, de
                  mikor hall róla, nagy lesz az
                  öröme anyai szívének. Visszatérek én még hírrel,
                  dicsőséggel, meglásd, öreg
                  szolgám!
               </p>
               <p>
                  Nem gyermek szava, de férfi szava volt ez: érezte
                  jól az öreg hű
                  szolga. Szó nélkül akasztotta nyakába a
                  tarsolyát, megtörülgette a szemét,
                  aztán: Isten áldjon, Isten vezéreljen,
                  bujdosásaidban soha el ne hagyjon! -
                  ennyi volt az öreg búcsúzása s lassan elindult
                  hazafelé. De nem állotta meg,
                  hogy vissza-vissza ne pillantson, mígnem őt is,
                  Miklóst is, egymás szeme elől a
                  nádas elrejté...
               </p>
               <p>
                  Leszállt a nap, a madarak elültek, csendes este
                  borult a nádas
                  fölé. És felragyogtak a csillagok, megszállották
                  az eget, mintha világítani
                  akartak volna a bujdosónak.
               </p>
               <p>
                  - Erre, erre - integettek a csillagok Miklósnak. És
                  indult Miklós,
                  nekivágott a nádasnak, mind beljebb, beljebb,
                  Nagyfalutól ellenkező irányba.
                  Ment, törtetett, bújt elébb, elébb, de egyszerre
                  csak megszólalt egy hang
                  belülről: Miklós, Miklós! Hát csakugyan el tudnál
                  bujdosni búcsú nélkül? Újra
                  meg újra szólt ez a hang, s hiába integettek a
                  csillagok, hiába világította a
                  hold ezüstös fénye az útját jó előre, az a hang
                  visszafordította Miklóst: nem,
                  nem tudott elbujdosni, míg még egyszer nem
                  hallotta édesanyja szavát, nem
                  érezte ölelését, csókját!
               </p>
               <p>
                  Lesz, ami lesz, visszalopódzik az éj leple alatt,
                  megöleli,
                  megcsókolja édesanyját s úgy indul világgá!
               </p>
               <p>
                  Alighogy egyet-kettőt lépett visszafelé, süppedezni
                  kezdett a
                  lába, s ím, azon vette észre magát, hogy réti
                  farkasnak a fészkére tévedett a
                  lába. A fészekben két kis farkaskölyök
                  vinnyogott, de milyen keservesen
                  vinnyogott!
               </p>
               <p>
                  - Ej, ej, szegénykék. Bizony nem akarattal léptem
                  rátok -
                  engesztelte Miklós a kölykeket szelíden,
                  gyöngéden cirókálta, simogatta
                  őket.
               </p>
               <p>
                  Hát, abban a pillanatban eléugrott a közelből az
                  anyafarkas,
                  rávetette magát Miklósra, két előlábát arcára
                  tapasztja: jaj, neked, Miklós! De
                  Miklós nem hagyja magát, összeszedi minden
                  erejét, üt jobbra-balra vasöklével,
                  s mikor ezzel nem győzi, nagyot rúg a lábával a
                  bestián, de akkorát rúg rajta,
                  hogy csak úgy röpült a nád felett s jó messzire
                  suppant le. Az ám, még veszett
                  mérgesebben ugrott talpra az anyafarkas, egy
                  ugrással, kettővel megint Miklósra
                  veti magát, éles fogát, körmét a vállába vágja,
                  két hátsó lábával meg
                  belekapaszkodik a Miklós térdébe. Hiszen ha csak
                  ennyi lett volna - oda se
                  neki! De míg az anyafarkassal küzsdölődött, jaj,
                  mi történt! Hátulról esett rá
                  a hímfarkas, melyet álmából vert fel párja
                  ordítása, fogcsikorgatása. No most,
                  Miklós, véged, ha nincs helyén a szíved! Ne
                  féltsétek Miklóst, helyén az ő
                  szíve. Két erős markával nyakba szorította az
                  anyafarkast, hogy egyszerre
                  kidülledt a szeme, kilógott a nyelve. Hát a
                  gyilkos körmök ereje hová lett?
                  Csak kisovállottak a Miklós nyakából, térdéből,
                  combjából. Akkor Miklós
                  fölemelte az erejeszállt farkast, megkerengette a
                  levegőben, hogy csak úgy
                  suhogott, szakadott a nád körüle, s üti-vágja
                  vele a hímfarkast, ahol találja,
                  mígnem mind a kettő páráját kiadja.
               </p>
               <p>
                  Hosszan, sokáig állott Miklós az élettelenül elnyúlt
                  vadak felett.
                  Hallgatódzott: nem hallotta szuszogásukat.
               </p>
               <p>
                  - Lám, lám - tűnődött Miklós -, ezek fenevadak, s
                  ezek is védik
                  egymást, védik a vérükből való vért. Azt
                  támadják, aki őket támadja. Hát miféle
                  szív lehet az ő bátyjában, hogy őt gyűlöli,
                  halálra üldözi, holott egy szívről
                  szakadtak mind a ketten? Nem érdemelné meg, hogy
                  így bánjon el vele, ahogy
                  elbánt ezekkel a fenevadakkal? Ha ő most meglepné
                  éjjeli álmában! Hej,
                  ha...
               </p>
               <p>
                  - Távozz tőlem, sátán! - riadt fel Miklós a szörnyű
                  gondolatra.
                  Hogy ő gyilkos kezet emeljen a vele egy szívről
                  szakadtra! Jaj, mely átkozott
                  gondolat!
               </p>
               <p>
                  Megkönnyebbülten sóhajtott fel, mintha mázsás teher
                  esett volna le
                  a szívéről, mikor a gonosz gondolatot messze űzte
                  magától. Hanem azért gondolt
                  valamit, s e gondolattól elmosolyodott. Mit
                  gondolt, mit nem, elég az, hogy
                  hirtelen hátára kapta a két farkast, s felvidult
                  szívvel indult Nagyfalu
                  felé.
               </p>
               <p>
                  Nagy gyümölcsöskertjük kirúgott a határra, erről
                  kerül be a
                  kertbe, lassan, csöndesen végigment a fák közt,
                  aztán óvatosan édesanyja
                  hálószobájának ablaka alá sompolygott. Letette a
                  gyepre a farkasokat, benézett
                  az ablakon: sötét volt bent, alszik, bizonyosan
                  alszik az édesanyja. Vajon
                  alszik-e? Szeretne kopogtatni az ajtón, az
                  ablakon, de nem mer. Hátha felriad
                  édesanyja s ijedtében elárulja, azt hívén, hogy
                  rossz ember jár itt?
               </p>
               <p>
                  Egyebet gondolt. Újra hátára vetette a farkasokat, a
                  ház másik
                  oldalára került. Megállott a ház eresze alatt,
                  körülnézett a hold világa
                  mellett. Ím, nyitva volt a György hálószobájának
                  ajtaja, látta, amint feküdt
                  puha nyoszolyában. A legényei meg fejtől, lábtól
                  összevissza feküdtek kint az
                  eresz alatt. Aludtak mélyen, mint a fekete föld.
                  Bizonyosan ma is
                  tivornyáztak!
               </p>
               <p>
                  - Hát csináljunk egy kis tréfát - gondolta magában
                  Miklós.
                  Felszedte a legények mellől a lándzsákat, azokkal
                  földre szegezte a ruhájukat -
                  no, most keljetek fel, ha valamitől megriadtok!
                  Akkor aztán bement a György
                  szobájába s szépen lefektette ágya elé a
                  farkasokat. Hadd lássa, ha felébred,
                  hogy itt volt. Hogy megölhette volna, ha ő
                  hitvány gyilkos, aminek őt gonosz
                  bátyja tartja.
               </p>
               <p>
                  Most pedig szépen belépett a benyíló szobába. Ott
                  ült az édesanyja
                  az asztal mellett. Őszülő fejét tenyerébe hajtva,
                  könnyezett, sírdogált,
                  csendesen magában. Lábujjhegyen közeledett Miklós
                  az édesanyjához, szép gyöngén
                  lenyúlt a kezéhez s csókban megfüröszté.
                  Suttogva, alig hallhatóan, a zokogást
                  visszafojtva mondta:
               </p>
               <p>
                  - Itt vagyok, édes jó anyám!
               </p>
               <p>
                  - Lelkemnek fele, édes szép magzatom! - áradozott az
                  édes szavak
                  árja anyja ajakáról.
               </p>
               <p>
                  Hát azt szóval ki tudná elémondani, szép sorjában
                  pennával leírni,
                  ami most itt történt? Ölelésnek, csóknak ki tudná
                  a számát? De egyszer csak
                  vége lett ölelésnek, csóknak, s mondja Toldi
                  Miklós, amint következik:
               </p>
               <p>
                  - Édesanyám, lelkem, most búcsút kell vennem. Ne
                  sírjon érettem,
                  ne sírjon utánam. Nincs itt maradásom, láthatja
                  kigyelmed. Elmegyek, elmegyek,
                  de még visszajövök, hírrel, dicsőséggel bizony
                  visszajövök. Felmegyek Budára,
                  király udvarába. Ott majd lesz, ami lesz, hát
                  hiszen meglátja, lelkem,
                  édesanyám!
               </p>
               <p>
                  Hosszú búcsúzásra bizony nem volt idő, mert kint az
                  udvaron
                  felébredtek a kopók, vonítani kezdtek: az ám,
                  megérezték a fenevad szagját.
                  Mozgolódtak a legények is, dörzsölték az álmot
                  szemükből. Meleg lett a föld
                  Miklós talpa alatt. Hirtelen megölelte, arcát,
                  kezét végigcsókolta
                  édesanyjának, s azzal ki a hátsó ajtón a kertbe,
                  igyekezett kifelé nagy
                  serényen, s mire a legények nagy káromkodások
                  közt feltápászkodtak, Miklós már
                  messze járt. Hej, volt felfordulás, zaj, riadal,
                  lárma, szitkozódás! György is
                  kiugrott a puha nyoszolyából, s bezzeg, hogy
                  ráugrott a dögökre! Szaladtak a
                  legények összevissza, egymást leverték a
                  lábukról, mintha valamennyi
                  megbolondult volna.
               </p>
               <p>
                  - Ez a Miklós dolga! - ordított György úr. - Utána!
                  Utána!
                  Fogjátok el a gazfickót, utána!
               </p>
               <p>
                  Hiszen szaladtak, mintha szemüket vették volna,
                  erre-arra,
                  mindenfelé. Felverték a falut, de hiszen
                  verhették: Toldi Miklóst bizony utol
                  nem érhették.
               </p>
               <p>
                  Isten vezérelte. Ő kalauzolta. Szegény édesanya, ne
                  aggódj
                  miatta!
               </p>
            </div>
            <div type="chapter">
               <head>
                  A pesti temetőkertben
               </head>
               <p>
                  Szakadott a záporeső, dörgött, villámlott az ég: ez
                  volt Miklós
                  szerencséje. Ő nem félt az ítéletidőtől, vaktában
                  nekivágott a sötét
                  éjszakának, ellenben György a legényeivel
                  visszakotródott a vén udvarházba.
                  Mire hajnalodott, Miklós már a végtelen,
                  délibábos rónaságon vándorolt. Ment,
                  mendegélt étlen-szomjan, az áldott nap járása
                  mutatta az útját Budavára felé.
                  Ott terem a hír, dicsőség az igazi vitézeknek,
                  arra húzta, vitte a dicsőség
                  vágya. Hej, de nagyot dobbant a szíve, mikor
                  negyedik nap délben Rákos mezejére
                  ért! Onnét már jól látta a budai hegyeket, s ím,
                  ragyogott, tündökölt a napnak
                  fényében a király palotája is. Ha följuthatna a
                  palotába, ha mehetne király
                  színe elé s kiönthetné szíve keservét! Arca,
                  szeme felragyogott a kedves
                  gondolatra. De ahogy felragyogott, el is borult
                  arca. Végignézett tépett,
                  szaggatott ruháján: állhat-e így a király elébe
                  Toldi Lőrinc fia? Szomorán
                  őgyelgett Rákos mezején, lassan, tétován
                  közeledett Pesthez. Esteledett,
                  alkonyodott, mire Pest alá ért, a temetőkert
                  mellé. Megállott a temetőkert
                  szélén, belebámult a mulandóság szomorú
                  birodalmába. Nagy városnak nagy a
                  temetője: egy nagy birodalom. Hányan alusszák itt
                  örök álmukat, vaj’ ki tudná
                  megmondani? Nézte Miklós, nézte a temetőkertet, a
                  temetőkertben márvány
                  sírköveket, egyszerű fejfákat s egyszerre csak
                  mit lát? Új sírdombot látott,
                  rajta két keresztet s azokra borulva keservesen
                  sírt, jajongott egy gyászruhás
                  asszony. Földbe gyökeredzett lába, úgy megrémült
                  Miklós. Szeme rámeredett a
                  sírhalomra, nézte, nézte a gyászruhás asszonyt s
                  szinte felsikoltott: anyám,
                  édesanyám! Nem, nem, káprádzott a szeme,
                  káprádzott a lelke. Nem az ő anyja
                  volt, “csak szakasztott mása”. Akárki volt,
                  anyját juttatta eszébe, s Miklósnak
                  kicsordult a könny szeméből. Egy belső hang
                  mondta: eredj, eredj, vigasztaljad
                  szegényt. S ment Miklós a sírhoz. Kalapját
                  levette, köszönt illendően. Remegett
                  a hangja a megindulástól, s kérdezte szelíden:
               </p>
               <p>
                  - Kit sirat kigyelmed, édes nénémasszony?
               </p>
               <p>
                  Lassan fölemelte fejét a keresztről a szegény
                  özvegyasszony (mert
                  az volt, özvegy volt, mint az ő édesanyja), s
                  felelt sírva, el-elcsukló
                  hangon:
               </p>
               <p>
                  - Jaj, hogy kit siratok? Két dali fiamat. Átkozott
                  cseh vitéz most
                  ölte meg őket Duna szigetében.
               </p>
               <p>
                  Értette is, nem is Miklós a beszédet. De nem
                  zaklatta a szegény
                  özvegyet, míg az szíve szerint ki nem sírta
                  magát. Mikor kissé lecsöndesült,
                  újra kezdte a szót:
               </p>
               <p>
                  - Megölte két fiát átkozott cseh vitéz? Ugyan miért
                  ölte meg? Mit
                  vétettek neki? S nincs, aki érettük bosszút
                  álljon, kiontott vérükért annak
                  vérét ontsa?
               </p>
               <p>
                  - Jaj, nincs, nincs senki a föld kerekén! Már senki
                  sem mer
                  szembeszállni véle!
               </p>
               <p>
                  De már erre ökölbe szorult Toldi Miklós keze, arca
                  lángba borult s
                  mondá bátor szívvel:
               </p>
               <p>
                  - Nem tudom, hogy ki s mi az a cseh dalia, csak az
                  egyet tudom,
                  hogy meg kell halnia! Törülje le könnyét, lelkem
                  nénémasszony, mondja el
                  énnekem, hogy s miképpen esett ez a gyászos eset.
                  Megölöm a cudart, esküszöm az
                  égre. Özvegyasszony fia vagyok én is,
                  özvegyasszony fiaiért bosszút állok, ha
                  addig élnék is.
               </p>
               <p>
                  Lecsillapodott e szókra a szegény özvegyasszony s
                  elmondta
                  Miklósnak szép rendjébe: hogy jött Csehországból
                  egy szörnyű óriás, aki Duna
                  szigetében páros bajra hívja a magyar vitézeket.
                  Akik még kiálltak, mindet
                  megcsúfolta, s a magyar nemzetet rút szókkal
                  gyalázza. Sok-sok híres dalia
                  harapott a fűbe, már alig akadt, aki
                  szembeszálljon, akkor állott ki az ő két
                  szép fia - jaj, mért állottak ki bizonyos
                  halálra! Most már nem is akad
                  egyetlen vitéz sem, aki megvívjon vele. Jaj, mi
                  tenger bánat, jaj, mennyi
                  gyalázat!
               </p>
               <p>
                  Éppen eleget tudott Miklós. Nem volt maradása a
                  temetőkertben.
                  Istennek ajánlotta a szegény özvegyasszonyt, s
                  szinte futva futott be Pest
                  városába. Ment utcáról utcára, azt sem tudta,
                  merre. Bódult volt a feje, bódult
                  volt a szíve. Hová mégy, Miklós? Hol állapodol
                  meg? Van-e bár egy kunyhód, hová
                  meghúzódjál? Bezzeg, ha igaz jó testvéred volna
                  György, most nem volna gondod,
                  mennél hozzá egyenesen éjjeli szállásra. Mert már
                  itt a bátyád! Hamarább
                  érkezett király városába, mint te, Toldi Miklós.
                  Paripán nyargalt ő, te meg
                  csak ballagtál szegénylegény módra.
               </p>
               <p>
                  Hát úgy volt csakugyan, György már megérkezett
                  Budavárába, s már a
                  király színe elé is kéredzkedett. (Sietős volt a
                  mondanivalója!) Kétrét
                  görnyedve állott György a király előtt, s szomorú
                  volt az arca, mint a
                  háromnapos esős idő. De hogy is ne lett volna
                  szomorú, mikor szörnyű szomorú
                  dolgot kellett jelentenie.
               </p>
               <p>
                  - Felséges királyom, életem, halálom kezedbe ajánlom
                  - kezdte a
                  gonosz lelkű bátya -, hazulról jövök most, s
                  gyászos hírrel jövök.
               </p>
               <p>
                  - Meghalt tán az anyád, a derék nagyasszony?
               </p>
               <p>
                  - Nem, nem halt meg, de van nagy bánatban. Felséges
                  királyom,
                  nehéz kimondanom, de már csak kimondom: az öcsém
                  gyilkos lett... Gyilkos lett,
                  gyilkos lett - zokogott György, s szemét buzgón
                  törülgette, de a király éles
                  szeme jól látta, hogy nincs ott mit törülni.
               </p>
               <p>
                  - Gyilkos lett az öcséd. Úgy, igaz, hát volt neked
                  öcséd is.
                  Emlékezem, egyszer már beszéltél róla. Lusta
                  parasztkölyök, nem vitéznek
                  való... Nem így mondtad egyszer, mikor
                  kérdeztelek, hogy van-e testvéred?
               </p>
               <p>
                  - Felséges királyom, ezt mondtam, így mondtam, most
                  is csak ezt
                  mondom. Hiábavaló volt minden igyekvésem. Apja
                  helyett apja lettem; hogy
                  vitézzé váljon, azon ügyekeztem; de lusta volt,
                  ostoba volt, csak a parasztok
                  közt érezte jól magát. Durva, feleselő, kötekedő,
                  anyját gyakor ízben meg is
                  megríkató: ilyen vala az én szerencsétlen vérem.
                  Ereje szörnyű nagy, de mi
                  haszna, felség! Paraszt ő, csak paraszt...
               </p>
               <p>
                  - Jó, jó - szólt a király -, de lásd, ha oly erős,
                  tán hasznát
                  vehetnők. Gyilkossá tette bár mérges indulatja,
                  de még lemoshatja magáról a
                  szennyet. Lám, itt a cseh vitéz. Szégyen és
                  gyalázat, senki sem bír vele. Majd
                  telekürtöli az egész világot, hogy satnya a
                  magyar, elfajult a vére. Hátha a te
                  öcséd lebírná a cudart?
               </p>
               <p>
                  - Óh, jaj, felséges királyom - kesergett György, s
                  szemét égnek
                  emelte, mintha imádkoznék: - Vajha úgy lehetne!
                  De már ennek vége. Világgá
                  bujdosott szerencsétlen vérem, mikor gyilkossá
                  lett. Talán már el is emésztette
                  magát...
               </p>
               <p>
                  Nagyot nyelt itt Toldi György, mert nagy dologra
                  készült.
               </p>
               <p>
                  - Akarsz még valamit? - kérdezte a király, s arca
                  elkomorult, mert
                  jól látta már, hogy miben sántikál György. Az
                  öccse részét akarja, azt,
                  azt!
               </p>
               <p>
                  - Felséges királyom - nyögte inkább, mint mondta
                  György, s szemét
                  szenteskedve forgatta -, szerencsétlen öcsém
                  része reám nézve... a törvény, az
                  igazság... De én... de én... nem, ne mondja
                  senki, hogy vágyom a részére. Még
                  azt suttoghatnák, miattam lett világ bujdosója.
                  Hogy én űztem el az apai
                  háztól. Hadd döntse el felséged bölcsessége,
                  kegyessége: kit illet meg a
                  gyilkosnak része.
               </p>
               <p>
                  - Helyes, György, helyes a beszéded - bólintgatott a
                  király. - Hát
                  nekem adod át gyilkos öcséd részét... Helyes,
                  nagyon helyes. Én meg továbbadom.
                  Kinek adnám másnak, mint a jó testvérnek.
               </p>
               <p>
                  Ah, hogy felragyogott György álnok arca! Nem is két-
                  , de hétrét
                  görnyedt, hajlongott, alázatos köszönő szavakat
                  rebegett. De szólt a
                  király:
               </p>
               <p>
                  - Várj, Toldi György, várj, még nem fejeztem be
                  királyi szavamat.
                  Tied lesz a birtok, ha holnap a cseh vitéz fejét
                  a vár fokára tűzöd. Értetted,
                  Toldi György!
               </p>
               <p>
                  Hej, hogyne értette volna meg a királyi szót! De
                  hogy megértette,
                  el is szédült bele. Isten csodája, hogy végig nem
                  esett, úgy reszketett minden
                  porcikája. Alig tudott hebegni egy-két szót,
                  ennyit:
               </p>
               <p>
                  - Felség, nem akarom szegény öcsém részét...
               </p>
               <p>
                  Azzal kitántorgott a király szobájából, ment a
                  szállására, Isten
                  tudja, hogyan. Azt az egyet tudom, hogy az éjjel
                  nem aludott: vetette, dobálta
                  méreg és bosszúság. Hát, ha tudta volna, hogy
                  “gyilkos” testvére épp most
                  talált szállást egy utcai padon!
               </p>
               <p>
                  Négy teljes napja már, hogy alig evett valamit
                  szegény Toldi
                  Miklós, éhség, vándorlás, ide-oda bolyongás
                  elcsigázta, csak úgy leroskadott
                  szegény feje egy ház előtt a padra. Ott ült,
                  üldögélt, nézte az utcán
                  járókat-kelőket, a hold világa mellett sétáló
                  gála úri népeket, nagyokat
                  bólintgatott a feje, mintha köszöngetett volna:
                  majd a földre húzta szegényt az
                  álmosság. De ez csak nehány pillanatig tartott:
                  egyszerre kiugrott az álmosság
                  a szeméből. Szörnyű nagy lárma riasztotta fel,
                  férfiak ordítása, asszonyok,
                  gyermekek rémült sikoltása. Vajon mi történt?
                  Talán bizony tűz ütött ki
                  valahol, vagy tán kiöntött a Duna? Mért szalad a
                  nép oly eszeveszetten? Sem nem
                  tűz, sem nem árvíz, egy vadul száguldó bika
                  riasztotta meg a népet, az elől fut
                  minden lélek inaszakadtáig. Az ám, a vágóhídról
                  elszabadult egy bika, s
                  rettentő bömböléssel száguldott végig az utcán.
                  Nyomában hat erős szelindek,
                  rémes vonítással; messziről szaladtak kiabálva,
                  ordítozva a mészároslegények,
                  biztatva, uszítva a kutyákat: Fogd el! A fülit! A
                  farkát! A combját! Hiszen a
                  kutyák ki is tettek magukért, marták, fogták,
                  harapták a bikát, ahol érték,
                  arról meg csurgott a vér patakban s még vadabbul
                  nekibőszült, meg-megállott,
                  szarvával túrta, hányta a földet, egy-egy kutyát
                  a levegőbe hajított, aztán
                  újra bősz futásnak eredett: jaj, akit útjában
                  talál! Volt az utcán ember, a
                  soknál is sokabb, biztatták is egymást nagy erős
                  férfiak: Elibe. Elibe. Le kell
                  fülelni! - de csak egymás biztatásánál maradtak,
                  senki sem mert a bika elé
                  lépni.
               </p>
               <p>
                  Nézte, nézte Toldi a nagy gabalyodást, a nagy
                  felfordulást, ő nem
                  szólt egy szót sem, csak kiállott az utca
                  közepére s úgy várta a bikát, mely
                  egyenest szaladott feléje.
               </p>
               <p>
                  - Félre, bolond, félre! - százan is kiáltották a
                  kapuk megül, az
                  ablakokból.
               </p>
               <p>
                  Kiálthattak, sikoltozhattak, állott Miklós egy
                  helyben, mintha
                  gyökeret vert volna lába, merőn szembenézett a
                  bőszült állattal. Az pedig
                  megtorpant egy-két lépésnyire, rettentő haraggal
                  túrta, hányta a földet,
                  bömbölt szörnyűképpen, hogy ím, akadt ember, aki
                  elébe mer állni. Nemcsak hogy
                  elébe állott Miklós, de míg a bika öklelésre
                  készült, készülődött, megfogta a
                  szarvát két erős kezével, aztán kiáltott a
                  legényeknek: Ide, ide! Tartom, amíg
                  jöttök! Fújt, bömbölt a bika, véres habot túrt ki
                  szörnyű nagy kínjában.
                  Erősködött, hánykolódott, ha szarva közé kaphatná
                  a vaskezű legényt, ám az
                  földre nyomta, a homokos földben megmegmártogatta a lefülelt állat fejét, s
                  mire a legények odaértek a kötelekkel, már
                  indította is a vágóhíd felé. Na,
                  elékerültek a legények is, hoztak köteleket, a
                  bika fejét jó erősen a lábához
                  lekötötték, úgy vitték a vágóhídra - nagy
                  diadallal.
               </p>
               <p>
                  Még csak jó szót sem adtak a legények Miklósnak. Úgy
                  tetszik,
                  szégyellték, hogy több erő van benne, mint együtt
                  valamennyiökben, s mikor
                  szegény Miklós meg akart húzódni a szín alatt
                  éjjeli szállásra, kitessékelték
                  az utcára, s fáradsága jutalmául egy darab májat
                  dobtak utána. Hej, micsoda
                  hitványság, mely rút hálátlanság! A vér a fejébe
                  szökött szegény fiúnak. Lám,
                  csavargónak, sehonnainak nézték, s hogy megmenté
                  sok ember életét, semmibe sem
                  vették! A májat odahajította egy kutyának: nesze,
                  edd meg, s azzal tovább ment,
                  vissza azon az utcán, ahol a bikát lefülelte. Az
                  utca néptelen, kihalt volt,
                  minden lélek visszatakarodott a hajlékába, de még
                  sok ablak volt nyitva, onnét
                  az ablakból beszélték nagy bátorságban, hogy mi
                  történt. Hogyha az a vasgyúró
                  nincs, sok házat verne fel most a keserves sírás.
               </p>
               <p>
                  - Nini, hisz épp ez a legény volt! - hallotta
                  Miklós. - Ez fülelte
                  le a bikát.
               </p>
               <p>
                  - Derék szál legény!
               </p>
               <p>
                  És hallott Miklós sok dicsérő szót, de egy sem
                  mondta: jere be, te
                  derék legény, vacsorálj velünk. Van-e szállásod?
                  Nincs? Istené a szállás, térj
                  be hozzánk bátran.
               </p>
               <p>
                  Haj, de szomorú gondolatok lepték meg Miklóst! Lelke
                  visszaszállott a vén udvarházba. Talán még ott
                  dőzsöl a bátyja, szegény
                  édesanyja pedig álmatlan virraszt, kesereg
                  magában. Annak a háznak felerésze
                  övé, van abban sok puha nyoszolya, s neki itt
                  kell bódorognia Isten szabad ege
                  alatt, még egy szín aljában sincsen maradása.
                  Dehogyis fogadnák be tépett,
                  váslott, piszkos ruhájában! S ha reggelre virrad,
                  mi haszna lesz neki a nap
                  fölkeltében? Így, ágrólszakadtan, üres kézzel,
                  fegyver nélkül mehet-e a Duna
                  szigetjére? Szóba sem áll véle a gőgös cseh
                  vitéz.
               </p>
               <p>
                  Tépelődött, búslakodott magában szegény Miklós, azt
                  sem tudta,
                  merre forduljon, jobbra-e, balra-e. Céltalan
                  ődöngött fel s alá - ődönghetett,
                  senki meg nem szólította, aludt mélyen az egész
                  város.
               </p>
               <p>
                  - Csak volna fegyverem, lovam, lovagi ruhám -
                  tusakodott szegény
                  feje -, hej, mit cselekedném! Mért is hogy nem
                  szóltam annak az
                  özvegyasszonynak, az talán adott volna nekem
                  fegyvert is, lovat is, ruhát is.
                  Hej, de bolond voltam! De hátha még nem késő -
                  szőtte, szövögette Miklós a
                  reménység szálát. Hátha még ott lesz a fiai
                  sírján!
               </p>
               <p>
                  Nosza, ki a temetőkertbe! Szaladva szaladott, űzte,
                  hajtotta a
                  csalóka reménység. Csalóka volt bizony.
                  Keresztül-kasul járta, vigyázta a
                  temetőkertet: járhatta, vigyázhatta, sírkőnél,
                  fejfánál nem talált egyebet.
                  Azokat ugyan kérdezhette, útba nem igazították,
                  hol, merre lakik a szegény
                  özvegyasszony. Kimerülten támolygott a temetőkert
                  szélére, ott lefeküdött egy
                  horpadó sírra. Nézte, nézte onnét a fehér
                  országutat, s addig nézte, nézte, míg
                  leragadott két szeme pillája, míg elnyomta az
                  édes, a jótevő álom.
               </p>
               <p>
                  Álom, álom, édes álom! Vajon hová vitted tündéri
                  szárnyadon a
                  szegény bujdosót, hogy ím, mosolygás villan meg
                  ajakán, felragyog az arca,
                  mintha tündérek országában járna,
                  gyémántpalotában sétálna! Nem tündérek
                  országában járt Miklós, sokkal szebb helyen: Duna
                  szigetjében. Nem is jár, de
                  áll, lába ránehezül a gőgös cseh vitéz mellére,
                  aki könyörögve kér kegyelmet
                  tőle. Aztán felpattan kedves Rigójára, úgy vágtat
                  a király elébe, ottan állnak
                  körbe gála úri népek, mind csak őt csodálják,
                  mind csak őt dicsérik. S a király
                  mily kegyes! Gyilkosságot megbocsátja, ád neki
                  kardot, fényes, csillogó-villogó
                  ruhát, lovaggá üti - s ím, ott van az édesanyja
                  is, aki csak sír, csak sír a
                  nagy boldogságtól!
               </p>
               <p>
                  Haj, ha ez a szép álom mindörökké tartana! De az
                  álom azért álom,
                  hogy amint jött, el is szálljon. Hirtelen
                  felriadott Miklós - lódobogás
                  riasztotta fel. Ez már nem volt álom, amit mostan
                  látott. A hold szépen
                  rávilágított az országútra, Miklós világosan
                  látta már a lovat, a lovast is
                  rajta, s abban a szempillantásban fel is szökött
                  fektéből, mintha valami
                  látatlan erő fellökte volna - Bence volt, az öreg
                  Bence, ő kocogott az
                  országúton, Pest felé!
               </p>
               <p>
                  - Bence! Bence! Édes öreg szógám! Te vagy-e, te
                  vagy-e? Ó, édes
                  Istenem!
               </p>
               <p>
                  Esze nélkül szaladt az országútra, lekapta a ló
                  hátáról Bencét,
                  ölelte, csókolta, majd meg is fojtotta szertelen
                  kedvében. Szegény, jó öreg! A
                  lélegzete is elállott a nagy ijedtségtől. Azt
                  hitte, hazajáró lélek ugrott ki a
                  temetőkertből, az rántotta le a lováról, s most
                  viszi őt irgalmatlan,
                  lefekteti, elföldeli. - Na, szegény vén fejem,
                  ezt nem érdemeltem! - gondolta,
                  de nem mondta a jó öreg szolga, merthogy szó nem
                  jött a szájára.
               </p>
               <p>
                  No, de éppen elég volt az ijedtségből, lassanként
                  magához tért az
                  öreg: bezzeg hogy nem hazajáró lélek, de az ő kis
                  ura, aki ráncos orcáját még
                  mindig csókolja.
               </p>
               <p>
                  - Én Uram s én Istenem, áldott legyen a te szent
                  neved - rebegte
                  Bence, mikor magához tért, mikor kitapogatta
                  Miklós kezén, karján, arcán,
                  fején, hogy csakugyan Miklós ez, senki más.
               </p>
               <p>
                  Na, lett öröm, de milyen nagy öröm! Azt emberi szó
                  nem tudná
                  elémondani. Ott mindjárt leültek az országút
                  szélén, nem győzték szóval: hej,
                  Istenem, hol is kezdjék? Hol folytassák? De
                  akárhol kezdték, akárhol
                  folytatták, akármerre szőtték, fonták a beszédet,
                  Miklós mindég csak
                  vissza-visszatért az édesanyjára: Hogy van az én
                  lelkem édesanyám? Ugye, sokat
                  sír, sokat epekedik? Mikor aztán kifogytak a
                  szóból, akkor került sorra,
                  hosszú, szomorú hallgatás után: Hát a bátya, mit
                  csinál? Ott dőzsöl-e még az
                  apai házban?
               </p>
               <p>
                  - Már elment! - mondta Bence, de nem így gondolta,
                  hanem
                  ilyenformán: Elvitte az ördög! - Ahogy kitette a
                  lábát, készülődtem én is.
                  Mondta a nagyasszony: Eredj, öreg szógám, hűséges
                  cselédem, csak egyedül benned
                  vagyon bizodalmam. Hű cselédje voltál néhai
                  uramnak, légy most hű cselédje
                  bujdosó fiamnak. Mondtam én: Ne sírjon, ne ríjon,
                  nemzetes nagyasszony,
                  megkeresem Miklóst, s soha el sem hagyom. Mondta
                  erre őkigyelme, a nemzetes
                  asszony: Eredj, szógám, eredj s mondd meg az én
                  árva, bujdosó fiamnak: ne
                  búsuljon értem. Isten el nem hagyja az özvegyet s
                  árvát, gondot visel reám,
                  gondot visel rá is. Akármerre járjon, érte
                  imádkozom, én anyai szívem mindenütt
                  kíséri. Csak betakarodjék az Isten áldása, útra
                  kelek én is, s fölkeresem a
                  világ végén is szívemről szakadott, bujdosó
                  fiamat!
               </p>
               <p>
                  - Hát még mit üzent? Mondjad tovább, mondjad -
                  esenkedett
                  Miklós.
               </p>
               <p>
                  - Hogy hát még mit üzent? - kérdezte az öreg, s
                  ravaszul
                  mosolygott. - Ezt la!
               </p>
               <p>
                  Azzal leemelt a nyeregkápa mellől egy ménkű nagy
                  tarisznyát, s
                  mintha lett volna feneketlen, vége-hossza nem
                  volt a sok minden jónak,
                  kalácsnak, cipónak, finom pecsenyéknek, s a jó
                  Isten tudja, mi
                  mindenfélének.
               </p>
               <p>
                  - Ihol, ez a cipó, ezt szegd meg legelébb - mondotta
                  az öreg. -
                  Maga dagasztotta a nemzetes asszony, s ugyancsak
                  meghagyta, lelkemre kötötte,
                  hogy te magad szegd meg.
               </p>
               <p>
                  Fogta a kést Miklós, nekihuzakodott, de halljatok
                  csudát! Miféle
                  cipó ez? Kettétörött a kés!
               </p>
               <p>
                  - Ejnye, morgósadta, hát ez mi a csuda? -
                  álmélkodott Bence.
               </p>
               <p>
                  No, ha eltört a kés, ott a Miklós keze, fogta a
                  kenyeret, s
                  kettéroppantotta.
               </p>
               <p>
                  - Ez már más! - mondta Bence, s egyet hunyorított.
               </p>
               <p>
                  Bezzeg hogy “más” volt. Vasszelence vala a kenyér
                  belében, ebbe
                  törött a kés! S hát a szelencében, ugyan mi volt
                  benne? Mi volt benne, mi volt!
                  Ugyan mi lett volna: sárig arany benne, annyi,
                  mint a polyva.
               </p>
               <p>
                  Tenger pénz volt ez az öreg Bencének, váltig
                  erősítette, hogy
                  mióta a világ világ, ennyi pénzt ő még egy
                  summában nem látott. De bezzeg
                  Miklós sem találta helyét az arany láttára. Most
                  már lesz fegyvere, ruhája,
                  lovagi ruhája. No, cseh vitéz, készülj a halálra!
               </p>
               <p>
                  A jó öreg hold mosolyogva nézte az örömüket, s
                  széles e világ
                  minden kincséért le nem szállott volna, míg a
                  világa mellett össze nem
                  számolják a “sárga paripákat”. Egy, kettő, három,
                  négy - úgy láttam, mint ma:
                  kerek száz arany volt a vasszelencében.
               </p>
               <p>
                  - No, öreg - mondotta Miklós -, ihol tégy el
                  kilencvenkilencet,
                  egy marad énnálam, a lájbi zsebében. Ennek az
                  egynek a nyakára hágunk.
               </p>
               <p>
                  Eléhúzta kebeléből Bence a zacskaját, szép sorjában
                  belépengette a
                  kilencvenkilenc aranyat, nagy gondosan
                  visszadugta a zacskót helyére, azzal
                  felkászálódtak, s merthogy üres volt már a
                  kulacs, az öreg is ráhagyta:
               </p>
               <p>
                  - Isten neki, egy arany se ide, se oda, gyerünk,
                  kicsi gazdám.
                  Igyunk egyet ez mái nap örömére.
               </p>
               <p>
                  Be sem kellett menniök a városba, az országút szélén
                  ott
                  álmaskodott egy csárda, üres volt, csendes volt,
                  aludt a csapláros, de bezzeg
                  hogy felkelt, amikor kívülről megdöndült az ajtó.
                  Előbb a kútágashoz kötötték a
                  Rigót, Miklós kedves lovát, melléje a Bence lovát
                  (akár a gazdája, öreg volt a
                  ló is), oszt befordultak a csárdába:
               </p>
               <p>
                  - Bort ide, bort! - rikkantott Miklós -, de nem ám
                  iccésbe, egy
                  öreg kannával!
               </p>
               <p>
                  Nézte Bence, nézte, aggoskodva nézte, vajon mi lesz
                  itt most.
                  Integetett, szólt is félve, tapogatva: Sok lesz,
                  Miklós, sok lesz!
               </p>
               <p>
                  - Igyál, öreg, ne félj! Virágos kedvem van! Hadd
                  búsuljon a ló,
                  elég nagy a feje. (Van-e bő abrakja jó Rigó
                  lovamnak? Hát a te lovadnak?)
                  Közben elékászálódott a padok alól egy álmos
                  cimbalmos, nosza, csak ez kellett:
                  Pengesd, vén cimbalmos, táncolós kedvem van!
               </p>
               <p>
                  S megpendült a cimbalom, búsan, szomorgósan, aztán
                  vígra pendült,
                  s táncolt Miklós, kurjongatott, majd szétvetette
                  a csárdát: a kelő nap
                  bepislantott, az is megcsudálta deli szép
                  termetét, szép magyaros táncát.
               </p>
               <p>
                  Aztán... hát az öreg Bence már elnyúlt a padon,
                  javában
                  hortyogott. Miklós is lelankadt. Elég volt a
                  táncból, a duhajkodásból. Leborult
                  az asztalra s aludott, aludott sokáig. Jó
                  fennjárt a nap, mikor
                  felébredett.
               </p>
            </div>
            <div type="chapter">
               <head>
                  Miklós megöli a cseh óriást
               </head>
               <p>
                  Az áldott nap sugara megbizseregtette Toldi Miklós
                  vérét. Hopp!
                  Egyszerre kifutott szeméből az álom. Nagy
                  hirtelen lemosta arcáról az úti port,
                  oszt nekivágott Pestnek, meg sem állott a Duna
                  partjáig. Ottan csolnakba ült,
                  átevezett a budai partra, s bement egy boltba,
                  ahol vala mindenféle készség,
                  vitéznek való: ruha, sisak, páncél, kard,
                  buzogány, kopja s aranyos, ezüstös
                  fék meg nyereg a Rigónak. Bele is izzadott, úgy
                  igyekezett vissza a csárdába,
                  ottan felöltözék vitézi ruhába. Közben, míg
                  odajárt, a vén Bence ragyogóra
                  kefélte a Rigó szőrét. Hej, de megszépült Rigó!
                  Rajta felejtkezett, aki reá
                  nézett. Egy-két szempillantás, s fejében volt
                  Rigónak az aranyos fék, hátán a
                  selyemnyereg, selyemnyeregbe már fel is pattant
                  Miklós. Na, volt mit csudálni!
                  Aki látta Miklóst, megállott, s nézte, nézte, míg
                  egyik utca a másik elől el
                  nem nyelte. Kényesen becegve, fejét dacosra
                  szegve léptetett a Rigó, utána
                  ballagott gyalogszerrel Bence: úgy haladtak a
                  Duna partján.
               </p>
               <p>
                  Ezalatt meg Budán felvonták a király rengeteg nagy
                  sátorát.
                  Körös-körül lapultak meg a kisebb sátrak, az
                  udvari népek sátrai. Húztak pedig
                  a sátrak körül korlátot, azon kívül gomolygott a
                  tenger nép, ki csudalátni jött
                  ide Pestről, Budáról, a szomszéd falukból, s nagy
                  Magyarországnak messze
                  vidékiről. Hatalmas zászló lengett a Duna budai,
                  s nemkülönben a pesti partján,
                  zászlók mellett csolnak: akinek kedve szottyant a
                  bajvívásra, indulhatott akár
                  Pestről, akár Budáról a Duna szigetjére.
               </p>
               <p>
                  Ott ült már a király aranyos székében, ott ültek az
                  udvari népek
                  is, urak és asszonyok, daliák, leányok s várták,
                  akad-e ma magyar vitéz, ki a
                  cseh vitézzel összemérje kardját. A király
                  nyugtalanul nézett körül, a magyar
                  urak szemlesütve ültek, szorongtak, fészkelődtek.
                  Mert immár jött Buda felől a
                  cseh óriás, beugrat a korláton, lovát
                  táncoltatja, magát nagy kényesen
                  illegeti, s közben foly a csúfondáros szó a
                  száján: csúfolja, gyalázza a magyar
                  nemzetet. Fel-felrikkant: Hát ez a magyar
                  vitézség? Hol vannak a magyar
                  vitézek? Talán bizony mind szoknyába bújtak?
               </p>
               <p>
                  Bosszúsan harapdálta ajkát a király, szinte véresre
                  harapdálta,
                  sápadtan feszengtek a magyarok, ökölbe szorult a
                  kezük, már-már meg is mozdult
                  ez is, az is: Isten neki, mondták, inkább haljunk
                  meg, semhogy ezt a
                  gyalázkodást halljuk!
               </p>
               <p>
                  De hallga, hallga, mi nagy riadalom támadt a pesti
                  oldalon! Tenger
                  nép verődött össze a Duna partján, s az mind
                  kiabál, kalapját lengeti. Minden
                  szem átszalad a pesti oldalra, s ím, látják, hogy
                  fekete paripán épp most jön
                  egy vitéz. Sisakja le van eresztve, rajta fejér
                  tollat lenget a szellő, vajon
                  ki lehet, honnét jött? Senki sem ismeri, senki
                  nem is sejti. Mindjárt mellette
                  teremnek a király vitézei, átveszik a fehér
                  tollat, csolnakra ülnek, áteveznek
                  Budára, ottan átadják a fejér tollat a cseh
                  vitéznek: ez a jele a
                  bajrahívásnak. Vérpiros tollat ád cserébe a cseh
                  óriás, viszik vissza Toldinak
                  (Ugyan ki volna más az ismeretlen vitéz?), ő meg
                  hogy átvette, menten csolnakba
                  ült, s átevezett a szigetre szélnél sebesebben.
                  Egyszerre ért oda a cseh óriás
                  vele, s gondosan kikötötte csolnakját, ám Miklós
                  az övét úgy visszarúgta, hogy
                  meg sem állott a pesti oldalig.
               </p>
               <p>
                  Nézte, nézte ezt a cseh óriás, fejét csóválgatta,
                  oszt kérdezte
                  Miklóst: Hát azt mért rúgtad vissza, vitéz?
               </p>
               <p>
                  - Azért - mondotta Miklós -, mert elég egy csolnak
                  egy embernek.
                  Kettőnk közül egyik itt ma fűbe harap, kettőnk
                  közül egyik bizonnyal itt marad,
                  minek annak csolnak? Hanem sok beszéd szegénység
                  - mondta tovább Toldi. -
                  Vitéz, fogjunk kezet. Te sem láttál engem, én sem
                  téged soha, egymást nem
                  bántottuk mind e mái napig, nosza, ide a kezedet!
               </p>
               <p>
                  Hiszen nem is húzódozott a cseh óriás, nyújtotta a
                  vaskesztyűs
                  kezét, nagy örömmel nyújtotta, s nevetett a lelke
                  a gondolattól, hogy hej, de
                  összeroppantja ő most a magyar vitéz kezét! De
                  Toldi sem esett a feje lágyára,
                  megsajdította a cseh óriás szíves jó szándékát,
                  összeszedte roppant nagy
                  erejét, s az óriás kezét úgy megszorította, hogy
                  a vér kiserkedett belőle.
                  Akkor csak úgy fél kézzel vállon ragadta a
                  csehet, erre-arra lóbálta,
                  táncoltatta, majdhogy a lelkét is ki nem rázta.
                  Hej, de megfutamodott a cseh
                  óriás bátorsága! Meg sem állott, míg az inába nem
                  szaladott. Térdre hullott, s
                  úgy könyörgött nyomorult életéért.
               </p>
               <p>
                  - Hagyd meg az életem, vitéz magyar bajnok, s neked
                  adom minden
                  vagyonomat, tizenkét vitéznek drága sok marháját,
                  s magam is szolgállak halálom
                  napjáig!
               </p>
               <p>
                  Felelt Toldi:
               </p>
               <p>
                  - Jól van, meghagyom az életedet, nincs reá
                  szükségem. Vagyonodra
                  sincsen, marháidra sincsen. Nekem nincs
                  szükségem, énnekem nem is kell, mégis
                  elfogadom, s annak a szegény özvegynek adom,
                  akinek megölted két dali szép
                  fiát. Szolgaságod sem kell, menj vissza hazádba,
                  ámde megesküszöl: nem jössz
                  vissza többet mi hazánk földjére!
               </p>
               <p>
                  Hát mit nem ígért volna a cseh óriás, csakhogy
                  nyomorult életét
                  hazavihesse! De lám, kutya mája az ebugattának,
                  amint szép csendesen ballagtak
                  a csolnak felé, szépen hátramaradott a cseh,
                  mintha tiszteletből Toldit
                  előreeresztené, s amikor éppen a Duna partjára
                  értek, kardját kirántotta, s
                  nekihuzakodott, hogy Toldit levágja. Áldott
                  szerencsére, Toldi meglátta a
                  víznek tükrében a cudar szándékot, nagy hirtelen
                  visszafordult, kicsavarta a
                  cseh óriás kezéből a kardot, s ég, föld
                  megreszketett, akkorát ordított:
               </p>
               <p>
                  - Térdre, kutyahitű!
               </p>
               <p>
                  - Kegyelem! Kegyelem! - esedezett a cseh
                  összekulcsolt
                  kézzel.
               </p>
               <p>
                  - Keresd az Istennél! - mordult reá Toldi, s egy
                  csapással levágta
                  a fejét, aztán kardhegyére tűzte, megcsóválta
                  Buda felé, Pest felé. Buda felől,
                  Pest felől pedig zúgva zúgott át a szigetre az
                  éljen, a taps, lengtek,
                  lobogtak, hajladoztak, integettek a zászlók Toldi
                  Miklós felé.
               </p>
               <p>
                  Hej, volt öröm Pesten, Budán. A király sem tudott
                  megülni aranyos
                  székében, fel s alá járt a szertelen örömtől,
                  halvány arca kigyúlt a nagy
                  dicsőségtől.
               </p>
               <p>
                  - Senki sem ismeri? - kérdezte, faggatta ezt is, meg
                  amazt
                  is.
               </p>
               <p>
                  Senki sem ismerte a vitéz daliát.
               </p>
               <p>
                  - Hátha idegen lesz - tűnődött a király, s arca most
                  egyszerre
                  ismét elkomorult.
               </p>
               <p>
                  Majd meg mit gondolt, mit nem, úgy látszik, valami
                  sejtelem
                  villant meg a lelkében, megszólította Toldi
                  Györgyöt.
               </p>
               <p>
                  - No, Toldi György, hát te sem ismered? Nem ismered.
                  No, jó.
                  Mindegy már, akárki, magyar vagy idegen, a magyar
                  név becsületéért tette életét
                  kockára. Derék vitéz, derék. Meg is jutalmazom.
                  Gyilkos öcséd részét bizony
                  neki adom!
               </p>
               <p>
                  Mit tehetett Toldi György, alázatosan mosolygott,
                  pedig majd
                  szétvetette a düh s a bosszúság. Ám eközben
                  tizenkét vitéz ment a király
                  parancsára Toldi Miklósért, ím, hozzák is már
                  nagy diadallal. Már ott is áll a
                  vitéz a király előtt, aki imígy szóla hozzá:
               </p>
               <p>
                  - Vesd le, bajnok, sisakodat, hadd lássam arcodat.
                  Hadd hallom
                  nevedet, szülötte földedet.
               </p>
               <p>
                  De Miklós nem vetette le sisakját, térdre borult a
                  király előtt, s
                  mondá megindultan, amint következik:
               </p>
               <p>
                  - Felséges királyom, életem-halálom, kezedbe
                  ajánlom, nem vagyok
                  én bajnok; vagyok földönfutó, világ bujdosója.
                  Gyilkosságba estem nagy
                  szerencsétlenül s bátyám elkergetett, világgá
                  kergetett szörnyű lelketlenül.
                  Itt vagyok, királyom, felséges királyom, a
                  büntetést vagy kegyelmet
                  szívszorongva várom.
               </p>
               <p>
                  Akkor aztán Miklós feltolta sisakját, s lett nagy
                  álmélkodás.
                  Végigzúgott a sátrakon, végig a nagy sokaságon:
               </p>
               <p>
                  - Nézd, milyen fiatal! Nézd, nézd, még csak gyermek!
                  Komoran
                  hallgatta elébb a király Miklós szavait, de mind
                  jobban jobban lágyult az arca,
                  szelídült a tekintete, s nyájasan, kegyesen
                  kérdezte Miklóstól:
               </p>
               <p>
                  - Nem a Toldi Lőrinc fia vagy te, fiam?
               </p>
               <p>
                  Felelt Miklós bátran:
               </p>
               <p>
                  - Az vagyok, felséges uram és királyom.
               </p>
               <p>
                  - Toldi Lőrinc fia! - szólt most a király messze
                  hallatszó hangon.
                  - Állj fel a térdedről, ti pediglen, urak,
                  hallgassátok szómat. Ez a gyermek
                  Toldi György testvére. Hallottátok, ugye, e
                  gyermeknek szavát? Világgá kergette
                  bátyja kegyetlenül. Úgy van, úgy, jól tudom,
                  világgá kergette. Irigyelte nagy
                  testi erejét, s parasztnak nevelte. Előlünk
                  rejtette, nehogy majd felhozzuk
                  vitézeink közé. Még ez sem volt elég.
                  Gyilkosságra ingerelte, csakhogy kezét
                  rátehesse testvére jussára. Nos, fiatal vitéz -
                  fordult most a király ismétlen
                  Miklóshoz -, felejtsed a múltat, sok nagy
                  sérelmidet. Könnyű a kegyelem, mert
                  nem is vétkeztél. De merthogy a magyar névnek
                  dicsőséget szerzél, én is
                  megszerezem apai jussodat: a te jó György bátyád
                  magától lemondott a maga
                  jussáról, le a te javadra. Úgy van-e, Toldi
                  György?
               </p>
               <p>
                  Nem mondott Toldi György sem igent, sem nemet. Mint
                  a nyárfalevél,
                  úgy reszketett szegény.
               </p>
               <p>
                  - Hallgatsz, tehát úgy van - mondotta a király.
               </p>
               <p>
                  Ám most megszólalt Miklós, könyörgő szemmel nézett
                  fel a királyra,
                  s mondá, amint következik:
               </p>
               <p>
                  - Felséges királyom, én a bátyám jussát bizony nem
                  kívánom, Isten
                  úgy segéljen! Ami az én jussom, az is övé legyen,
                  nekem nincs más kívánságom:
                  vegyen be felséged híres seregébe, most csak
                  közembernek, a többit én aztán
                  majd eligazítom.
               </p>
               <p>
                  - Nem úgy, fiam, nem úgy - mondotta a király. - Mit
                  mondasz:
                  közember? Oldalam mellett lesz ezután a helyed.
                  Tizenkét lóra jár hópénz neked
                  mától. Megértetted, fiam?
               </p>
               <p>
                  S hogy jobban megértse Miklós a királyi szókat,
                  közbe leoldá
                  aranyos, gyémántos kardját: Ihol, nesze, fiam,
                  kösd az oldaladra, ott ennek a
                  helye!
               </p>
               <p>
                  Hát, ha a király világ minden kincsét adta volna
                  neki, örült
                  volna-e annak oly erősen, mint ennek a kardnak!
                  Az ég közepére írja fel a
                  nevét, hírét, dicsőségét! Oda írja, oda!
               </p>
               <p>
                  No, Miklós, jól megfogd ezt a pillanatot, ezt a
                  boldog órát. Ilyen
                  boldog többet vajon leszel-e még? Nézz csak oda,
                  nézz már! Ki jön amott feléd
                  kiterjesztett karral? Mint az anyamadár az édes
                  fiához, akit rég nem látott,
                  kit elveszettnek hitt, úgy repül tefeléd a te
                  édesanyád!
               </p>
               <p>
                  Hej, aki ezt látta, bizony meg nem állta
                  könnyhullatás
                  nélkül.
               </p>
               <p>
                  - Miklós, édes fiam!
               </p>
               <p>
                  - Anyám, édesanyám! Lelkem, édesanyám!
               </p>
               <p>
                  Ölelik, csókolják egymást vége nélkül, szemükből
                  hull a könny,
                  mint a záporeső.
               </p>
               <p>
                  - Ugye hogy itt marad, édesanyám, lelkem? Itt velem,
                  mellettem,
                  szép Budavárában. Hadd menjen haza György. Élje
                  ott világát. Mi maradjunk
                  együtt.
               </p>
               <p>
                  - Együtt, együtt, lelkem, szép magzatom - suttogta
                  Toldiné.
               </p>
            </div>
         </div>
         <div type="group">
            <head>
               Második könyv
            </head>
            <div type="chapter">
               <head>
                  Rozgonyi Piroska
               </head>
               <p>
                  Lajos király egyszer mit gondolt magába? Levetette
                  fényes királyi
                  ruháját, avatag dolmányt vett föl magára, ütöttkopott szűrt kanyarított a
                  hátára, aztán felült egy girhes-görhes lóra, s
                  úgy indult Budáról - hová, no,
                  azt bizony ő maga sem tudta. Elég az, hogy látni
                  akarta az országát s népét,
                  főként a szegényjét. Ide is beállít, oda is
                  beállít, s mint afféle szegény
                  vándorember meghallgatja a nép panaszait. Hadd
                  lám, hogy sáfárkodnak a király
                  emberei? Nem sanyargatják-e a szegény embert? Egy
                  mértékkel mérik-e az
                  igazságot gazdagnak, szegénynek, úrnak meg
                  parasztnak?
               </p>
               <p>
                  Bezzeg hogy Budán egy lélek sem látta, mikor
                  elillant hazulról a
                  király: nem kötötte ám senkinek az orrára, hogy
                  mibe jár. S járhatott-kelhetett
                  bátran az országában, bizony senki meg nem
                  ismerte, úgy nekiöltözködött. Aki
                  látta, aki beszélt vele, legföljebb szegény
                  nemesembernek nézte. Így aztán sok
                  mindent kitapogatott, amit előtte eltitkoltak az
                  országtartó, törvénytevő
                  nagyurak, s jaj volt annak, akit hamisságban
                  talált.
               </p>
               <p>
                  Sokszor járt-kelt így a király, ha háború nem fogta
                  le a gondját
                  (No, abban volt része!), egyszer vándorlegény,
                  másszor lókupec képében állított
                  be ide-oda, most meg mint szegény kárvallott
                  nemesember ment faluról falura:
                  ellopták három lovát, azt panaszolta, azt kereste
                  mindenfelé.
               </p>
               <p>
                  Már három napja kóborolt, s harmadnap estére egy
                  falu szélére ért,
                  ott megállapodott, lovát kieresztette a rétre
                  (Talán csak nem zálogolják meg!),
                  hadd egyék szegény pára. Éppen nézte, nézegette,
                  melyik bokor alatt verjen
                  éjjeli szállást magának, de mielőtt leheveredett
                  volna, eszébe jutott: az ám,
                  szegény pára, ni, de ímmel-ámmal eszik,
                  bizonyosan szomjas. Volt a falu szélén
                  egy nagy udvarház (valami nagy úr lakhatik benne,
                  gondolta a király), a tágas
                  udvar közepéről messzire ágaskodott a kút gémje,
                  ott éppen jól megitathatná a
                  lovát. Talán csak nem tessékelik ki, ha
                  bebátorkodik, fűzte tovább gondolatját.
                  No, mindegy, úgy lesz, ahogy lesz, szerencsét
                  próbál. Lassú, nehézkes
                  cammogással elindult az udvarház felé,
                  kötőfékszáránál fogva vezette a lovát a
                  kapunak. Mit mondok, kapunak! Csak a helye volt
                  meg, igaz, magyar módra ki volt
                  vetve a kapunak mind a két szárnya még a sarkából
                  is: akinek szeme volt a
                  látásra, láthatta, hogy szabadon járhat itt be
                  minden becsületes ember.
               </p>
               <p>
                  Épp egy szépséges szép leányzó állott a kút mellett,
                  mikor a
                  király belépett az udvarra. Levette kalapját,
                  tisztességgel köszönt:
               </p>
               <p>
                  - Szép jó estét, szép kisasszony! Szabad-e a lovamat
                  megitatnom?
               </p>
               <p>
                  Nagyot nézett a leány, mintha mondta volna: hát
                  ugyan még erre is
                  engedelmet kell kérni? Mosolyogva mondta:
               </p>
               <p>
                  - Hogyne volna szabad! Kerüljön csak beljebb.
               </p>
               <p>
                  A szíves szóra beljebb bátorodott a király, lovát
                  megitatta, aztán
                  készülődött, cihelődött, de a leány megállította:
               </p>
               <p>
                  - Mit gondol kigyelmed? Csak nem megy most tovább?
                  Maradjon itt
                  nálunk éjjeli szállásra.
               </p>
               <p>
                  Hej, de jólesett a királynak a szíves szó, hát még a
                  szíves
                  tekintet! Merthogy szavamat közbe elegyítsem,
                  ifjú legény volt még akkor Lajos
                  király, s ámbátor a szíve le volt kötve, kedvvel
                  pihent meg szeme, lelke a
                  kedves, a szépséges leányzón.
               </p>
               <p>
                  No, de ő most nem király, csak szegény kárvallott
                  nemeslegény,
                  ahhoz kell hogy szabja minden szavát, dolgát.
               </p>
               <p>
                  Hát ahhoz is szabta, s a szíves hívásra ekként
                  válaszolt:
               </p>
               <p>
                  - Köszönöm szíves hívását, szép kisasszony, de én
                  szegény ember
                  vagyok (mutatja a ruhám), majd keresek én nekem
                  illő szállást.
               </p>
               <p>
                  - Miféle beszéd ez? - mennydörgött le a tornácról
                  egy hatalmas,
                  erős hang. - Itt marad kigyelmed! Ha itt
                  esteledett, itt van a szállása!
               </p>
               <p>
                  Akkor már ott is termett egy cseléd, vezette a lovat
                  az istállóba,
                  a király meg szégyenkezve, bátortalan ment fel a
                  garádicson. Onnét szépen
                  betessékelték a nagy ebédlőházba:
               </p>
               <p>
                  - Isten hozott, öcsém - fogadta a gazda, egy szép
                  öregember. Aztán
                  leültette a nagy asztal mellé, mégpedig
                  asztalfőre: ennél jobban meg nem
                  becsülhették volna, ha igazi képében mutatja is
                  magát. Egy szempillantás alatt
                  asztalon termett az ízes vacsora, nagy nehéz
                  kancsóban a pincének a legrégibb
                  bora, ami jó csak gazdag úri házból kitelheték,
                  sorba mind az asztalra kerüle.
                  S mindből kellett enni, a ház szép leánya oly
                  édesen, oly kedvesen
                  kínálta:
               </p>
               <p>
                  - Vegyen még, kigyelmed! Jaj, de kicsi étkű! No,
                  ebből. No, abból.
                  Még egy falást. Ezt ni!
               </p>
               <p>
                  Sok asztal mellett ült már a király, királyok,
                  fejedelmek
                  asztalánál (közbe-közbe a maga asztala mellett
                  is), de így még magát nemigen
                  érezte. Hiába, hiába, nincs a magyar szívnek
                  kerek földön párja! Lám, őt
                  szegény embernek nézik, s hogy megvendégelik.
                  Egyszer-egyszer kedve jött, hogy
                  kiadja magát, de meg-meg elnyomta ebbeli kedvét,
                  csak maradjon végig annak,
                  aminek először magát megmutatta. Pedig bizony
                  nehéz volt a dolga, mert a bor
                  ugyancsak megoldotta a nyelvét. Már sok pohár
                  ürült, mikor megtudta, hogy kinek
                  asztala mellett ül. Régi híres vitéz, Rozgonyi
                  Pál uram házába került a király.
                  Ismerte a nevét, hallotta jó hírét, de most látta
                  először. Rég visszahúzódott a
                  jó öreg a vén udvarházba. Mért fűzzön virághoz
                  virágot vitézsége koszorújába,
                  mikor úgysincs fia, aki nevét, hírét örökölje?
               </p>
               <p>
                  No, ahogy megtudta, kinek a vendége, csak akkor
                  oldódott meg
                  igazán a király nyelve. Poharat emelt, szép
                  szavakkal felköszönté Rozgonyi
                  uramat. Hanem most már neki is csak kellett
                  valami nevet mondania. Akármilyen
                  szegény ember, neki is van neve!
               </p>
               <p>
                  - Most már tudod, ki vagyok - mondotta Rozgonyi
                  uram. - Hadd
                  hallom hát, öcsém, a te nevedet is.
               </p>
               <p>
                  - Az én nevem - irult-pirult a király -, biz’ az nem
                  híres név.
                  Nincs nagy nemzetségem, ámbátor az apám (Isten
                  nyugtassa meg haló porában is)
                  azt tartotta, azt vitatta holtig, hogy Árpád
                  véréből eredett a mi nemzetségünk
                  - leányágon. (Eddig még igazat mondott, no, most
                  jön a füllentés.) Apátiban van
                  házunk, földünk, s becsületes nevem Csutora
                  György, szolgálatjára.
               </p>
               <p>
                  Töltött Piroska, merthogy látta édesapja szándékát,
                  aki nyomban
                  poharat is emelt.
               </p>
               <p>
                  - Éltessen az Isten, Csutora György öcsém! Egy
                  szóval sem mondok
                  ellent az apádnak. Ha nem is volnál tán királyi
                  sarjadék, látni a szemeden, az
                  arcod vonásin, hogy nemesember vagy. A
                  szegénységedet ne szégyelljed, fiam. Ma
                  fent, holnap lent: ilyen az élet. A gazdag el ne
                  bizakodjon, a szegény el ne
                  csüggedjen. Fiatal vagy, erős vagy, még sokra
                  viheted, még király is
                  lehetsz!
               </p>
               <p>
                  No, de már erre mind a hárman nevettek, legjobban
                  Csutora György.
                  Hogyne nevetett volna a legjobban, szíve
                  közepéből! Hanem mikor a nevetésnek
                  vége szakadt, a királyra került a beszéd sora.
                  Hadd lám, próbált egyet Csutora
                  György, húz-e az öreg szíve a királyhoz?
               </p>
               <p>
                  - Merthogy éppen királyról esik szó - kezdette
                  Csutora -, a mi
                  királyunk, hej, ne szólj szám, nem fáj fejem, de
                  - no, egy szó mint száz,
                  őkigyelme is gyarló ember...
               </p>
               <p>
                  - Kiről beszélsz, öcsém?! - riadott fel az öreg
                  Rozgonyi, s úgy
                  rácsapott az asztalra, hogy táncra perdültek a
                  kancsók, a poharak. De már erre
                  elnevette magát Csutora György, s azt ugyancsak
                  jól cselekedte, hogy tréfára
                  fordította, mert az öregnek szikrádzott a szeme.
                  Azt mondta ez a szikrádzó
                  szem: ne bántsd a királyt! Szent és sérthetetlen!
               </p>
               <p>
                  Hiszen csak nem esett Csutora György a feje lágyára,
                  hogy bántsa
                  saját magát, s nagy hirtelen fordított egyet a
                  beszéden. S merthogy éppen
                  kifordult volt Piroska a konyhára (az volt a neve
                  a ház leányának), mondta
                  lelkes szóval:
               </p>
               <p>
                  - Hej, Rozgonyi uram, kedves bátyámuram! Szegény
                  létemre nagy
                  földet bejártam, sok szép leányt láttam, de e
                  leányzóhoz hasonlatos szépet
                  bizony sose láttam!
               </p>
               <p>
                  - Nono - mondta az öreg -, szép, szép, de több
                  annál, hogy a lelke
                  szép. S közben vizsgálta a vendéget, gyanakodva
                  nézte: hátha nem szegény
                  nemesifjú. Hallott ő már efféle mesét
                  királyfikról, gazdag úrfiakról, hogy
                  szegény legénynek öltöztek, s úgy mentek
                  leánynézőbe! De hiába vigyázta,
                  vizsgálta vendégét, nem tudott eligazodni rajta.
                  Hanem a becsületes két szeme
                  utat talált az öreg szívéhez, s ím, ki hitte
                  volna: nagy teher nyomta a jó öreg
                  szívét, nem tarthatta tovább, szép csendesen
                  szedegetni kezdette róla, mint
                  ahogy szedegetik az almát a fáról, mely földig
                  hajolt nagy terhétől.
               </p>
               <p>
                  - Szép a leány, szép, szép, minek is tagadnám: én
                  szépnek látom
                  őt. S hej, mégsem teljes az én boldogságom. Lásd,
                  öcsém, nincs fiam, csak ez az
                  egy leányom, s az új törvény szerint sok szép
                  földem, házam nem maradhat rája.
                  Őseimnek földje, magam szerzeménye az atyafiaké
                  lesz, akik leskelődnek az én
                  halálomra. Szomorú emiatt az én szívem nagyon, a
                  nagy gondok miatt sokszor nem
                  alhatom. Ej, elég! Nem panaszlok. Igyál, öcsém!
                  Temessük borba bánatunkat!
               </p>
               <p>
                  Koccintottak, ittak, de a vendég nem hagyta szó
                  nélkül:
                  lekívánkozott ajkáról a vigasztalás szava.
               </p>
               <p>
                  - Bizony nem csodálom bátyámuram búját. De, lám,
                  hiszen... Hát nem
                  lehetne segíteni rajta? Teszem föl, elmenne föl
                  Budavárába, király színe elé.
                  Ottan elmondaná szép rendjébe búját-baját s
                  megkérné a királyt: Felséges
                  királyom, engedje meg, hogy fiú legyen az én édes
                  leányom. Írja rá, amit őseim
                  vérükkel szereztek, s amit én szereztem. Aztán
                  még egyebet is mondanék. Ajánlja
                  fel a királynak, hogy lovagi játékot tart, s
                  annak adja leányát, ki valamennyit
                  legyőzte. Meglássa, kigyelmed, nem járna hiába.
                  Mert a mi királyunk - Én mondom
                  ezt kigyelmednek? Hiszen jobban tudja! - szereti
                  ám nagyon a lovagi játékot.
                  Bizony kedvét nyerné ezzel tekigyelmed!
               </p>
               <p>
                  - Mondasz valamit, öcsém! - szólt öreg Rozgonyi, s
                  felvidult az
                  arca, mint az ég a hosszú fellegjárás után. - Úgy
                  lesz, úgy, felmegyek Budára.
                  Elémondom a királynak, amit tanácsoltak. Aztán
                  hadd jöjjenek a vitézek,
                  gazdagok, szegények. Nem bánom én, ha szegény is,
                  ha ágrólszakadt is, aki győz
                  a harcban.
               </p>
               <p>
                  Megnyomta Rozgonyi uram erősen a szegény szót, az
                  ágrólszakadtat,
                  csak úgy biztatta szemével a vendéget: nosza,
                  fiú, próbálj te is szerencsét,
                  hátha... hátha...
               </p>
               <p>
                  De a vendég nem magára gondolt, valaki másra, aki
                  ott van most
                  Budavárában, ott lakik édesanyjával esztendők
                  óta, s aki olyan jól érzi magát
                  édesanyja mellett, hogy nem is gondol a páros
                  életre. Kire gondolt, kire? Ugyan
                  kire másra, ha nem Toldi Miklósra! Hej, de jó
                  alkalom! S olyan szépen
                  végiggondolta Miklós dolgait a király. Lám,
                  esztendő múlt esztendő után, Miklós
                  csak a bajvívásban, hadakozásban lelte kedvét,
                  sorba fűzte a dicsőség
                  koszorúját, híre-neve messze földre szállott,
                  hány szép leány esekedett,
                  epekedett titkon őérette, de ő, ha házasságról
                  beszéltek: vállat vont,
                  ümgetett, nem állott kötélnek. Bizonyosan nem
                  találta meg még a szíve szerint
                  való leányt. No, most megtalálja. Ez ám csak a
                  leány: Rozgonyi Piroska! Ha
                  Miklós meglátja, rabul esik szíve.
               </p>
               <p>
                  Így fűzte a szép, virágos gondolatokat a király,
                  fűzte, míg az
                  öreggel koccintgattak; fűzte tovább, kötögette,
                  mikor lefeküdt a puha
                  nyoszolyába (Piroska vetette), s egész éjjel alig
                  jött a szemére álom. Alig
                  pirkadott, már talpon volt a király, a szűr
                  ujjából eléhúzott egy nagy széles
                  pergamentet, arra írt nehány sort, aztán pecsétet
                  is ütött rája, s szépen
                  bedugta az írást a vánkosok közé. Közben felkelt
                  a nap, fölkelt régen a ház
                  népe is, s elbúcsúzott a vendég - haj, de nehéz
                  szívvel búcsúzott el! Bizony
                  mondom, még túl sem járt a határon, Piroska már
                  olvasta, újra olvasta az írást,
                  mit a vánkosok közt talált! Haj, édes Istenem!
                  Hogy kigyúlt az arca a szép
                  Piroskának! Hogy reszketett keze, kezében az
                  írás! De azt senki ne csudálja:
                  tenger boldogság volt abban az írásban! Meg volt
                  írva szépen, rendjében,
                  okosan, hogy adatik hírül mindeneknek, akiket
                  illet (s még azoknak is, akiket
                  nem illet), igen, adatik hírül, hogy nemes,
                  nemzetes és vitézlő Rozgonyi Pál
                  uram hajadon leánya, Piroska, ez mái naptól
                  fogvást fiúnak tekintetik, örökli
                  apjának nevét, ingó, ingatlan vagyonát, nevezett
                  Rozgonyi Pál uram pedig
                  hadijátékot tart piros pünkösd napján a saját
                  udvarán, s azé lészen a leány, ki
                  legvitézebb lesz a bajvívók között.
               </p>
               <p>
                  És alá volt írva: Lajos király. És ott a pecsétje.
                  No, azt se
                  csudálja senki, hogy Piroska ez egyszer az ágyat
                  vetetlen hagyta, kiröpült a
                  házból, szaladott a kertbe, onnét ki a rétre,
                  szaladott, szaladott, hiába
                  szaladott: vele lépést tartott Toldi Miklós képe.
                  Csak őreá gondolt. Az ő képét
                  látta. Ő a legvitézebb. Van két esztendeje, látta
                  bajvívásban, látta - s
                  megszerette. Szerette titokban, szerette
                  messziről. Jaj, ha most eljőne! Ha
                  küzdene érte! Vaj’ remélheti-e e nagy
                  boldogságot?... Óh, jaj, ha nem jön el!
                  Óh, ha talán nem is gondol rája... Minek is
                  gondolna? Annyi szép leány van
                  Budán, szebbnél szebbek, nála ékesebbek, mért
                  járna utána?
               </p>
               <p>
                  Szegény Rozgonyi Piroska, de megszomorodott! Lám,
                  csak elébb nyílt
                  ki öröme rózsája, s máris hervadozik... Eljön-e,
                  nem jön-e? Mind azt találgatja
                  pünkösd hajnaláig.
               </p>
            </div>
            <div type="chapter">
               <head>
                  Hadijáték Kesziben
               </head>
               <p>
                  Telt, múlt az idő, közeledett piros pünkösd napja,
                  készülődtek a
                  vitézek a hadijátékra. Egy az, hogy a király
                  gondolatja volt a hadijáték, más
                  az, hogy gazdag is, szép is a leány, sok mente
                  alatt megdobbant a szív.
               </p>
               <p>
                  - Hát csak készülődjetek - gondolta a király -,
                  mennél többen
                  lesztek, annál szebb lesz Toldi Miklós diadala.
               </p>
               <p>
                  Sorba, számba vette legjobb vitézeit, erőben,
                  vívásban, lovagi
                  játékban egy sem lépett a Toldi nyomába. Lám,
                  lám, mi lett a “parasztfiúból”! -
                  űzte-fűzte gondolatját a király, s szeretettel
                  pihent meg a lelke Toldi daliás
                  alakján. Igazi lovaggá finomodott, a lovagok közt
                  is első, aki nem tűr durva,
                  ocsmány beszédet, nagy, erős karja mindig kész
                  megvédeni a gyengét, az
                  üldözöttet, s jaj annak főképpen, ki szennyes
                  szóval érinti a nő becsületét,
                  bár sohasem látta, akiről szó esik. Ép testben ép
                  lélek igazán ráillik.
               </p>
               <p>
                  Édestestvére ha lett volna, nem szeretheti jobban
                  Miklóst a
                  király. Nem is hagyta békén, folyvást
                  célozgatott, tréfásan, komolyan:
               </p>
               <p>
                  - No, Miklós, mi lesz már? Mindég csak egyedül?
                  Mikor táncolok már
                  a lakodalmadon?
               </p>
               <p>
                  - Majd, majd, felséges királyom - ütötte el Miklós a
                  házasság
                  dolgát.
               </p>
               <p>
                  No, hanem most, hogy gondolatban már össze is
                  párosította Rozgonyi
                  Piroskával, nem múlt el nap, hogy ne firtatta
                  volna:
               </p>
               <p>
                  - Eljössz, ugye, te is? Már hogyne jönnél el! Hej,
                  az ám a lány,
                  Miklós! Kerek földet bejárhatnád, s tudom, párját
                  nem találnád.
               </p>
               <p>
                  De Miklós csak ümgetett, mondott is valamit, hogy
                  így, meg úgy,
                  lesz annak a leánynak rajta kívül is kezefogója!
                  De mennyi lesz! Jobb így neki,
                  egyedül, magában.
               </p>
               <p>
                  Királyához beszélt, hát szelíden beszélt, de mikor a
                  társai
                  tapogatóztak, kitört nehéz indulatja:
               </p>
               <p>
                  - Ej, hagyjatok békén! Hadi élet való nekem, nem a
                  házasélet! No,
                  lám, csak az kéne, hogyha hadba megyek,
                  pityeregjen, ríjon utánam az asszony!
                  Szó se legyen róla!
               </p>
               <p>
                  Hiszen nem is szóltak többet erről a bajtársak
                  (Ugyan ki mert
                  volna kikötni Miklóssal?), a király is későbbet
                  nemigen pazarolta a szót, hanem
                  mikor felvirradott az indulás napja, mondotta
                  nagy kurtán:
               </p>
               <p>
                  - Miklós, jössz Keszibe!
               </p>
               <p>
                  Hát ment Miklós, hogyne ment volna, mikor a király
                  parancsolta, de
                  hiszen - gondolta - menni csak elmegyek, ám volna
                  bár király leánya Rozgonyi
                  Piroska, úgy sem vívnék érte! Egész úton haragos
                  volt, háborgott az
                  indulatja.
               </p>
               <p>
                  - Még ha kívánnám is a házaséletet, akkor sem
                  verekedném érte -
                  forrongott a lelke jó Toldi Miklósnak. Fellázítá
                  a gondolat, hogy egy leányt
                  így dobjanak prédára. Akárki eszelte ki, még a
                  király is, rosszul eszelte ki,
                  forrott tovább Miklós indulatja. - Hát jó,
                  mondjuk: megvínék érette, leverném
                  valamennyi bajtársamat: elég-e ez arra, hogy
                  szeressen a leány? Hátha amilyen
                  erős vagyok, oly hitvány a lelkem? S hátha
                  valahonnét itt terem egy vitéz,
                  nálamnál erősebb, de alacsony lelkű - s azé lesz
                  a leány, mert erősebb, mint
                  én! Nem, nem, nem verekszem érte!
               </p>
               <p>
                  Így hánykolódott, viaskodott egész úton Toldi
                  indulatja, s még a
                  király is megrezzent tőle, mikor egyszer
                  rátekintett: nem látta még ilyen
                  különösnek Toldi Miklós arcát. Mert kiült arcára,
                  ami belől forrott. Nem szólt
                  a király, bár leolvasta Miklós arcáról, hogy mi
                  viharzott belől. Nem szólt, de
                  az ő arcára is kirajzolódott a gondolatja:
                  szánta-bánta, hogy a dolgot így
                  elhamarkodta. De már hiába, úgy volt, ahogy volt,
                  ezen nem változtathatott,
                  csak nem bolondíthatta ide ingyenvalóságra ezt a
                  sok daliát!
               </p>
               <p>
                  S hogy nekikészült Rozgonyi uram is! S mi tenger
                  vendég gyűlt
                  össze Kesziben! Száz akkora, ha lesz vala az a
                  vén udvarház, kívül szorul a
                  vendégek fele. Nemhogy a házban, de az udvaron se
                  fértek. Bizony, ha nem, hát
                  szépen kikerültek a rétre: ottan veretett fel
                  sátrat vén Rozgonyi, nem egyet,
                  de százat. Magas deszkapódiumok húzódtak körbe,
                  azokon verték fel a sátrakat,
                  sátrak előtt jó szélesen, hosszan terült el a
                  viadal tere: ide ugratnak majd a
                  deli vitézek, itten mérik össze súlyos
                  fegyverüket Rozgonyi lányáért, a szép
                  Piroskáért.
               </p>
               <p>
                  - Itt a király! - jelenti a kürtszó, felriad az
                  éljen, elzúg
                  messze-messze. Tenger nép gomolyog a korláton
                  kívül, csudalátni jöttek messze
                  földről, egymás hegyén-hátán állnak, s szorongva
                  lesik, várják: mikor kezdődik
                  a nagyszerű játék.
               </p>
               <p>
                  Ím, az öreg Rozgonyi levett kalappal vezeti a
                  királyt
                  selyemsátrába. Ezüst haja csillog a napfényben,
                  arca, szeme ragyog a nagy
                  tisztességben. S jőnek sorba nagyurak, asszonyok,
                  világpompájában, s még a nap
                  is megáll, úgy elcsudálkozik a nagy ragyogáson.
                  Hát még a daliák, s a büszke
                  paripák! Ember legyen, aki megítélje, melyik a
                  fényesebb, melyik a csillogóbb:
                  a ló vagy gazdája? Aki gyermek látja, tudom,
                  érjen száz esztendőt, akkor sem
                  felejti, rege válik ebből, szent igaz, hogy rege!
               </p>
               <p>
                  - Vajon vív-e, Toldi? Talán el sem is jött? Hej, ha
                  ő itt lenne!
                  Az ám csak a vitéz!
               </p>
               <p>
                  Így forog, szalad a szó körbe-karikába, mind Toldit
                  szeretné
                  látni, Toldit, a nagy erejű, a páratlan vitézt.
                  Ez is tud, az is tud róla
                  csudás történetet. Százszor is hallották, s mégis
                  meg nem unják. Egy-egy félve
                  mondja: mese ez, nem igaz... Mindjárt letorkolják
                  s megagyabugyálják. - Nem
                  mese ez, komám!
               </p>
               <p>
                  Toldi pedig ezalatt fel s alá sétált sátrában,
                  szörnyen dúlt-fúlt
                  magában, hogy minek is jött ő ide? Azért, hogy
                  összedugott kézzel nézze a
                  hadijátékot? Meg-megállott, rá-ránézett a
                  társára, Tar Lőrincre, aki tizenegy
                  nemes vitézzel alája volt osztva, aztán megint
                  tovább járt fel s alá,
                  küzködött, viaskodott magával: Tegye-e, ne-e? Ej,
                  ha játék, hadd legyen hát
                  játék! S ezzel ráütötte a pecsétet a furcsa
                  gondolatra.
               </p>
               <p>
                  - Te Lőrinc! - állott meg hirtelen. - Szeretnéd-e
                  feleségnek
                  Rozgonyi Piroskát?
               </p>
               <p>
                  - Hej, hogy szeretném-e! Bezzeg, hogy szeretném. De
                  tán gúnyolódol
                  velem Toldi Miklós? Tudod, hogy balkezű vagyok, s
                  ügyetlen emiatt a
                  kardforgatásban.
               </p>
               <p>
                  - S hátha én megverekedném helyetted? Mindegy nekem,
                  jobb kéz, bal
                  kéz, csak fegyver legyen benne. Hallgass ide,
                  Lőrinc. Felveszem a sisakodat,
                  páncélodat, fegyveredet, s megvívok képedben.
                  Senki nem is sejti, hiszen a
                  termetünk csakhogynem egyforma. No, áll-e az
                  alku? Én vívok, s a tied Rozgonyi
                  Piroska.
               </p>
               <p>
                  - Már hogyne állana - mondotta Tar Lőrinc, s
                  szélesre húzódott a
                  szája széle a nem várt örömtől.
               </p>
               <p>
                  Na, szépen megegyeztek. Toldi felvette Lőrinc lovagi
                  ruháját,
                  föltette címerét, a lovára pattant, Lőrinc meg
                  elbújt: ennél több dolga nem
                  akadt a balkezű vitéznek. Hát csak ezt jól
                  végezze, a többit majd elvégezi
                  Miklós.
               </p>
               <p>
                  Egy szempillantás, kettő: Toldi már ott ugratta
                  Lőrinc lovát a
                  bajtársak között, akik előbb nagyot néztek, aztán
                  szép csendesen nevetgéltek:
                  hát ez mit akar? No, nézz oda, a balkezű Lőrinc!
                  Az ám, de milyen balkezű!
                  Sohasem látták még ilyen ügyetlennek. Jobbrabalra hajladozott a ló hátán,
                  ügyetlenül fogta fegyverét, az öklelő szálfát -
                  hát ezen ugyan ki ne kacagott
                  volna!
               </p>
               <p>
                  Hanem csak várjuk rendjét, sorát a dolgoknak.
                  Nézzetek csak oda:
                  magas emelvényre már kiültek az igazlátók, akik
                  régi szokás szerint a bajvívást
                  vigyázzák, a szabály ellen vétőt a vívásról
                  letiltják, s a győzelmet annak
                  ítélik, aki csakugyan győz - nincs helye itt
                  csalafintaságnak, nincs helye itt
                  a részrehajlásnak. Sógorság, komaság fabatkát sem
                  ér itt. Ihol, a bajmester is
                  már turkál a homokban: vajon nem rejtett-e gonosz
                  kéz tőrt, hurkot, valami
                  gáncsot beléje? S merthogy semmi sem találtatik a
                  homokban, bajmester uram
                  visszament az igazlátók mellé, s onnét kiáltá
                  messze szóló hangon:
               </p>
               <p>
                  - Vitézek, daliák! Nyitva a sorompó, kezdődik a
                  játék Rozgonyi Pál
                  uram egyetlen lányáért, a szép Piroskáért! Előre,
                  vitézek!
               </p>
               <p>
                  Ki melyik, másik, azt csak sejtik, vélik: valamennyi
                  vitéz arcát
                  nehéz sisak fedi. Zárt sisakos vitézek szépen
                  meghajolnak a király előtt, s így
                  várnak sorukra. Hej, de mennyien vannak! Ember
                  legyen, ki egy lélegzetre
                  elészámlálja őket. A nevüket, címerüket, a
                  lovuknak színét. No, már erre én sem
                  vesztegetek tentát. Voltak, akik voltak, elég
                  sokan voltak, s már előre
                  megmondhatnám... nem mondok én semmit előre,
                  maradok a sorja, rendje mellett.
                  Ihol már kiállott Toldi a porondra, csupa kacagás
                  a dolga, úgy ügyetlenkedik.
                  Bal kezében fogja a nagy öklelőfát, lóg ide, lóg
                  oda, mintha nem is bírná,
                  Isten csudája, hogy ki nem hull belőle. Zeng a
                  rét a nevetéstől, hát hiszen
                  csak zengjen, mert immár le is fordult lováról
                  Butkai (így hívták a vitézt, ki
                  elsőnek állt ki), amint nagy elbizakodtában Toldi
                  felé lökött az emelőfával.
                  Pedig Toldi nem is cselekedett valami nagy
                  dolgot, csak Butkai lovának lába
                  közé ejtette a rúdját: belebotlott a ló,
                  meglódult Butkai, s porba fordult
                  menten a szép szál dalia.
               </p>
               <p>
                  Hej, de megváltozott a kacagás erre!
               </p>
               <p>
                  - Rajta, Lőrinc, rajta! Lám, ki hitte volna! -
                  biztatták arról is,
                  sokan meg a fejüket csóválták: no, lám, no, lám,
                  Lőrinc, a balkezű Lőrinc!
                  Mennyit csúfolódtak vele a bajtársak!
                  Balkezűségére mi tréfát csináltak! Csak
                  Toldi volt, aki sajnálta, szánta őt, megmegvédelmezte, el-elhallgattatta a
                  csúfolkodókat.
               </p>
               <p>
                  Lám, most is része van abban a szánakozásnak, hogy
                  kiállt
                  helyette.
               </p>
               <p>
                  De már mindegy, akármi hajtotta Toldit e tréfára,
                  dűlőre viszi a
                  Lőrinc szerencséjét. Már ott a porondon Kompolthi
                  Loránt: komoly ellenfél ez,
                  ezt már számba veszi jó Toldi Miklós is.
                  Összevissza roppan az öklelőrúdjuk,
                  ugyancsak megküzdnek, bele is fáradnak, s hiába,
                  hiába, a bal kéz csak bal kéz
                  - lám, Toldi Miklós a jobbot is hívja: jere,
                  lódíts egyet, te is jobbik
                  kezem!
               </p>
               <p>
                  - Puff! - lent a homokban a vitéz Kompolthi, döng a
                  föld
                  alatta.
               </p>
               <p>
                  Észre nem is veszik, oly hirtelen történt a jobb kéz
                  munkája. Sok
                  ezer szem nézte, s mind nem vette észre, egyedül
                  egy szempár: egy leány szeme
                  párja!
               </p>
               <p>
                  - Toldi volt, Toldi volt! - jajdul fel a szíve
                  szegény Piroskának.
                  Ó, mennyit vigyázta, vajon itt-e Toldi? Vajon
                  küzd-e érte? Hiába vigyázta, fel
                  nem ismerhette, csak most ismerte meg. Látta ő
                  már, látta vívni Toldi Miklóst
                  lovagi játékban, fent Budavárában. Minden
                  mozdulata lelkébe vésődött - csak
                  addig csalta meg, míg ügyetlenkedett, mostan
                  megismerte egy mozdulatáról!
               </p>
               <p>
                  Állott Toldi némán a porond közepén, s várta, hogy
                  jöjjenek sorba
                  a vitézek. De ím, nem jön senki. Zúgás-búgás
                  támad, megdöbbenve állnak mind a
                  jó vitézek.
               </p>
               <p>
                  - Varázslat! Varázslat! Ördögi varázslat! Ördöggel
                  cimborált apja,
                  nagyapja is, minden nemzetsége, repül szájról
                  szájra. Emberrel verekszünk,
                  ördöggel az ördög! - mondják a vitézek.
               </p>
               <p>
                  Vége a bajvívásnak, vége. Toldi nagy kényesen körbe
                  léptet lován,
                  s szeme odavillan, ahol ül Piroska sápadtan,
                  fehéren. Most látta először
                  Rozgonyi Piroskát. Bár ne látta volna, vagy látja
                  elébb meg!
               </p>
               <p>
                  - Jaj, mit cselekedtem! - búgja Toldi Miklós, s
                  elborul a szeme,
                  megszédül a feje, lovába fogódzik, úgy vágtat el
                  a tenger nép között.
               </p>
               <p>
                  Nem sokan vigyázzák, áldott szerencsére, mert éppen
                  akkor jött a
                  király egy követe egy sereg vitézzel, porosan,
                  fáradtan, minden szem arra néz a
                  király sátra felé. A nagy zűrzavarban nem
                  törődtek vele, s elvágtatott Miklós.
                  Azt hinnéd, meg sem áll a világ végéig.
               </p>
               <p>
                  - Nem, nem - suttogta magában -, visszamegyek,
                  vissza. Lesz, ami
                  lesz, mindegy, nekem immár mindegy. Emberséggel
                  abból már ki nem lábalok, több
                  ez a tréfánál. Hitvány, cudar dolog. Nincsen
                  jussom többé ahhoz a leányhoz. Tar
                  Lőrincnek adtam. Legyen övé, bírja, ha belehalok
                  is!
               </p>
               <p>
                  Lopva visszakerült Lőrinc tanyájára. Ruhát,
                  fegyvert, címert
                  visszacserélt vele.
               </p>
               <p>
                  - No, Lőrinc, szereztem néked feleséget, szépet -
                  mondta Toldi
                  csendesen, búsan. - Nem tudtam, mit teszek...
                  Mindegy immár, mindegy... Bajnok
                  becsületem be vagyon szennyezve. Hallod, Lőrinc,
                  hallod? No, ne félj, Tar
                  Lőrinc. Nem vádollak téged. Csak még egyet
                  mondok: becsüld meg az asszonyt,
                  hallod-e? Becsüld meg, mert, mert...
               </p>
               <p>
                  Nem kellett, hogy végigmondja, amit gondolt:
                  megértette Lőrinc.
                  Esküdött az égre, esküdött a földre, s Toldi csak
                  hallgatott, komoran
                  hallgatott. Meg sem is hallotta Lőrinc esküvését.
                  Másutt járt a lelke.
               </p>
               <p>
                  Mostan, ugye, szeretnétek tudni, mit hozott a követ,
                  mi hírrel
                  jött olyan nagy lelkeszakadtan? Majd azt is
                  elmondom, most csak azt súgom meg,
                  hogy Prágából indult, s bizony sok ló dőlt ki
                  alatta idáig. Elég az, megakadt e
                  mián a játék, mert sokáig tartott a követ
                  beszédje. Közben folyton változott a
                  király arca (Hej, de rossz hírt hozhatott Lökös
                  uram, a követ!), de mikor véget
                  ért a sokszavú jelentés, intett a király:
                  kezdődjék a hadijáték újra!
               </p>
               <p>
                  Kezdődött s újra kezdődött, meg-megdöndült a föld,
                  de már
                  döndülhetett, egy sem érte utol balkezű Lőrincet.
                  Vége lett a viadalnak, oszt
                  már az igazlátók dolga kezdődött. Már bizony
                  tetszett, nem tetszett igazlátó
                  uraiméknak, ki kellett kiáltani a Tar Lőrinc
                  nevét. Ím, ő lett a győztes a
                  bajvívás során, őt illeti meg a koszorú s a
                  leány. A többieknek is jut egy s
                  más ékesség: szebbnél szebb fegyverek, övek,
                  mentekötők, arannyal, gyémánttal
                  gazdagon kirakva. De a leány egyé, az csak egynek
                  juthat, balkezű
                  Lőrincnek.
               </p>
               <p>
                  Már ott is áll Lőrinc, várja a koszorút Piroska
                  kezéből. Még fején
                  a sisak. Meghajtja magát a király előtt, meg az
                  igazlátók előtt, akkor feltolja
                  sisakját, s diadalmasan tekintget körül: ide
                  nézzetek, enyém lett, enyém lett
                  Rozgonyi Piroska!
               </p>
               <p>
                  Tied lett, Tar Lőrinc? Várj csak egy keveset. Nézz
                  fel Piroskára!
                  Láttál-e hirtelen letépett virágot? Ehhez
                  hasonlatos Rozgonyi Piroska. Ijedten
                  tódulnak az ő sátra köré asszonyok, leányok.
                  Költik, szólítgatják édesgető
                  szókkal: ébredj, kis galambom, gyönyörű virágom.
                  Nem húz szíved hozzá? Mondd
                  meg, tulipánom!
               </p>
               <p>
                  Ébredez Piroska, bágyadtan néz körül, s szint’
                  elalél újra, amint
                  Lőrincre néz, aki áll, álldogál bambán,
                  szégyenkezve.
               </p>
               <p>
                  - Nem, ezt nem engedjük! - zúgnak a daliák, s tízen
                  is készülnek
                  újabb viadalra. Mit bánják, hogy ördög! Újra
                  verekesznek életre-halálra,
                  nemcsak úgy tréfára.
               </p>
               <p>
                  Látja, hallja Piroska, hogy mi készülődik, nem, azt
                  nem engedi. Mi
                  haszna már neki e bús viadalban? Hiszen itt volt
                  Toldi, látta verekedni. Ha nem
                  verekszik bár, ha meg nem gyalázza, lassankint
                  felejti, de meg is gyalázta!
                  Mindegy immár neki, ha ő megvetette...
               </p>
               <p>
                  - Jövel csak, Tar Lőrinc! Feleséged leszek. Ez az
                  akaratom. Az én
                  akaratom.
               </p>
               <p>
                  Így akarta, így lett. Mindjárt gyűrűt váltnak. Fenn
                  egy emelvényen
                  megszólal a zene, a bús magyar zene. Asztalokhoz
                  ülnek a fényes vendégek.
                  Legfelül a király, mellette Piroska. Úgy eltréfál
                  vele, meg is nevetteti.
               </p>
               <p>
                  - Ha már így van, így van - ezt mondja az arca, s
                  szóval így
                  folytatja a nagylelkű király -, derék legény ő
                  is... Apám apródja volt...
               </p>
               <p>
                  Aztán tovább űzi-fűzi az enyelgést. A végire meg
                  nagy-nagy örömet
                  tartogat Piroskának: üzenetet az özvegy
                  királynétól. Aki hívja őt Budára, anyja
                  helyett anyja lesz majd neki!
               </p>
               <p>
                  Így csepegteti a jó király az édes cseppeket Piroska
                  poharába. És
                  összecsendülnek a poharak, serlegek. Éltetik a
                  királyt, éltetik Rozgonyit, hát
                  még a mátkapárt! Lassankint a szívek keserűsége
                  megédesedik, mosolyogni próbál
                  a bús menyasszony is, csak Toldi ül mogorván, ő
                  mosolyogni sem próbál (hiszen
                  próbálhatná, az lenne csak kudarc!), nem, ő nem
                  mosolygott, csak ült, ült az
                  asztal végén, onnét tapadott szeme, lelke
                  Rozgonyi Piroska halvány
                  orcájára!
               </p>
               <p>
                  De csak addig tartott Toldi szótlan búja, míg a
                  király s a hölgyek
                  felállottak az asztal mellől s elszéledtek, akkor
                  aztán kitört a fojtott
                  indulat, fenékig hajtotta a nagy ezüstkannát. Nem
                  látott a világ még ilyen vad
                  kedvet! Táncra kerekedett, szörnyű szilaj táncra,
                  recsegtek-ropogtak az
                  asztalok, székek, összebújva nézték maguk a
                  vitézek, hogy mit művel Toldi
                  mennydörgős kedvében...
               </p>
            </div>
            <div type="chapter">
               <head>
                  Mit üzent a cseh király?
               </head>
               <p>
                  Hadd tombolja ki Toldi Miklós bús-haragos kedvét,
                  mostan elmondom
                  mit üzent Károly cseh király a magyar királynak.
                  Mert tőle hozott üzenetet
                  Lökös Bertalan, olyan üzenetet, hogy hallatára
                  szörnyű harag vetett lángot
                  Lajos király szívében. Ám erőt vett magán, nagy
                  hirtelen színeváltozása ahogy
                  jött, el is illant: nehogy észrevegyék a urak, a
                  népek lelke háborgását. Hát
                  amint elmondám, tovább folyt a hadijáték, utána
                  nagy lakomát is laktak, Lajos
                  király virágos jókedvet mutatott, de mikor
                  leszállott az éjszaka, nem jött álom
                  a szemére, s jókor reggel már talpon volt: nem
                  hagyta pihenni a prágai
                  üzenet.
               </p>
               <p>
                  Úgy esett a dolog, hogy Lajos király, amint illik,
                  követséget
                  küldött Károlyhoz, a csehek új királyához és
                  császárjához, hogy üdvözöljék az ő
                  nevében. S hát mit tett a gőgös, magatelt
                  császár? Jó sokáig megvárakoztatá a
                  magyar követséget, s amikor meg maga elé
                  eresztette, fitymáló hangon szólította
                  meg az ifjú Lökös Bertalant:
               </p>
               <p>
                  - Téged küldött hozzám a királyod? Gyermekkirálynak
                  gyermek a
                  követje. Ez az illendőség? Így becsül meg engem?
                  Mond meg az uradnak, többet
                  hozzám gyermeket ne küldjön. Az anyjának meg azt
                  üzenem (s itt olyan titulussal
                  illette az özvegy királynét, hogy azt Lökös nem
                  is merte a száján kiejteni):
                  eressze szabadon már a fiát a szoknya
                  szalagjáról, hadd jöjjön maga énhozzám,
                  de hozza el ám Magyarország adóját is. Értetted?
                  Tizenegy király, csupa hódolt
                  fejedelem jön majd színem elé, jöjjön velök ő is.
                  Értetted?
               </p>
               <p>
                  Hiszen kár volt kétszer is kérdezni, hogy
                  megértette-e Lökös a
                  dölyfös beszédet, a feléből is eleget értett,
                  sarkon fordult s meg sem állott
                  (hej, hány ló dőlt ki alatta!), míg a királyt
                  Kesziben meg nem találta, s
                  Károly császár üzenetét által nem adta.
               </p>
               <p>
                  No, azt senki ne csodálja, hogy a királynak nem volt
                  Kesziben
                  maradása. Korán reggel búcsút vett Rozgonyi
                  uramtól, s meg sem állott
                  Budáig.
               </p>
               <p>
                  - Hiszen majd fizetek én neki adót! - dörmögött,
                  forrongott
                  magában egész úton hazafelé. - Adok én majd olyan
                  példát, hogy tudom, többet
                  senki fia meg nem bántja magyarok királyát!
               </p>
               <p>
                  Szörnyű harag tombolt a király szívében, észre sem
                  vette, hogy
                  vitézei közül hiányzik egy, a legvitézebb: Toldi.
                  Szegény Miklós, ő sem aludt
                  egész éjjel, de ő más ok mián nem aludott, s
                  mikor istenigazában
                  kimulatta-tombolta magát, mit gondolt, mit nem,
                  felkapott jó Pejkó lovára,
                  versenyt vágtatott a sebes széllel, mintha csak
                  ki akarna szaladni a világból.
                  Repült a Pejkó a Tisza mentén, véres habba
                  keveredett, de csak repült, mintha
                  érezte volna, hogy kedves gazdája valami bús
                  gondolat elől szalad. Hiszen
                  szaladhatott, versenyt repült vele az a bús
                  gondolat, nem maradt el tőle, de
                  sőt elejbe-elejbe vágott, folyton csapkodta
                  fekete szárnyával: mit tettél,
                  Miklós, mit tettél, mire vetemedtél! Holtig való
                  bánatba kergetted Rozgonyi
                  Piroskát s magadat. Tisza medre tele volna
                  borral, azt te mind kiinnád, akkor
                  sem temetnéd el ezt a nagy bánatot. Akkor sem
                  szűnnék meg lelked
                  háborgása.
               </p>
               <p>
                  Repül, repül a Pejkó, s bár szakad le róla a véres
                  hab, íme, mégis
                  vidáman nyerít fel: ihol mosolyog, fehérlik
                  Nagyfalunak tornya. Oda húzódott
                  vissza ismét a nagyasszony, az ősi házba, mióta
                  meghalt György (vadászaton halt
                  meg, egy vadkan ölte meg), s árván hagyta
                  egyetlen leányát, a kicsi Anikót. No
                  lám, azt hitte a nagyasszony, Miklósnak amúgy
                  sincs rá többé szüksége, régen
                  kinőtt az anyai meleg szárnyak alól, a kis árvát
                  kell most melengetni,
                  dédelgetni, ápolgatni, s íme, akárhogy kinőtt is
                  szárnya alól, mégiscsak oda
                  siet hozzá szíve bánatjával! Hiába, hiába!
                  Lehetsz világ legnagyobb hőse, száz
                  csatában oszthatsz száz halált, ezret, gyermek
                  maradsz mindég, míg él
                  édesanyád. Bánat, ha éri szívedet, kinek
                  panaszolod el, ha nem édesanyádnak? Ki
                  érti meg úgy bánatodat, mint az anyai szív? Ha
                  szíved megsebződött, van-e erre
                  jobb orvosság az anyai csóknál, az anyai szónál?
               </p>
               <p>
                  Igen, igen, Miklós nagy bújában, bánatjában ki akart
                  szaladni a
                  világból, s íme, a szíve Nagyfalu felé húzta, s
                  egyszerre csak ott termett az
                  ősi ház udvarán. Hej, édes jó Istenem, ha én most
                  le tudnám írni a nagyasszony
                  nagy örömét, mikor megpillantá az ablakból rég
                  nem látott deli szép fiát! Nézd,
                  mi csuda történt! Hogy szalad elébe a jó
                  öregasszony! Isten csudája, hogy
                  megelőzte Anikó (mióta Miklós nem látta, eladó
                  leánnyá serdült), hipp, hopp, a
                  Pejkó mellé röppent, aztán felpattant a kengyelbe
                  szeleverdi lánya, ölelte,
                  csókolta világhíres bátyját: alig tudta lefejteni
                  magáról nagy erejű Toldi.
                  Komor arca felderült egy pillanatra, szép gyengén
                  leölelte Anikót a földre,
                  aztán hagyta, hadd játszadozzék a Pejkóval, s a
                  másik pillanatban már ott
                  pihent feje az édesanya keblén, csókolta kezét,
                  arcát, ruháját: gyermek volt
                  újra nagy erejű Toldi!
               </p>
               <p>
                  Mondjam, ne mondjam, hogy egyszeribe felvetették a
                  konyhát,
                  elékerült a vén Bence is (Hej, de levénült az
                  öreg!), de bezzeg megfiatalodott,
                  hogy meglátta “kis urát”, s merthogy pincemester
                  volt mostanában az ő tisztje,
                  lódult le a pincébe szaporán, s hogy ne kelljen
                  kétszer járni, hozott fel bort
                  egyszerre annyit, hogy csak úgy nyögött belé. Hát
                  csak asztalra került minden,
                  ami jó, ételnek, italnak java, mikor aztán vége
                  felé járt a lakoma, mit
                  gondolt, mit nem az öreg Bence, került-fordult,
                  bevezette nagy legény fiát
                  (Bezzeg hogy Bence volt a neve!), s nagy
                  köhintgetéssel, nagy nekikészülődéssel
                  így kezdé beszédét:
               </p>
               <p>
                  - Sok beszéd szegénység, kis uram, hát csak annyit
                  mondok, hogy
                  mióta az eszemet bírom, a Toldi nemzetség
                  kenyerét eszem én. Azt ette apám is,
                  Isten nyugtassa meg. Azt eszi ez is, ni (s
                  rámutatott a fiára, aki
                  szégyellősen, kalapját forgatva állott mellette),
                  s Bence a neve is (apám is
                  Bence volt, még a nagyapám is), no, de nem
                  kerítek nagy feneket a beszédemnek:
                  emlékszik-e, kis uram, mikor együtt mentünk a
                  király elébe? Hej, mindég mondtam
                  én, hogy nagy vitéz lesz kigyelmedből, biztattam
                  is eleget, hogy álljon
                  katonának, merthogy gyöngyélet a katonaélet. No,
                  bizony ha mondtam, ez is
                  kedvet kapott a gyöngyéletre, kötéllel sem lehet
                  itthon tartani, meg-meg azt
                  mondja, hogy ő nem marad parasztnak. No, ha nem
                  maradsz, mondok, állj a mi kis
                  urunk mellé, de vajon vállal-e? Nemzetes kis
                  uram, vegye maga mellé, édösapja
                  helyett legyen édösapja - áldja meg az Isten.
               </p>
               <p>
                  Még szót sem szólhatott Toldi, a szeleverdi Anikó
                  egy késsel
                  háromszor vállon legyinté Bencét (ez volt ám csak
                  a lovaggá ütés), aztán nagy
                  nevetéssel vitte Bencét a cselédszobába, ott egy
                  öreg szekrényt felturkált,
                  elékotorászott holmi viseltes vitézi ruhát:
                  nesze, Bence, öltözz fel
                  vitéznek!
               </p>
               <p>
                  Hiszen jó volt, hogy Anikó kiperdült a házból, mert
                  Miklósnak már
                  csordultig volt a szíve. Isten csudája, hogy
                  máris sírva nem fordult az anyja
                  keblére. De borult, nem borult, szólt, nem szólt,
                  hullott a könnye, nem
                  hullott: az anyai szem látta, haj, de jól látta,
                  mint őröl fia szívén a bánat!
                  Csak azt várta, hogy ketten maradjanak, közelebb
                  húzódott hozzá, simogatta
                  arcát, fejét mint réges-régen, s még nem is
                  kérdezte szóval, szemében ott
                  mosolygott a kérdés: Mi bánt, édes fiam? Nagy
                  bánatod lehet! Hiába titkolnád,
                  az én szemem látja.
               </p>
               <p>
                  Mondja már szóval is:
               </p>
               <p>
                  - Láttam, mindjárt láttam, csókodról éreztem, hogy
                  bánattal
                  jöttél, az kergetett haza. Hiába mosolyogsz,
                  látom az árnyékát a
                  mosolygásodnak!
               </p>
               <p>
                  Ím, már ki is csordult a könny Miklós szeméből. A
                  nagy gyermek
                  zokog az anyai keblen. Aztán eldadogja lassan,
                  szaggatottan szíve nagy
                  bánatját, s mikor végire ér, felszakad szívéből
                  egy nagy jajkiáltás:
               </p>
               <p>
                  - Jaj, mit cselekedtem! Őt is, magamat is élve
                  eltemettem!
               </p>
               <p>
                  - Nagy gyermek, nagy gyermek - mosolygott Toldiné. -
                  Hát ez az a
                  nagy baj? Egy leány miatt adod búnak a fejedet!
                  Van még lány, szebbnél szebb,
                  válogathatsz köztük. Szégyelld magad, te bolondos
                  fiú! Ej, ej, te nagy vitéz...
                  No lám, no lám...
               </p>
               <p>
                  Szégyelld magad... Ez a két szó szívébe nyilallott
                  Miklósnak,
                  szégyellte is magát erősen, hogy így el tudott
                  lágyulni a szíve. Hát csakugyan
                  nem baj az ő baja? És ő még sírt, pityergett,
                  mint egy gyermek! Ej, elfelejti
                  Rozgonyi Piroskát. Nem kell neki sem ő, sem más!
                  Az ő élete bajvívás,
                  hadakozás, csendes házasélet nem őneki való. Ki
                  meri mondani, hogy még sírt egy
                  pillanattal elébb? Nyoma sincs már arcán a
                  könnyeknek. Hiszen az lett volna
                  csak szép, hogy könnyezve találja a fiatal Bence,
                  ki vitézi ruhában ott áll már
                  előtte, egyenesen, mereven, mintha nyársat nyelt
                  volna, s jelenti alássan, hogy
                  odakint az udvaron vár reá egy sisakos vitéz,
                  valami idegen, s meg akar vele
                  vívni életre-halálra.
               </p>
               <p>
                  Elmosolyodott Toldi, sejtette, hogy valami tréfa
                  készül (éppen
                  jókedvében találná, ha csakugyan igazi vitéz
                  várna reá), kiment a pitvarba, s
                  kint csakugyan ott állt egy nyurga sisakos vitéz
                  - az ő fegyverével. Merthogy
                  este volt már, ámbátor világított a hold, bezzeg
                  hogy Miklós nem ismerte meg
                  Anikót, nem akarta megismerni, ezer ráncba szedte
                  a homlokát, nekigyürkőzött,
                  aztán nagyot mordult s fegyver nélkül
                  nekiiramodik a sisakos vitéznek. Uccu
                  neki! Megfutamodik az ellenség, aztán puff,
                  megbotlik s elvágódik az
                  udvaron.
               </p>
               <p>
                  No, ekkor már kint volt Toldiné is. Hiszen volt
                  nemulass. Így meg
                  úgy, szeleverdi lánya! Volt része Anikónak a
                  pirongató szóban, de még több a
                  kényeztetőben: Nem ütötted meg magadat? Hol fáj,
                  édes szívem? Óh, te kicsi
                  bolond, te! Itt fáj? No, megállj. Nem fáj? Óh, de
                  jó!
               </p>
               <p>
                  Így, így.
               </p>
               <p>
                  Nevet a dolgon szíve szerint Toldi is, de mikor
                  kinevette magát,
                  komolyra húzódik az ábrázatja, s félkomolyan,
                  féltréfásan mondja:
               </p>
               <p>
                  - No, de édesanyám, lelkem, én ezt a lányt férjhez
                  adnám, hadd
                  kerülne szoros regula alá! Úgy, úgy, hiába nézel
                  rám megütődve, te kis
                  szeleverdi!
               </p>
               <p>
                  Hogy nézett a bátyjára, hogy nem, elég az, hogy
                  Anikó hirtelen
                  leakasztotta a szegről az ő lantját, s kísérve
                  halkan, lágyan, csengő hangján
                  énekelte:
               </p>
               <p>
                  Büszke, dacos, válogató!...
               </p>
               <p>
                  Az volt abban a dalban, hogy jár “a mi lányunk” után
                  (Ki lett
                  volna más, mint Anikó!) gazdag, szegény, deák,
                  apród, de hiába. Csak egy van,
                  akit szeretni tudna:
               </p>
               <p>
                  De szeretni,
                  párját lelni
                  Lehetetlen!
               </p>
               <p>
                  Hát hiszen a dal eleget mondott, talán többet is,
                  mint amennyit
                  kellett volna. - Szegény kis Anikó, ugyan mit
                  gondoltál? Szegény kis virágszál,
                  kire tekintesz föl? Az óriás tölgyre? Nem hajlik
                  le hozzád, hiába
                  sóvárgod...
               </p>
               <p>
                  Miklós némán, elborulva hallgatta a dalt, aztán
                  pihenőre tért a
                  ház népe. Leszállott a csendes, jótevő álom
                  Miklós szemére is, s álmodott
                  szépet, gyönyörűt: Piroskát látta, Rozgonyi
                  Piroskát. A felkelő nap már ébren
                  találta. Szíve lecsendesült, lelke nem háborgott.
                  Az édesanya meleg csókja,
                  szelíd szava csudát művelt. Álom volt, ami vele
                  történt. Szép álom volt, elmúlt
                  - legyen eltemetve, legyen elfeledve -, fel
                  Budára, Toldi Miklós, szüksége van
                  reád Nagy Lajos királynak!
               </p>
               <p>
                  Még jóformán meg sem pihent otthon a király, hívatta
                  Küküllei
                  János uramat, az ő fődeákját, s parancsolta néki,
                  hogy nyomban hányja szét az
                  egész levelestárat, keresse meg, olvassa meg a
                  legrégibb írásokat, kezdettől
                  mostanig: vajon van-e írás arról, hogy valaha
                  Magyarország más országnak
                  adózott volna?
               </p>
               <p>
                  Nagyot nézett Küküllei János: talán bizony tréfál a
                  király.
                  Nemcsak gondolta, mondta is a gondolatját, de a
                  király összeráncolta
                  homlokát:
               </p>
               <p>
                  - Tedd, amit parancsoltam! Csinálj pontosan írást
                  arról nekem,
                  fizetett-e, s mikor és kinek adót ez az ország, s
                  viszont ki fizetett ennek az
                  országnak.
               </p>
               <p>
                  Egyben kiment országszerte a királyi parancs, hogy
                  jöjjön Budára
                  az ország huszonnégy legvénebb embere, mind
                  olyan, kik valaha nagy, országtartó
                  tisztséget viseltek.
               </p>
               <p>
                  Hát jöttek az ország vénei Budára, Küküllei János is
                  elkészült az
                  írással, s akkor a király tanácsot üle velök.
                  Először is elmondatá a követtel,
                  hogy s mint esett a prágai eset, csupán azt
                  hallgattatta el, mit Károly császár
                  az özvegy királynéról mondott. Hiszen ez éppen
                  elég volt. Hej, hogy váltott
                  színt a vén emberek arca! Hirtelen elsápadt,
                  aztán lángba borult, olyiknak a
                  szeme is könnybe lábadt a dühtől, hogy menten nem
                  lehet megtorolni a szörnyű
                  gyalázatot. Lám, hogy megifjodtak a huszonnégy
                  vének! Kardjukra csapnak,
                  felháborodva kiabálnak összevissza: valamennyi
                  indulna egyszeribe a megtorló
                  harcra, ha le nem csendesítené a király egy
                  kézintéssel.
               </p>
               <p>
                  - Tanácsra hívtalak - mondá a király -, s még nincs
                  vége annak.
                  Állj elő, Küküllei János, olvasd azt az írást.
               </p>
               <p>
                  Hosszú, széles pergamen volt Küküllei János kezében,
                  azzal a
                  tanács elé álla, s olvasá, amint következik:
               </p>
               <p>
                  Mi Lajos, magyarok királya, adjuk tudtára
                  mindeneknek, akiket
                  illet, közel s távol lakóknak, minden renden,
                  rangon és nemen levőknek, mostan
                  és ezután élőknek: Károly cseh király és
                  birodalmi császár, elbizakodván
                  császári hatalmában, alattvalójának merészelt
                  nevezni minket, s adót követel
                  tőlünk. Ennek okán mi felhánytuk levelestárunkat,
                  s ennek rendjén
                  megállapítottuk, hogy sem az ország, sem ennek
                  régi királyai, soha senkinek nem
                  voltak adófizető polgárai. Ellenben tanúsítják
                  régi írások, hogy Attilának,
                  Isten ostorának adózott a keleti s a római
                  birodalom. Ennek földjét foglalta el
                  Árpád: sem ő, sem semmi nemzetsége, egyetlen
                  utódja adót nem fizetett, de sőt,
                  nekik adóztak levert idegenek.
               </p>
               <p>
                  De a király nem elégedett meg Küküllei János
                  írásával, hit alatt
                  tétetett tanúságot a huszonnégy vénnel is, hogy
                  Magyarország sohasem volt
                  senkinek adófizetője. Következzék erre ötven
                  főnemes, kik meg arra esküvének
                  meg, hogy a huszonnégy vén igazat vallott. Aztán
                  mind e tanúságokat szépen
                  írásba foglalták, s folytatták a tanácskozást, s
                  annak rendjén elhatározták,
                  hogy vértanú Szent Lőrinc napjára Trencsén
                  mellett összegyűl a magyar sereg, s
                  onnét indulnak hadba a cseh király ellen.
               </p>
               <p>
                  Ezenközben Toldi is Budára ért, neszét vette, hogy
                  miről esett a
                  tanácskozás. Amint az urak elszéledtek (sietett
                  haza valamennyi, hogy felverjék
                  az ország népét), Toldi szerét ejtette, hogy a
                  király közelébe jusson, s mondá
                  lelkes szóval:
               </p>
               <p>
                  - Felséges királyom, hallám, hogy mi készül. Engedje
                  meg nékem,
                  hogy előre menjek cudar cseh kutyára. Lesz, ami
                  lesz. Felség, sokat nem
                  beszélek, hanem annyit mondok, ahol én
                  “kaszálok”, még tallózni való sem marad
                  utánam.
               </p>
               <p>
                  - Jó, jó, Miklós, jó, jó - mosolygott a király -,
                  csillapuljon
                  véred. Hiszem én, tudom én, hogy ahol te
                  kaszálsz, az le van kaszálva. De lám,
                  egy ember mégis csak egy ember. Vajon egyedül meg
                  tudnád-e védeni
                  királyodat?
               </p>
               <p>
                  - Felséges királyom - felelte Toldi Miklós -, volna
                  száz életem,
                  felségedért adnám.
               </p>
               <p>
                  - Hiszem, Miklós, hiszem, de nekem az életed kell,
                  nem a halálod.
                  Várjunk a halállal, ráérünk arra még. Hanem azt
                  kérdem én tőled, Miklós fiam,
                  ha teszem, nagy veszedelembe kerülnénk, ha had
                  fogna körül, ha én rabul esnék
                  idegen országban, te meg szabad volnál: bíznál-e
                  abban, hogy magad erejével is
                  kivágnád királyodat?
               </p>
               <p>
                  - Bízom - felelt Miklós.
               </p>
               <p>
                  - Jól van, fiam, elég. Most pedig úgy tegyed, amint
                  parancsolom.
                  Indulj útnak még ma, de nem Trencsén felé. Járd
                  be a Nyírséget, Szilágyságot,
                  Erdélyt, aztán Máramarost: válogasd össze a
                  vitézek legjavát, úgy jere
                  Trencsénbe. A többit majd megtudod ottan. Eredj,
                  fiam, eredj.
               </p>
               <p>
                  Tetszett, nem tetszett Miklósnak: király
                  parancsolta. Arra kellett
                  menni, amerre rendelte. Hej, pedig de nagy kedve
                  lett volna azon melegében
                  rajtaütni a cseh kutyán! De hiszen, ami késik,
                  nem múlik. Csakhogy egyszer
                  ismét hadba szállhat, kedve szerint ellenséget
                  vághat. Éppen jókor esik ez a
                  hadakozás! Bús, haragos kedvét most
                  kitomboltatja, s Piroska emléke meg nem
                  háborgatja, úgy eltemeti most, úgy elfelejti
                  most...
               </p>
            </div>
            <div type="chapter">
               <head>
                  A prágai kaland
               </head>
               <p>
                  Gyűltek, gyülekeztek Trencsén mellett a magyar
                  hadak, indult Lajos
                  király is Budáról nagy, fényes kísérettel. Budán,
                  Pesten s amerre elvonult a
                  király, tenger nép verődött össze, csudalátni.
                  Hiszen volt is csudálni való.
                  Mert ilyen hadbaindulást sem látott még ember,
                  mióta a világ: világ. Hosszú
                  sorban rengeteg nagy szekerek döcögtek az úton,
                  megrakva hordókkal,
                  kenyerekkel, mindenféle ennivalókkal. Jó, jó,
                  kenyér nélkül, bor nélkül csak
                  nem megy el messzi útra a király az ő népével (Ki
                  tudja, kapnak-e az úton
                  elegendőt?), de mire való a rengeteg sok aranyos,
                  cifra hintó? Minden hintó elé
                  hat ló volt fogva, s minden három lóra esett egy
                  kocsis, valamennyi olasz
                  gúnyában. Hát ló mennyi, amit vezetéken vittek! S
                  mind felnyergelve, de milyen
                  nyereggel! Ragyogtak az aranytól, ezüsttől,
                  csillogó díszektől. Szekerek előtt,
                  szekerek mögött, oldalt egy sereg cseléd, s mind
                  olasz gúnyában, harisnyásan -
                  ugyan mi szükség van ennyi ingyenélőre? Talán
                  bizony nem is hadba, de
                  lakodalomba megy a király!
               </p>
               <p>
                  No, majd meglátjuk, bízzuk csak rá.
               </p>
               <p>
                  Ott volt már a magyar sereg Trencsénben, mikor a
                  király
                  megérkezett, s hogy végigjárta, -nézte a gyönyörű
                  hadat, mosolygott
                  elégedetten, bólintgatott, egyikkel-másikkal
                  szóba állott, aztán visszahúzódott
                  a sátrába s megírá levelét a cseh királycsászárnak. Azt írá pedig levelében a
                  király, hogy: bizony megesmérem, kedves király
                  bátyám, birodalmi császár, hogy
                  bár fiatalabb vagyok, mint te, még nem valék
                  nálad. Szégyellem is nagyon, de
                  hát sok gondom volt, hiszen tudod te jól, nekünk
                  királyoknak tenger sok a
                  dolgunk... Ámde most, hogy éppen Trencsén mellett
                  a hadam, s idejövék, hogy
                  megszemléljem, gondolám: közel esik Prága,
                  könnyűszerrel meglátogathatnám én
                  kedves bátyámat. Nem mennék én haddal, csak
                  udvari néppel, s némi ajándékkal:
                  éppen azért kérlek, küldj nekem levelet, mégpedig
                  hit alatt, királyi pecséttel:
                  magamnak s népemnek nem lesz bántódása.
               </p>
               <p>
                  Háromszor is elolvasta a cseh király a levelet,
                  fejét csóválta,
                  nem akart hinni a szemének. Talán a követ nem
                  mondta el az egész üzenetet? Vagy
                  elmondta, s Lajos csakugyan megijedett? De hátha
                  csak színleli az
                  alázatosságot? Mért gyűjtötte össze hadát
                  Trencsén mellett?
               </p>
               <p>
                  Hát bizony, sehogy sem tetszett ez a dolog a cseh
                  királynak, nem
                  is mert válaszolni a maga eszétől, hanem nyomban
                  tanácsot hívott egybe.
                  Választófejedelmek, érsekek, világi nagyurak
                  voltak a tanácsban, ezeknek
                  felolvastatá Károly a magyar király levelét, mit
                  szólnak hozzá. Ő maga
                  előrebocsátá, hogy rettentő nagy veszedelemtől
                  tart, szükségesnek vélné, hogy
                  hadba szálljon minden tartománya, de a
                  választófejedelmek s a többi urak csak
                  úgy ímmel-ámmal vették a dolgot, nemigen
                  lelkesültek a háborúért, ellenben nagy
                  igyekezettel magyarázgatták jóra Lajos király
                  levelét.
               </p>
               <p>
                  - Ugyan mi veszedelem fenyegethetne? Idézték -
                  megjelent. Ezt majd
                  feljegyezzük róla, hogy le ne tagadhassa.
                  Ajándékot hoz - mi adónak
                  tekintjük.
               </p>
               <p>
                  - Helyes - mondotta a császár. - S ha éppen cselt
                  vetne, mi is
                  vethetünk cselt..., s lesz majd erősebb
                  fegyverünk is...
               </p>
               <p>
                  No, ebben szépen megnyugodott a bölcs tanács, s
                  nyomban írta is
                  válaszát a császár: édes méz volt annak minden
                  szava. “Csak jere, édes öcsém,
                  ölelő karokkal, tyúkkal, kaláccsal vár a te
                  szerető bátyádurad.” Lajos király
                  pedig, ahogy Károly levelét kapta, titkos
                  tanácsra hívta az urakat a trencséni
                  várba. Maga Toldi strázsált az ajtón, nehogy egy
                  szó is kijusson a
                  tanácskozásból. Bezzeg, hogy a vitéz urak, amint
                  megértették a király szavából,
                  hogy Károly császár voltaképpen tőrbe akarja
                  csalni a magyar királyt
                  mézes-mázos szavú levelével, szörnyű haraggal
                  kardjukra ütöttek, s egy
                  szívvel-lélekkel kiáltották: Hadd induljon a
                  sereg! Be kell vennünk
                  Prágát!
               </p>
               <p>
                  - Be kell vennünk, be!
               </p>
               <p>
                  De a király lecsendesítette az urakat.
               </p>
               <p>
                  - Nem úgy, urak! Nem izenek én hadat Károly császár
                  ellen. Magam
                  megyek hozzá, szemtől szembe akarok állani vele,
                  hadd ismételje meg az
                  izenetjét.
               </p>
               <p>
                  - Baj lesz ebből, felség - mondották az urak. -
                  Félünk,
                  megcsúfolja magyarok királyát a csehek királya.
               </p>
               <p>
                  - Ej, mi baj lehetne - vágott közbe Toldi -, ha én
                  is ott
                  leszek!
               </p>
               <p>
                  Mosolygott a király, szeretettel nézett jó Toldi
                  Miklósra. A
                  tekintetével végigsimogatta leghívebb vitézét.
                  Aztán intett a kezével, csend
                  lett, halálos csend a teremben.
               </p>
               <p>
                  - Figyeljetek ide - kezdette a király. - Kalandra
                  indulok, de nem
                  könnyelműen. Ajándékot ígértem a császárnak, hát
                  viszek is. Láttátok, ugye,
                  hogy mi sok szekérrel, hintóval jöttem. Nos hát,
                  ezekkel megyek én Prágába.
                  Szekerek s hintók mellett szere-száma nem lesz a
                  mindenféle cselédnek. De
                  milyen cselédek! Olasz gúnyában csupa magyar
                  vitéz! Jól tudom, nem volna illő
                  ez a játék: hívott vendég áruló módjára lépjen
                  egy városba. Ám, ti nem
                  tudjátok, hogy mit tervel ellenem a császár. A
                  követünk megneszelte, hogy
                  foglyul akar engem ejteni. Nos, ha ezt akarja, ám
                  csak próbálja meg. Kardra
                  karddal, cselre csellel felelek én!
               </p>
               <p>
                  Az öregeknek még mindig nem tetszett a dolog:
                  féltették a királyt,
                  hátha balul üt ki a vakmerő kaland. De nem merték
                  ingerelni, mert jól ismerték
                  a természetét: mennél jobban intik, csendesítik,
                  annál jobban nekitüzesedik. De
                  ha már így van, ahogy van: javallották, hogy
                  Toldi legyen a király személyes
                  inasa, a vitézek színe-java legyen a kíséret, meg
                  a “cselédség” is. Szépen
                  pennára szedték a java vitézek nevét, mindössze
                  sem sokat, de Toldi még a
                  keveset is sokallotta: minek annyi ember? Közben
                  a király parancsolta Laczfi
                  Endrének, hogy a hadak élén ő is induljon két
                  nappal később, ő is törjön be
                  Morvába, s nézze, hogy melyik út visz egyhamarább
                  Prágába...
               </p>
               <p>
                  Egy szó, mint száz: aprajára meghányták-vetették a
                  tervet, s
                  másnap éjjel indult Lajos király olasz gúnyás
                  vitézeivel, rengeteg szekérrel,
                  hintóval. Hej, mit kacagtak a vitézek, míg olasz
                  bőrbe bújtak! No, csakhogy
                  kikacagták magukat, mert az úton nem volt helye a
                  kacagásnak, pedig bizony
                  nehezen állották meg, ha egymásra néztek.
                  Különösen Toldi... Hej, Uram Jézusom,
                  milyen figura volt, milyen maskara volt!
               </p>
               <p>
                  Hát volt, amilyen volt, Toldi is, a többi vitéz is,
                  mindegy, csak
                  a kaland sikerüljön. Hiszen majd meglátjuk,
                  sikerül-e, nem-e.
               </p>
               <p>
                  Elég az, hogy a kezdet nem volt erősen biztató:
                  mindjárt a
                  határnál akkora őrség fogadta, hogy felével is
                  megelégedhetett volna Lajos
                  király. Voltak három annyin, mint a magyar
                  vitézek, s ugyancsak megadták a
                  tiszteletet a királynak: elöl-hátul, a szekerek,
                  a hintók mellett sűrűn
                  csillogtak-villogtak a cseh lándzsák. Összenéztek
                  titkon a magyar vitézek, az
                  olasz bőr alatt feszült az acéling, a szekereken
                  volt fegyver elegendő: hej,
                  csak engedné a király, elbánnának ők a cseh
                  lándzsásokkal!
               </p>
               <p>
                  - Nem, nem - intette le a király a szilajvérű
                  vitézeket. - Csak
                  mutassatok nyájas arcot.
               </p>
               <p>
                  Há’szen mutattak is, jelekkel diskuráltak is, s egy
                  órát sem
                  mentek együtt, a magyar vitézek annyit már
                  megértettek a nyelvtörős szavakból,
                  hogy szeretnék a cseh bajtársak megkóstolni a
                  magyar bort.
               </p>
               <p>
                  - Adjunk-e nekik? - kérdezte Toldi a királyt.
               </p>
               <p>
                  - Nem, nem. Egy korty italt se adjatok nekik. Hanem
                  aztán ott,
                  ahol megállunk, pihentetünk, hagyjátok, hogy -
                  emeljenek el egy hordót!
               </p>
               <p>
                  Jól gondolta ezt ki Lajos király. Amint első este
                  megállapodtak,
                  tábort ütöttek, s a magyar vitézek színleg
                  hortyogni kezdettek, szép suttyomban
                  lehengergettek egy hordót a szekérről, s bezzeg,
                  hogy mind egy cseppig megitták
                  a cseh vitézek. Másnap, harmadnap is kiürítettek
                  lopva egy-egy hordót - ez volt
                  ám az élet! Világ végére is elkísérték volna
                  Lajos királyt.
               </p>
               <p>
                  Még meg sem érkeztek Prágába, híre ment előre, hogy
                  mi tenger
                  ajándékot hoz a magyar király. Csődültek a népek
                  mindenfelől csudalátni, s
                  Prága város kapujában olyan nagy tisztességgel
                  fogadták a királyt, hogy a
                  szentséges római pápa sem kívánhat vala ennél
                  nagyobb tisztességet. Zászlókba
                  borult a város, a vár, zúgtak a harangok, s a
                  kapuban ékes beszéddel üdvözlé az
                  érsek. Aztán nagy fényes kíséret szegődött mellé,
                  úgy kísérték a városba, a
                  császári palotába. Nem a várba, ahol lakozott a
                  császár, no de, mindegy: majd
                  oda is elmegy Lajos király.
               </p>
               <p>
                  No, ha tisztességgel fogadták, meg is emberelte
                  Lajos király a
                  város elejét: az urakat, a tiszteket, az
                  előbbkelő polgárokat mind meghívta
                  vacsorára. Hanem aztán ez a vacsora nem afféle
                  mesebeli vacsora volt, hogy azt
                  mondja: tál, tányér elég volt, étel, ital kevés
                  volt. Tál is, tányér is, étel
                  is, ital is volt itt elegendő, több annál, csak
                  úgy folyt a mindenféle jó
                  lé.
               </p>
               <p>
                  - Dínomdánom, sógor, ez ám csak a jó bor! -
                  mondogatták a magyar
                  vitézek, s sűrűn koccintgattak a cseh urakkal,
                  akik fenékig hajtották a
                  serleget, merthogy ilyen finom bort nem ittak,
                  mióta a világra születtek.
                  Virágos kedve kerekedett a királynak is, pedig
                  tudta, hogy bezárták Prága
                  kapuját, s szép szerént meg sem nyílik az. Még
                  akkor sem lohadt le a kedve,
                  mikor jött a császár követe, s mondá Lajos
                  királynak, hogy császár őfelsége
                  hallott már Lajos király megjöveteléről, örvend
                  is annak erősen, merthogy úgy
                  is illik: szolga az uránál tiszteletét tegye, s
                  adóját elhozza. El is várja
                  holnap fent a várban, kegyesen fogadja őt is,
                  adóját is, máskülönben Prága
                  kapuja többé előtte meg nem nyílik.
               </p>
               <p>
                  Jó képet vágott a király a dölyfös üzenethez, még
                  meg is kínálta a
                  követet: igyál, ecsém, te is, tudom,
                  megszomjaztál, míg ideloholtál. Fiam,
                  Toldi, serleget a markába!
               </p>
               <p>
                  Nyomott is egyet Toldi, de akkorát, hogy a követ nem
                  bírta, Toldi
                  tartotta a serleg talpát: úgy hajtotta fenékig. S
                  folyt tovább az eszem-iszom,
                  dínomdánom, s mire kivirradott, mind asztal alá
                  fordultak a cseh urak, de
                  bezzeg, a magyarok állották a vigasságot: egy az,
                  hogy jobban győzték az ivást,
                  más az, hogy vigyáztak is magukra. Ittak, ittak,
                  de úgy ittak, hogy a serleg
                  sohasem ürült fenékig.
               </p>
               <p>
                  Hát odakint a városban mi történt? Ott sorban
                  állottak a rengeteg
                  nagy hordók, azt mind csapra ütötték, ihatott
                  boldog-boldogtalan, amennyi
                  beléfért, népség, katonaság: hadd emlegessék meg
                  a magyar király vendégjárását.
                  Virradatkor aludott az egész város: mindenkit
                  levert lábáról a magyar király
                  bora. Hiszen csak erre vártak a magyarok, nosza,
                  először is a város kapujához,
                  az alvó őröket egy szálig megkötözték, aztán
                  sorba járták az utcákat, a
                  részegen alvó, fetrengő katonákat szintúgy
                  megkötözték, s akkor: rajta, rajta!
                  Megpendült a dob, recsegett a rézkürt, vad lárma
                  verte fel az alvó Prága
                  csendjét. Szikráztak a kövek a paripák patkói
                  alatt, veszettül vágtattak
                  utcáról utcára, erre-arra száguldottak a
                  magyarok, hogy mennél többnek lássa az
                  álmából felriadott nép - haj, égszakadás,
                  földindulás, szaladj te is, pajtás!
                  Hiszen szaladtak is összevissza az álmos szemű
                  csehek, volt jajgatás,
                  ordítozás, összevissza lárma. Pedig vért nem is
                  ontottak a magyar vitézek, csak
                  inkább a levegőbe vagdalkoztak, de mindegy: a
                  megrémült emberek szeme
                  ezerszámra látta legyilkolni a katonákat, a
                  polgárokat, s mire a nap
                  felragyogott: csupa fehér zászlót látott lobogni
                  a házakon. Kegyelem! Kegyelem!
                  Mind ezért rimánkodtak a fehér lepedők. Hát a
                  cseh vitézek hova lettek? Azok
                  bizony vagy megkötözve fetrengettek, vagy ide-oda
                  elbújtak: azt hitték, egész
                  hadsereg lepte el a várost.
               </p>
               <p>
                  Jó, jó, de mi lesz, ha észreveszik magukat? Hogy
                  voltaképpen egy
                  csapatnyi magyar forgatta fel Prágát? Gondolt
                  erre is Lajos király, nosza, a
                  kapuhoz, ki kell azt nyitni! Az ám, ha az olyan
                  könnyen menne! Nehéz
                  vashevederek a kapun, lakat temérdek rajta, de
                  mekkora lakatok: szent igaz,
                  hogy jól bezárták Lajost a kalitkába. Sebaj, itt
                  van Toldi: széles vállát
                  nekifeszítette a kapunak, emelintett rajta egyet,
                  hogy megropogott a csontja
                  belé, de bezzeg recsegett-ropogott a kapuzár,
                  bomlott a fő fal is: szörnyű
                  döndüléssel kifordult a kapu.
               </p>
               <p>
                  - Most őröket ide! Se ki, se be! - kiáltott a
                  király.
               </p>
               <p>
                  Nyomban elállották a kaput a magyar vitézek, de
                  hogy, hogy nem,
                  egy cseh valahogy kisurrant köztük, s lóhalálában
                  nyargalt a várba, hírt adni a
                  császárnak: oda Prága, oda! Bevette a magyarok
                  királya.
               </p>
               <p>
                  - Ohó, öcsém, várj csak! - rikkantott Toldi Miklós.
                  - Vágtatott a
                  király, mellette Toldi, szélnél sebesebben,
                  nyomukban válogatott vitézek,
                  közben Toldi előreugratott, s mikor éppen a
                  lépcső aljába ért a hírvivő cseh,
                  úgy kólintotta fejbe szeges buzogányával, hogy
                  menten fűbe harapott. Merthogy a
                  várban semmit sem tudtak arról, mi történt a
                  városban, míg odafent békén
                  aludtak, csak most, hogy széllel-lobbal ott
                  termett a király kicsiny
                  csapatjával, kezdettek észretérni: nem így
                  szokott egy hűbéres uránál
                  megjelenni! De nem ám!
               </p>
               <p>
                  Már fent vannak a palotában, Toldi mindenütt a
                  király oldalán,
                  üti, löki félre a cseh alabárdosokat, vagy három
                  szobán így lökdösik át
                  magukat, aztán - nincs, aki bejelentse a magyarok
                  királyát, s hát ha volna,
                  kérnék-e erre: nagy zajjal belépnek a nagy
                  palotába, ahol a császár ült aranyos
                  trónusán, két oldalán tíz fejedelem, mind a
                  hűbérese, körös-körül alabárdos
                  vitézek: így várta a császár a tizenegyediket,
                  magyarok királyát.
               </p>
               <p>
                  Belép Lajos király, nyomában a magyar vitézek, a
                  császár ránéz
                  merőn, gőgösen, várja: mi lesz, hajt-e térdetfejet neki Lajos király. Hiszen
                  azt várhatja. Visszanézte Lajos merőn a császárt,
                  szemét le nem vette róla,
                  csak nézte, nézte, nem szólt csak egy szót sem.
               </p>
               <p>
                  - Kezdjünk már valamit, felséges királyom - szólott
                  halkan a háta
                  mögött Toldi. - Sehogy sem tetszett neki ez a
                  hosszú hallgatás: égett a föld a
                  talpa alatt, még jobban égett kezében a buzogány,
                  amint ütésre szorongatta. De
                  Lajos király csak hallgatott, hallgatott, pedig
                  Toldi már a sarkát is nyomkodta
                  felséges urának. Végre is a császár szólalt meg.
                  Intett a hírnökének: eredj,
                  szólj neki, lépjen már közelébb. Mi dolog az,
                  hogy nem hajt térdet-fejet
                  nekünk?
               </p>
               <p>
                  Hangos szóval szólítja a hírnök Lajos királyt:
                  lépjen hát
                  közelébb, hajtson térdet-fejet, de Lajos csak
                  hallgatott tovább. Most már a
                  császár szólította meg:
               </p>
               <p>
                  - Hallod-e, szolgám, lépj közelebb, hajts térdetfejet, aztán te
                  is helyet foglalhatsz oldalamon.
               </p>
               <p>
                  Lajos király erre sem mozdult meg, csak hallgatott
                  tovább. Hiszen
                  várhatott is ezzel még a király, ha szól, úgysem
                  hallották volna a szavát, mert
                  egyszerre szörnyű zaj, riadalom támadt, csakúgy
                  belódult a terembe egy porlepte
                  hírnök, s lihegve, lelkendezve jelenti: vége
                  Csehországnak... magyarok
                  betörtek... Hadainkat szétverték... leölték...
                  talán már ide is elértek...
               </p>
               <p>
                  Akkor már betámolygott a második követ is: Oda
                  Prága! Magyar
                  elfoglalta!
               </p>
               <p>
                  Haj, bezzeg hogy leszaladt a gőg, a kevélység a
                  császár arcáról s
                  helyét elfoglalták mindenféle színek: kékült,
                  zöldült, sárgult, el is
                  feketedett, s mint a nyárfa levele, szegény, úgy
                  remegett. Csak ezt várta
                  Lajos, most már megszólala:
               </p>
               <p>
                  - Ím, eljöttem hozzád, Károly király, császár. Azt
                  kérdezem tőled:
                  hozzak-e még adót?
               </p>
               <p>
                  - Ej, ej, fiam, fiam - mosolygott a császár
                  kényszerülten -,
                  micsoda beszéd ez? Tréfa volt az egész. Tréfámra
                  tréfával fizettél: rendben
                  vagyunk, nemde? Vagy talán haragszol? No, no,
                  csillapodjál. Mondom, hogy
                  tréfáltam. Addsza már a kezed, legyünk jó
                  barátok. Nem elég tán a szó?
                  Foglaljuk írásba: legyen feleséged a kicsi
                  leánykám, ha felnő, s ha tetszik, s
                  vele szálljon rád majd Cseh- és Morvaország, ha -
                  fiam nem lenne. Akarod?
                  Akarod. No, hát kezet rája.
               </p>
               <p>
                  Nyomban paroláztak, írást is csináltak, de Toldinak
                  nem tetszett
                  az ilyen békesség. Micsoda béke az, ha elébb vér
                  sem folyt? Nem is állotta szó
                  nélkül, buzogányát megsuhogtatá s mondá kemény
                  szóval:
               </p>
               <p>
                  - Halljátok-e, tizenegy királyok! Uratokat, Lajos
                  királyt úgy ne
                  szolgáljátok, hogy agyatokba rontom arany
                  koronátok!
               </p>
               <p>
                  Így, így, szóról szóra így mondotta Toldi, de Lajos
                  király
                  mosolyogva csitította: No, no, fiam, Toldi! Aztán
                  a tizenegy királyok felé
                  fordult, s mondá azoknak is, mosolyogva mondá:
               </p>
               <p>
                  - Már ez ilyen ember! Mi magunk is alig bírunk vele.
                  Bizony, amit
                  mond, meg is teszi Toldi!
               </p>
               <p>
                  No, de vérrel vagy vér nélkül, elég az, hogy szent
                  lett a
                  békesség, írásba foglalták, szépen aláírták, lett
                  aztán erre olyan dínomdánom,
                  hogy híre ment hét országra, még azon is túl.
                  Három nap s három éjjel szólt a
                  muzsika, döngött a padló császár palotáján, folyt
                  a jó magyar bor, akkor aztán
                  negyedik nap lóra pattant a király, s vígan
                  kocogott haza vitézeivel.
               </p>
               <p>
                  Meghiszem azt, vígan. Sikerült a kaland, de még hogy
                  sikerült!
                  Madarat lehetett volna fogatni a királlyal. Rég
                  is nem volt ilyen adakozó
                  kedvében. Még haza sem ért Budára, útközben
                  gazdagon megajándékozta vitézeit,
                  legkiváltképp Toldit: nevére íratta Szalonta
                  várát, amelyhez járt ötvennyolc
                  telek, nagy rétek, erdők, malmok - hej, mi tenger
                  vagyon, elég volna
                  grófnak!
               </p>
               <p>
                  No, Miklós, örülsz-e? Örült is, nem is. Most, hogy
                  vége volt a
                  prágai kalandnak, s hazafelé tartott: újra
                  meglepte szívét a bánat. Minek a
                  nagy vagyon? Mit csináljon véle, ha nincs
                  felesége? Feleség, feleség! Hiszen
                  azt ő kapna százat is, nem egyet, de mit ér, ha
                  nem éppen azt, azt az egyet,
                  Rozgonyi Piroskát!
               </p>
               <p>
                  El-elmaradozott a seregtől, végre el is maradt
                  egészen, csak nagy,
                  nehéz bánatja volt vele, - no meg - Bence. A
                  fiatal Bence. De lett volna Toldi
                  szívén ezer akkora bánat, mint amekkora volt,
                  akkor is felkacagott volna,
                  megpillantván Bencét. Tiszta csuda, hogy
                  meglátta, mert a feje is alig látszott
                  ki, úgy telerakta lovát, magát mindenféle
                  cókmókkal.
               </p>
               <p>
                  - Hát te mit csináltál? Mit raktál magadra? -
                  kacagott fel
                  Toldi.
               </p>
               <p>
                  - Hogy mit? Amit csak lehetett. Hej, uram, mégiscsak
                  jó dolog a
                  háború. Ha nem csurran, cseppen - sunyított
                  ravaszul az együgyű legény.
               </p>
               <p>
                  - Rögtön mind lehányod! - rikkantott rá Toldi. -
                  Mit! Hát te
                  raboltál? Nesze a váltsága! S odadobott neki egy
                  zacskó aranyat.
               </p>
               <p>
                  Hiszen egy zacskó arany is valami, de Bencének
                  szörnyen lefittyent
                  az ajaka, mikor a sok drága holmit le kellett
                  raknia. No, nem is csuda. Mi
                  tenger drágaságot indított útnak! Volt ott vagy
                  négy vánkos, de még derekalj
                  is. Aztán lóvakaró, cingomb. Balta, fövenyóra,
                  vasaló, bőrlámpás, patkószeg, s
                  más ilyen kincset érő holmi. Keservesen nézett
                  vissza Bence a drága holmira, de
                  bezzeg nem a lova: vígan kocogott Toldi Pejkója
                  után. Most már lépést
                  tarthatott vele. Tarthatott, mert a Pejkónak a
                  gazdájához igazodott a járása,
                  csak úgy ment, mendegélt, szomorúan ügetett. Így
                  jár a ló, ha gazdája búsul,
                  sóhajtozik.
               </p>
               <p>
                  Toldi pedig többet nem törődött Bencével, nem a
                  sereggel, nem
                  senkivel: az ő lelke otthon volt már. Otthon, a
                  szalontai várban.
               </p>
               <p>
                  - Hátha mégis, hátha... - tűnődött, hánykolódott a
                  lelke. Aztán
                  szépen rajzolni, színezni kezdte a jövendőt.
                  Talán még nem késő. Elmegy
                  Piroskához, megköveti szépen. Megkéri a kezét
                  Rozgonyi uramtól. Aztán lába elé
                  borul a királynak. Elmondja majd a kegyes
                  királynak a szíve bánatját. Nem fogja
                  tagadni megtévelyedését. A király is ember, ő
                  sincs hiba nélkül, majd megbocsát
                  neki. Tar Lőrinc? Ej, keressen más asszonyt az a
                  gyáva féreg!
               </p>
               <p>
                  Így fűzte, fűzögette Miklós az aranyszálú
                  gondolatokat, festette,
                  festegette a színes képeket. Látta már Piroskát a
                  szalontai várban, a vár
                  kapujában: ott áll órák hosszat, s néz a messze
                  távolba: jön-e már a hadból az
                  ő vitéz ura? Ó, ha így lehetne!
               </p>
               <p>
                  Arcáról eltűnt a komorság, szívéről leszakadt a nagy
                  bánat terhe,
                  s hogy megkönnyebbedett a szíve, megérezte a
                  Pejkó is, repülve repült, hogy
                  utolérje, el is hagyja társait. Tarka virágos
                  réten repül át a Pejkó, rétről be
                  erdőbe: mindegy neki, repül tovább, mint a madár.
                  De egyszerre csak keményen
                  megrántja fékje szárát Toldi:
               </p>
               <p>
                  - Megállj, Pejkó, megállj!
               </p>
               <p>
                  Éles sikoltást hall a vitéz, aztán látja, amint a
                  sűrűben eltűnik
                  egy lovas: ölében egy nő rémülten sikoltoz,
                  jajgat, hogy sír belé az erdő.
               </p>
               <p>
                  - Utána! Utána!
               </p>
               <p>
                  Percig sem habozik a jó Toldi Miklós. Tudja, hogy mi
                  történt, s
                  mit kell cselekedni. Valaki nőt rabolt, utána,
                  utána! Megöli a cudart.
               </p>
               <p>
                  Vágtat a Pejkó hegyre föl, völgybe le, árkon-bokron
                  át, már
                  nyomában Toldi a rablólovagnak, látja, hogy
                  ölében egy szép leány hever
                  aléltan. Sziklás hegy tetején áll a rabló vára,
                  oda nyargal, Toldi meg
                  nyomában. Csaknem egyszerre ugratnak be a kapun.
                  Ott az udvaron leugranak a
                  lóról mind a ketten, a rablólovag utat nyer a
                  zegzugos várban, de Toldi nem
                  enged, kergeti szobáról szobára, míg egyszerre
                  csak megmozdul lába alatt a
                  padló, süllyed alább, alább: vak sötét pincébe
                  zuhant le szegény Toldi
                  Miklós... Vak sötét pincébe, keserves rabságra.
               </p>
               <p>
                  Ha várod, várhatsz rá, Rozgonyi Piroska!
               </p>
               <p>
                  Pedig várja szegény, szívszakadva várja... Hej, mert
                  őneki is azt
                  súgja valami: hátha mégis, mégis...
               </p>
            </div>
            <div type="chapter">
               <head>
                  Kelepcébe kerül vitéz Toldi Miklós
               </head>
               <p>
                  Még nem indult volt el Lajos király a prágai
                  kalandra, mikor
                  Rozgonyi uram Piroskát felvitte Budára. Szép háza
                  volt Budán Rozgonyi uramnak,
                  de rég, nagyon rég üresen állott ez a ház.
                  Merthogy fiúval nem áldotta meg
                  Isten, elfordult a kedve az udvari élettől, ottan
                  magát minek mutogassa? De,
                  lám, a király kegyelme fiút adott az öreg
                  bajnoknak, hej! de megfiatalodott
                  egyszerre! Újra megkívánta a fényes, lármás
                  udvari életet, nem volt maradása
                  Kesziben: kiürült a vén udvarház, s helyette
                  megtelt az a másik, Budán, mely
                  oly sokáig némán, üresen szomorkodott.
               </p>
               <p>
                  Álmodni sem merte volna Rozgonyi uram, hogy öregsége
                  így
                  megaranyozódjék. Hiszen ami igaz: igaz, balkezű
                  Lőrincnél kedvére valóbb vitéz
                  is nyerhette volna meg Piroska kezét, ő maga is
                  gondolt Toldira, de hát így
                  volt megírva a sors könyvében: öreg szíve
                  belényugodott. Büszke öröm töltötte
                  el keblét, ha a király nagy kegyelmére gondolt, s
                  hát még, mikor tapasztalta,
                  hogy a király épp oly kegyesen, nyájasan fogadja
                  a budai palotában is, amilyen
                  kegyes, nyájas volt hozzá Kesziben! Szép gyöngén
                  kézen fogta Lajos király
                  Piroskát, úgy vezette az özvegy királyné elébe,
                  aki éppen a nappali teremben
                  üle, mellette, körülötte királyok, nagyurak
                  leányai, százan, ha nem többen.
                  Piroska remegve térdelt le a nagyasszony előtt,
                  megcsókolta a csókra nyújtott
                  kezet, s földre sütött szemmel várta sorsát:
                  megnyeri-e kedvét a király
                  anyjának.
               </p>
               <p>
                  - Állj fel, leányom - szólt a királyné kegyesen,
                  nyájasan. - Itten
                  maradsz az udvaromban, udvari leánynak. Sok
                  szépet hallottam rólad a fiamtól, s
                  az én királyfiam nem szokott csalódni. - S intett
                  egy szépséges szép leánynak,
                  aki nem vala más, mint a bosznyai bán leánya,
                  világszép Örzse, mondá neki: a te
                  udvari leányod lesz Rozgonyi Piroska! Szeressétek
                  egymást.
               </p>
               <p>
                  Aztán szétoszlott az udvar, ment a két leány kéz a
                  kézben,
                  vezette, vitte gyorsan Örzse Piroskát az ő
                  fészkébe, még szót sem igen szóltak,
                  csak egymásra néztek, egymás bús szemébe s
                  testvérekké lettek!
               </p>
               <p>
                  - Szeretlek, szeretlek - mondotta Örzsike. - Látom a
                  bánatot a te
                  szép szemedben, s szeretlek tégedet a te
                  bánatodban. Óh, nézz a szemembe! Bánat
                  lakik ott is, titkos nehéz bánat. Szeress te is
                  engem!
               </p>
               <p>
                  Őrizte egész nap szíve titkát a bosznyai bán lánya,
                  de este, hej,
                  este, mikor nyugalomra tértek, odasompolygott a
                  Piroska ágyába, ölelte,
                  csókolta s bánatát meggyónta: szereti a királyt,
                  magyarok királyát. Szereti,
                  bár Lajos el van már jegyezve!
               </p>
               <p>
                  Sírt Piroska, keservesen sírt, siratta szegény
                  Örzsét, holott
                  sirathatta volna magát is. Hátha ő kiöntené szíve
                  bánatát! Nem kisebb ez annál.
                  Talán még nagyobb is. Akit ő szeret, az sem tud
                  az ő szerelméről, sőt meg is
                  alázta. Nem, nem gyónta meg szíve titkát, de
                  leste, várta, mikor jön Toldi
                  Budára. Hátha mégis, hátha mégis... Apja folyton
                  sürgeti a menyegzőt, sürgeti a
                  jegyese is (Égett a föld Lőrinc talpa alatt,
                  hátha nagy hirtelen megfordul a
                  szerencséje?), de Piroska húzta, halasztotta a
                  menyegző napját - hátha mégis,
                  hátha... Mert százszor, ezerszer fogadkozott,
                  hogy Lőrincé lesz csak azért is,
                  ha belepusztul is, de százegyszer, ezeregyszer
                  mást mondott a szíve. Óh,
                  szegény Piroska!
               </p>
               <p>
                  Fetrengett vala pedig jó Toldi Miklós sötét pince
                  földjén, mialatt
                  Piroska lelke így vívódott. Mikor lezuhant,
                  elvesztette eszméletét, s hogy
                  ébredezni kezdett, tehetetlenül feküdött a
                  nyirkos, köves földön: oda szegezte
                  testének szörnyű fájdalma. De lassanként magához
                  tért, szeme belemeredt a vak
                  sötétségbe: vajon hol lehet most? El-végig
                  gondolja, hogy mi történt vele. Vak
                  sötétség vette körül, s mégis világosan látott,
                  szörnyű világosan. Rablólovag
                  foglya lett, többé nem látja meg Isten áldott
                  napját. Itt senyved el szép
                  fiatalsága.
               </p>
               <p>
                  De ím, egyszerre gyenge világosság szűrődik felülről
                  a vak
                  sötétségbe. Hej, de nagyot dobbant a szíve!
                  Gyenge világossággal gyenge
                  reménység szűrődött a szívébe is. Gyenge, de
                  reménység! De hallga, odafent van
                  valaki. Hallja nehéz léptek dobogását s várja
                  szívdobogva az emberi hangot. Nem
                  emberi hang volt, vadállati hang volt, amit ő
                  most hallott. Kegyetlen,
                  lelketlen, durva, kárörvendő.
               </p>
               <p>
                  - Élsz-e, Toldi Miklós? No, csak élj - halálig!
                  Innen ki nem
                  kerülsz, itt fogsz elsenyvedni! Tudod-e, ki
                  vagyok? Jodok az én nevem. Nem
                  ismersz? Ismerj meg. Megölted apámat, a híres
                  cseh vitézt Duna szigetjében.
                  Emlékezel rája? Vagy tán elfeledted? Eszedbe
                  juttatom, el sem is felejted - itt
                  döglesz meg, kutya! Azt hitted, ugyebár, hogy
                  leányt raboltam? Hahaha!
                  Megjártad! Az én húgom volt az, akit elraboltam!
                  Hallod, Toldi, hallod?
               </p>
               <p>
                  Sajgott, nyilaldozott minden porcikája jó Toldi
                  Miklósnak, de mi
                  volt testének sajgása amellett, ahogy a szíve
                  sajogott, a lelke háborgott. Ha
                  csak talpra állhatna! Motozta, kereste a kardját,
                  hogy azt felhajítsa a nyílás
                  felé s úgy oltsa ki gonosz lelkét a haramiának.
                  Megtalálta kardját, de csak
                  azért, hogy még rettentőbb fájdalom szaggassa a
                  szívét: Toldi Miklós nem bírta
                  felemelni kardját, s tehetetlen dühében “nagy
                  nehezet búgott”...
               </p>
               <p>
                  - Hát élsz!? - kiáltott le most egy rikácsoló női
                  hang. - No, csak
                  élj! Tudd meg, enyém vagy, az én rabom vagy. Vane mátkád? Van-e feleséged? Hát
                  gyermeked van-e? Sem ez, sem az nem borul a te
                  sírhalmodra. Éheztetlek,
                  szomjaztatlak, de úgy, hogy ne halj meg! Hallod,
                  Toldi, hallod?
               </p>
               <p>
                  Jodok húga volt ez, Jodovna.
               </p>
               <p>
                  - Oh, jaj - nyögött Toldi - minő aljas lélek!
                  Vadállatnál vadabb.
                  Jaj, hát ilyen is van! - S szíve majd megszakadt,
                  gondolván egy másik leányra.
                  Akinek lelke hófehér, aki beillenék angyaloknak
                  seregébe s akit ő oly durván
                  megsértett!
               </p>
               <p>
                  Hej, ha innen kikerülhetne, de lemosná a gyalázatot,
                  mit könnyelmű
                  pillanatban önfejére zúdított!
               </p>
               <p>
                  Ha innen kikerülhetne! De volna ereje a régi, s ez a
                  régi
                  megszázszorosodnék, rab maradna holtig, hacsak
                  csudát nem tesz érte a jó
                  Isten.
               </p>
               <p>
                  Nem történt csuda, történt egyéb. A cseh király
                  megsokallotta a
                  rablólovagok garázdálkodását, s merthogy erősen
                  szégyellette a kudarcát
                  (kitűnt, hogy a magyar sereg csak megmutatta
                  magát s az ő serege eszeveszett
                  futásnak eredett), hát mondom: merthogy erősen
                  szégyellette kudarcát, le akarta
                  mosni valami nagy cselekedettel a gyalázatot, s
                  nosza elrendelte, hogy sorba
                  vegyék a rablófészkeket, kő kövön s rabló életben
                  egy szál se maradjon!
               </p>
               <p>
                  Hát elindult a had rablófészkek rontására-bontására,
                  rablólovagok
                  irtására, azalatt meg Jodovna mást gondolt: drága
                  ételeket, italokat eregetett
                  le Toldinak, hadd szedje össze magát, térjen
                  vissza régi ereje s akkor kezdi a
                  kínzást. Hiszen jól kigondolta ezt az ördöglelkű
                  leány. Lassan, lassan
                  visszatért Toldi régi ereje, s hogy ismét talpra
                  állott, a vak sötétségben
                  körültapogatta börtönét, hátha valahol ajtót
                  találna. Ajtót, akármilyen nehéz
                  vasajtót, lenne rajta zár száz, nem egy, mázsás
                  valamennyi, annál is nehezebb,
                  széles vállát nekifeszítené, ahogy Prágában
                  cselekedte, a sarkából
                  kipenderítené! De hajh, nem volt az ő börtönének
                  ajtaja. Torony volt az,
                  körös-körül kőfal. Próbálta kardjával feszegetni
                  a követ - próbálhatta: földbe
                  gyökeredzett szikla volt körös-körül a fal! S
                  egyszerre csak kettétört a
                  kardja! Nem is ketté, diribbe-darabba. Hiába,
                  hiába szörnyű nagy ereje, itt
                  kell elpusztulnia!
               </p>
               <p>
                  Kicsordult a könnye tehetetlen dühében, harapta a
                  karját szörnyű
                  nagy haraggal: mit ér a nagy erőd, mit acélos
                  izmod, rontani-bontani, ha nem
                  tudod börtönöd falait! Így dühöngött szegény
                  Toldi Miklós, mikor felülről ismét
                  gyenge világosság szűrődött le a vak sötétségbe.
                  A gyenge világosság útján
                  gyenge, lágy női hang, nem az a durva, nyers,
                  rikácsoló, mit először
                  hallott.
               </p>
               <p>
                  - Hallgass ide, Toldi, világhíres vitéz! Akarsz
                  szabad lenni?
                  Rajtad áll egyedül. Légy az uram, Toldi, s
                  megbocsátom néked az apám halálát.
                  Még többet is teszek. Ma éjjel megölöm tulajdon
                  bátyámat. Mienk lesz e szép
                  vár, annak tenger kincse. Élünk nagy vígságban,
                  világ pompájában. Akarod-e,
                  Toldi?
               </p>
               <p>
                  Megfagyott a vér Toldi ereiben e szörnyű szavakra.
                  Most csak
                  hazudnia kellene, visszaszerezhetné szabadságát,
                  talán teljesülne szíve legfőbb
                  vágya. De az ő nemes lelke felháborodott az
                  ördögi teremtés ajánlatán, s öklét
                  rázva kiabált fel:
               </p>
               <p>
                  - Hallgass, te boszorkány, rút ördögi lélek! Hej,
                  csak szabaduljak
                  s kezemre kapjalak, beléd fojtom ördögi lelkedet!
               </p>
               <p>
                  - Úgy!? - sikoltott Jodovna (De megdurvul egyszerre
                  a lágy,
                  hízelgő hang!) - hát akkor itt rothadsz, büszke
                  Toldi Miklós. Nem kellek én
                  neked? Féreg egyen meg hát!
               </p>
               <p>
                  Arra becsapta a kis lappancs-ajtót, szörnyű nagy
                  haraggal
                  elszelelt Jodovna, s szegény Toldi Miklós ott
                  maradt a vak sötétségben. Mikor
                  van éjjel, mikor van nappal, honnét tudta volna?
                  Gyenge világosság sem
                  szűrődött be azután többet. Napok múltak, míg
                  ledobtak egy falás kenyeret,
                  kőnél keményebbet. Vajon hány nap múlt el így: ki
                  tudná megmondani? Az erőre,
                  életre kapott test újra sorvadott, aszott,
                  szegény Toldi Miklós kegyetlen
                  sorsának megadta már magát.
               </p>
               <p>
                  De egyszer csak mi történt? Szörnyű zaj, lárma,
                  szitkolódás,
                  káromkodás, jajgatás zúgott-morajlott le a
                  börtönbe, s felülről a szűk nyíláson
                  pattogtak le a szikrák, szállott, kavargott a
                  füst s már-már fojtogatni
                  kezdette Miklóst: vége, vége, itt kell elvesznie
                  gyalázatos módon!
                  Recsegnek-ropognak a gerendák, szörnyű robajjal
                  zuhannak le kőfalak, nagy,
                  nehéz vasajtók, de ezen a rettenetes ropogásonrecsegésen, zuhanáson,
                  dördülésen is áttör Miklós bömbölése: a ketrecbe
                  zárt oroszlán hangja ez, mely
                  mérföldekre hallatszik, meghallják ezt is!
               </p>
               <p>
                  - Még van itt valaki! - hallja Miklós a kiabálást. -
                  Fogoly
                  bizonyosan. Keressük, vitézek!
               </p>
               <p>
                  Útbavezeti Miklós hangja a keresőket, kötelet
                  eresztenek alá s
                  annál fogvást felhúzzák Isten szabad ege alá.
                  Szabad lett, szabad!
               </p>
               <p>
                  Vitték egyenest Károly császár elé, s ott elémondá
                  Toldi, hogy ki
                  s mi ő, hogyan jutott a rabló kezére. S elmondán
                  ezt szép rendiben, szóla
                  ekkor, amint következik:
               </p>
               <p>
                  - Felségednek köszönhetem életemet, szabadságomat.
                  Addig meg ne
                  lássam szép Magyarországot, míg egy szálig ki nem
                  irtom a cudar zsebrákot! Csak
                  egy kardot kérek vitéz kardom, csak egy lovat
                  kérek Pejkó lovam helyett!
               </p>
               <p>
                  Hiszen adott a császár, hogyne adott volna, kardot
                  is, lovat is
                  Toldinak. Tenyerükön hordozták, dédelgették, s
                  bizony hordozhatták, meg is
                  érdemelte: egy hét, kettő alighogy eltelék,
                  írmagja sem maradt a zsivány
                  népségnek. Ezt ugyan senki nem csudálja, ki Toldi
                  Miklósnak eddig való nagy
                  csuda dolgait hallotta, de már az csuda volt,
                  amit mostan mondok: félek, nem
                  hiszitek, pedig nem hazudok. Hát az történt
                  egyszer, amint jó Toldi Miklós a
                  császár lován ügetett egy erdőn át, hogy csak
                  elejébe nyerít egy pej paripa,
                  nyihog-vihog, örvendezik: bezzeg, hogy a Pejkó
                  volt, Toldi kedves paripája!
                  Hej, édes jó istenem, volt öröm! Rajta volt a
                  nyereg a Pejkón úgy, ahogy
                  elhagyta, mikor Jodok vára udvarán leszökött
                  róla, de még két-kéz kardja is ott
                  lógott: nem akadt emberfia, aki Pejkót lefogja,
                  pedig bizonyosan sokan
                  megpróbálták.
               </p>
               <p>
                  - Ember vagy, nem állat! - kiáltott Toldi s
                  megölelte, megcsókolta
                  kedves paripáját. Aztán felpattant rá, s még csak
                  most jött az igazi
                  haddelhadd: zsiványnépnek szörnyű pusztulása.
               </p>
               <p>
                  Amit egyszer Toldi feltett magában, végre is
                  hajtotta. Húzta a
                  szíve hazafelé, húzta erősen, de hiába, addig el
                  nem hagyta Csehországot, míg
                  egy fia zsiványt talált. Így kívánta ezt a magyar
                  becsület.
               </p>
            </div>
            <div type="chapter">
               <head>
                  Férjhez megy Piroska
               </head>
               <p>
                  Rég hazajöttek már mind a vitézek a prágai
                  kalandból, egyedül
                  Toldi nem. Hej, szegény Piroska! Mikor csak a jó
                  Isten látta, hullatta
                  könnyeit, két szép szemét szinte vakra sírta.
                  Naphosszat könyökölt ablakában s
                  nézett, nézett a messze távolba, de hiába nézett:
                  nem jött Toldi Miklós. Nem,
                  nem bírta tovább szíve titkát, nyakába borult
                  szép Örzsikének, lángba borult
                  arca a szégyentől, úgy kérdezte reszketve,
                  dadogva:
               </p>
               <p>
                  - Mondd meg nekem, mondd meg...
               </p>
               <p>
                  - Mit mondjak meg, lelkem?
               </p>
               <p>
                  - Ugye hazajöttek hadból a vitézek?
               </p>
               <p>
                  - Hazajöttek, lelkem.
               </p>
               <p>
                  - Toldi is hazajött?
               </p>
               <p>
                  - Toldi!? Őt nem láttam. De miért kérdezed őt?
               </p>
               <p>
                  Sírva fakadt a lány, zokogva mondotta:
               </p>
               <p>
                  - Rokonom ő nekem!
               </p>
               <p>
                  - Óh, te szerencsétlen! Óh, te boldogtalan! Nem
                  rokonod Toldi.
                  Sokkal több ő annál. Szereted őt, mint én azt...
                  igen, azt az embert. Ugye hogy
                  szereted? Valld meg nekem mindjárt, szerencsétlen
                  leány!
               </p>
               <p>
                  - Szeretem, szeretem - suttogta Piroska.
               </p>
               <p>
                  Hiszen éppen eleget hallott a jólelkű Örzse, majd
                  elvégzi ő a
                  többit: kinyomozza, -puhatolja, merre vagyon
                  Toldi. Egy volt a válasz minden
                  daliától, akit megkérdezett: Bence ha tud róla.
                  Mindig hátul jártak, a seregtől
                  el-elmaradoztak. Nosza, elévette Bencét a leány:
               </p>
               <p>
                  - Hallod-e, jó Bence, hová lett a gazdád?
               </p>
               <p>
                  - A gazdám hová lett? Hej, nagy a sorja annak, drága
                  szép
                  kisasszony! - S nagy feneket kerített a
                  beszédjének Bence. Meghiszem azt,
                  fontos személy ő most. Királykisasszony állott
                  szóba vele. - Hát az úgy vót,
                  megkövetem alássan a felséges királykisasszonyt,
                  hogy elmentünk Prágába. Ott a
                  cseheket elitattuk. Aztán kard ki hüvelyből!
                  vágtuk a csehet, mint a torzsát.
                  Én magam levágtam százat, hát még a gazdám!
               </p>
               <p>
                  - Jó, jó, hiszem, hiszem, de hol van a gazdád?
               </p>
               <p>
                  - Hogy a gazdám hol van? Hát az úgy vót, megkövetem
                  alássan, hogy
                  Prágát kiraboltuk - tyhű, mi tenger kincset
                  raboltam én is, de bezzeg, hogy a
                  gazdám lerakatta - az igaz, hogy megfizetett
                  érette - elég az, hogy Prágát
                  kiraboltuk...
               </p>
               <p>
                  - Hiszem, hiszem, de hol van a gazdád?
               </p>
               <p>
                  - Hogy hol van a gazdám? Há’szen éppen arra térek.
                  Amint jöttünk,
                  jődögéltünk hazafelé, rengeteg erdőbe értünk s
                  hallj csudát! még a föld is
                  szikrát vetett, akkorát sikoltott valami
                  királykisasszony. Nézem, nézem, mi
                  történt? Hát az történt, hogy egy rettentő nagy
                  óriás, magasabb a toronynál,
                  felkapott a lovára egy királykisasszonyt s azzal
                  uccu neki, vesd el magad! -
                  elvágtatott vele, mint a sebes szélvész. De
                  bezzeg az én gazdámnak sem kellett
                  több, ahogy ezt látta, megsarkantyúzta a Pejkót,
                  én is az én lovamat, utána az
                  óriásnak. No, a gazdám a nyomában is volt
                  szakadatlan, egyszerre értek egy vár
                  kapujába, ott mindketten bementek s úgy eltűntek,
                  mintha föld nyelte volna el.
                  Én is utánuk akartam ugratni, de mire odaértem,
                  bedöndült a kapu az orrom
                  előtt. Én aztán vártam, vártam, közbe-közbe
                  dörömböltem, kiabáltam, de a kapu
                  nem nyílt meg. Mit tehettem, nagy búsan tovább
                  mentem, mendegéltem, osztán egy
                  csárdába betértem, ottan vártam a gazdámat három
                  éjjel, három nap: nem jött.
                  Majd hazajő, gondoltam magamban s azzal a
                  seregnek utánaeredtem. Ne búsuljon
                  érette a kisasszony, tudom szentül, hogy gazdám
                  az óriást levágta, a
                  királykisasszonyt feleségül vette, talán már
                  azóta király lett belőle. Hej,
                  megérdemelné!
               </p>
               <p>
                  - Igazat beszéltél? Megesküdnél rája?
               </p>
               <p>
                  - Hiszen, hogy éppen óriás lett volna az a rabló,
                  arra nem
                  eskünném meg, de Isten Jézus úgy segé’n, magas
                  volt a lova, magas ő maga is. A
                  leány meg - azt sem tudom éppen, hogy
                  királykisasszony volt-e, de olyan volt,
                  mintha az lett volna. Úgy sikoltozott, mint egy
                  királykisasszony.
               </p>
               <p>
                  Most már eleget tudott Örzse. A veleje mégiscsak az
                  volt a Bence
                  beszédjének, hogy Toldi eltűnt egy várban. Hátha
                  megölték? S hátha ő ölte meg a
                  rablót s csakugyan ottmaradt, éli a világát a
                  megmentett lánnyal? Óh, szegény
                  Piroska! Hogy mondja el néki, mit Bencétől
                  hallott!
               </p>
               <p>
                  Mit tegyen? Elmondja. Szépítve, gyengítve. Aztán
                  vigasztalja:
                  hátha így, hátha úgy... De hiába vigasztalja,
                  Piroska szíve vergődik, vonaglik,
                  mint a sebzett madár. Akár meghalt, akár él
                  Toldi, mindenképpen vége...
               </p>
               <p>
                  - Ha én neked lennék, kolostorba mennék - tanácsolta
                  Örzse. - Menj
                  a királynéhoz, nyisd meg a szívedet. Ne félj,
                  örülni fog, ha szándékod hallja.
                  Eredj, lelkem, eredj!
               </p>
               <p>
                  - Nem, azt nem tehetem - zokogott Piroska. -
                  Megszakadna szíve az
                  édesapámnak. Ha látnád, mint örül, hogy lesz
                  unokája, aki majd az ő nevét
                  viseli. Nem, ezt nem tehetem! Az én sorsom meg
                  van pecsételve. Így volt megírva
                  az egekben. Felesége leszek Tar Lőrincnek, ha a
                  szívem meg is szakad belé!
               </p>
               <p>
                  Attól kezdve jókedvet erőltetett magára Rozgonyi
                  Piroska, még ő
                  maga szorgatta, sürgette a menyegzőt, éjjelnappal a nagy készület foglalta el
                  lelkét: így kergette, űzte el magától a sötét
                  felhőket.
               </p>
               <p>
                  Mire ősznek évadján hazakerült Toldi, asszony volt
                  Piroska. Nem
                  ment egyenest az udvarba, ment az ő házába, ottan
                  tudta meg Bencétől a nagy
                  történetet. Mintha verték volna fejbe
                  bunkósbottal, szédült, bódult Miklós,
                  aztán kitámolygott a házból, ki az utcára, a
                  sötét, zimankós éjszakába, ottan
                  tért magához.
               </p>
               <p>
                  - Szeretett, szeretett és én megaláztam! - őrjöngve
                  kiáltá szegény
                  Toldi Miklós s esze nélkül rohant az utcán, el a
                  Rozgonyi uram házához, ottan
                  megállott, vadul nézte a sötét ablakokat, majd
                  öklével megdöngette a komor
                  falakat: hej, ha most Tar Lőrinc ki találna
                  jönni!
               </p>
               <p>
                  Versenyt tombolt lelke a tomboló széllel. Megátkozta
                  magát s az
                  egész világot.
               </p>
               <p>
                  - Én vagyok a bűnös, egyedül én vagyok. Jaj, mit
                  cselekedtem!
               </p>
               <p>
                  Hajnal felé kimerülten dőlt le egy korcsma utcai
                  kőpadján. Ott a
                  vére kissé lehiggadott, dühe csillapodott.
               </p>
               <p>
                  - Megyek innét - mondotta magában. - Megyek
                  Szalontára. Ott élek
                  magamban, messze távol tőle. Megyek innét,
                  megyek... De virradott s Toldi
                  fölkelt a kőpadról, indult hazafelé s hát amint
                  menne, ki jő vele szembe? Tar
                  Lőrinc, senki más!
               </p>
               <p>
                  Szeretett volna másfelé fordulni, kikerülni
                  Lőrincet, de az
                  jókedvűen szaladott elébe, köszönt jó messziről,
                  aztán belekapaszkodott
                  Toldiba, kikérdezte, hol járt, merre volt, mikor
                  jött, miért maradt el az ő
                  lagzijáról (Hej, mi pompa volt ott!) s mondá
                  végezetül:
               </p>
               <p>
                  - Gyere hozzánk vacsorára, bajtárs. Csak hármacskán
                  leszünk. Ígérd
                  meg, kezet rá!
               </p>
               <p>
                  - Nem megyek el, Lőrinc - szólt Toldi mogorván. -
                  Emlékszel, mit
                  mondtam, mikor azt a leányt neked megszereztem?
                  Ne felejtsd el, Lőrinc. Hogyha
                  rosszul bánnál vele, hát akkor elmennék, de jaj
                  lenne neked!
               </p>
               <p>
                  - Ej, micsoda beszéd! Hogy én rosszul bánjak az én
                  Piroskámmal!
                  Szeretjük mink egymást, mint gerlicemadár. Nem
                  hiszed? Jere el!
               </p>
               <p>
                  Azt sem mondta Miklós: elmegy, azt sem mondta, nem
                  megy, szó
                  nélkül vált el Lőrinctől, komoran hazaballagott,
                  otthon aztán meghányta-vetette
                  a dolgát s akképp hányta-vetette, forgatta, hogy
                  estére elment vacsorára! Csak
                  egyszer akarta látni Piroskát! Csak egyszer! Jól
                  tudta, hogy kevesebb lesz
                  ezután az élete, ha látta Piroskát, de mindegy:
                  látni akarja! Aztán megy
                  Budáról, többet vissza sem jön. Eltemeti magát a
                  szalontai várban, ott él
                  egymagában, bús magányosságban.
               </p>
               <p>
                  Hát Piroska? Hej, mikor megtudta az urától, hogy ki
                  lesz a vendég!
                  Szeretné mondani: ne, ne! Üzenj neki, ne jöjjön
                  el ide: de mégsem mondja ezt.
                  Egy szó sem tud jőni remegő ajkára. De mikor
                  magára marad, térdre esik, kezét
                  összekulcsolja s imádkozik, sírva imádkozik:
                  bárcsak ne jőne el! Mindezt
                  imádkozza, de mást mond a szíve: ó, bárcsak
                  eljőne! Csak még egyszer
                  látná!
               </p>
               <p>
                  Hát mégiscsak az volt az igazi imádság, az, amelynek
                  hangos szava
                  nem volt: eljött Toldi Miklós. Már ott pihen
                  Piroska puha kis kacsója Toldi
                  vaskezében. Csak egy pillanatra. Elég volt, elég
                  volt. Hogy megrezdül az a
                  vaskéz, melynek könnyű vessző az öklelő dárda! De
                  erős a lelke mind a kettőnek,
                  csak egy pillantásig tart az ellágyulás, a
                  megilletődés: arcuk nem mutatja, mi
                  forr, mi fő belől. Megindul a beszéd, foly mint a
                  folyóvíz, Lőrinc dicsekedik
                  nagy boldogságával, nagy gazdaságával (az idei
                  termés az volt csak a termés!),
                  aztán sorba jönnek háborúk, kalandok, közbe-közbe
                  nagyokat nevetnek. A tüzes
                  bor megoldja a nyelveket, egyszer-egyszer hárman
                  is beszélnek s no lám, mi
                  csuda történt? - széles, virágos kedve nyílt
                  Miklósnak, poharat emel,
                  felköszönti a boldog házaspárt, nagyot iszik
                  értük.
               </p>
               <p>
                  Hiszen ez így jól indult, igazán jól. Ha ezt látná a
                  nap, tudom,
                  megcsudálná, de csak a hold sütött, az pedig
                  vigyorgott, előre vigyorgott azon,
                  ami készül, készülődik: Kiugrott medréből a
                  jókedv, talán mindjárt táncra is
                  kerekednek, ha vége szakadt volna a vacsorának,
                  de annak vége-hossza nem volt:
                  ihol, éppen most hoztak be rengeteg nagy
                  ezüsttálon egy vaddisznósüldőt,
                  egészben, ropogósra sütve, a szájában piros alma
                  mosolygott - csuda-e, ha a vén
                  hold képe még szélesebbre húzódott?
               </p>
               <p>
                  - Ez ám csak a süldő! - szólt büszkén Lőrinc. - Én
                  lőttem ezt,
                  Miklós!
               </p>
               <p>
                  Aztán vette a kést, hogy felszeletelje, de csak
                  nyiszálgatta a
                  balkezű Lőrinc, nem boldogult vele.
               </p>
               <p>
                  - Ide a kést nekem! - szólt Toldi nevetve s elkapta
                  Lőrinctől.
               </p>
               <p>
                  Nézte, nézte ezt Piroska, s mit gondolt, mit nem,
                  elmosolyodott,
                  az ám, valami csintalan gondolat szaladgált a
                  fejében, s uccu neki, az ajakán
                  ki is szaladott:
               </p>
               <p>
                  - Ej, ej, kedves uram, nem értem a dolgát. Miért
                  kíméli folyvást a
                  jobb kezét kelmed? Láttam a víváskor, hogy amikor
                  a bal kifáradott, a jobbjával
                  hatalmasat vágott!
               </p>
               <p>
                  Hej, tűzbe-lángba borult az arca Lőrincnek, elevenre
                  talált a
                  célzás, meg is sebezte kegyetlen. Elvesztette
                  fejét s mondani is szörnyű, látni
                  hogyne volna! - bal kezével odavágott, ahonnét a
                  pajkos szavak nyila rája
                  röppent. Mit tettél, Tar Lőrinc! Nézd,
                  kiserkedett a vér, a Piroska vére!
               </p>
               <p>
                  Állott Toldi, mint egy szobor, megmeredve, arca
                  fehér lett, mint a
                  fehérített vászon, aztán egyszerre zihálni,
                  emelkedni kezdett a melle, szikrát
                  hányt a szeme, a szobornak a keze emelkedett s
                  készült a csapásra, halálos
                  csapásra. Ám ezt Lőrinc nem várja meg, esze
                  nélkül rohan a szomszéd szobába,
                  annak az ablaka nyílik az utcára, tolvaj módjára
                  veti át magát az ablakon, úgy
                  menti meg gyáva életét.
               </p>
               <p>
                  Már utána akarja vetni magát Toldi, de Piroska
                  könyörögve áll
                  elébe, megfogja kezét, ráborul, esdekel,
                  könnyével áztatja Toldi Miklós kezét:
                  ne, ne, ne ölje meg!
               </p>
               <p>
                  Nézzetek ide, hogy szelídült báránnyá a vérszomjas
                  tigris. Szép
                  gyöngén keblére vonja a boldogtalan asszonyt,
                  csókolja a vértől piros
                  ajkat.
               </p>
               <p>
                  - Jer velem, jer velem, édes virágszálam! Elviszlek,
                  megvédlek
                  egész világ ellen!
               </p>
               <p>
                  Csak ekkor tért magához Piroska s összeszedve minden
                  erejét,
                  kibontakozott az ölelő karokból, könyörögve,
                  esdekelve nézett Toldira:
               </p>
               <p>
                  - Lovag! Védd meg egy nő becsületét!
               </p>
               <p>
                  Lovag, védd meg egy nő becsületét... Ez neki szólt.
                  Ő a lovag,
                  Piroska a nő, kinek becsületét meg kell védeni.
                  Lett légyen bármi durva Lőrinc
                  cselekedete, övé ez az asszony.
               </p>
               <p>
                  Toldi Miklós igazi lovag volt. Eleresztette Piroska
                  kezét s ment,
                  némán, szó nélkül. Ment azzal az erős
                  elhatározással, hogy soha, soha nem fogja
                  látni többet Rozgonyi Piroskát...
               </p>
            </div>
            <div type="chapter">
               <head>
                  A szalontai várban
               </head>
               <p>
                  Nem maradott egyedül Piroska az apai házban, mikor
                  Toldi
                  eltávozott: vele maradott az emésztő bánat, a
                  rettentő önvád. Tépelődött,
                  vergelődött szegény, keserű vádakkal illette
                  önmagát. Lám, szerette s szereti
                  őt Toldi s ő ezt nem érezte meg. Ha megérzi vala,
                  nem köti életét Tar
                  Lőrinchez, a gyávához, aki nem átallotta hitvány
                  módon szerezni meg az ő kezét.
                  De hát nem volt-e hitvány a Toldi cselekedete?
                  Nem, nem! Most már talált rá
                  mentséget. Bizonyosan próbára akarta tenni az ő
                  szerelmét! De ő ezt nem érezte
                  meg, nem értette meg akkor. Oktalan tépelődés,
                  oktalan önvád: késő, késő!
                  Hűséget esküdött a gyáva Lőrincnek, inkább
                  senyvedjen el emésztő bánatában,
                  inkább haljon meg szörnyű halálnak halálával,
                  semhogy esküjét megszegje.
                  Leroskadt Szűz Mária képe elé, hozzá könyörgött:
                  segíts, Szűz Mária, Megváltó
                  édesanyja, nehogy megtántorodjam. Elmerült az
                  imádságban, észre sem vette, hogy
                  Lőrinc visszaódalgott a házba. Visszaódalgott, de
                  nem mutatta magát. Látta,
                  mikor Toldi elvágtatott Pejkó paripáján a sötét
                  éjszakában, talán világgá is
                  bujdosott, de mégsem merte bántani Piroskát:
                  félt, hogy Toldi megérzi s
                  visszajön a világ végéről is, megtorolni az ő
                  durvaságát.
               </p>
               <p>
                  Nem, nem maradt egyedül Piroska, vele maradt a bánat
                  s az önvád.
                  Toldi Miklós sem egyedül vágtatott el a sötét
                  éjszakában, vele vágtatott a
                  bánat. A bánat s az önvád. Egyik sem maradott el
                  tőle. Marcangolták testét,
                  lelkét. Az egyik azt mondta: boldogtalan lész te
                  koporsód zártáig. A másik azt
                  mondta: magadra vess, te vagy okozója. Egyszer
                  közel volt hozzád a boldogság s
                  te elszaladtál előle. Most már szaladhatsz utána,
                  sohasem éred utol.
               </p>
               <p>
                  Így vívódott, tusakodott, vergelődött Toldi Miklós
                  lelke, míg a
                  Pejkó nyargalt árkon-bokron át s meg sem állott,
                  míg Nagyfaluba nem ért. Minek
                  jöttél ide, Toldi Miklós? Ugye azért, hogy kisírd
                  magadat édesanyád keblén?
                  Sírhatsz, mostan való nagy bánatod feneketlen,
                  sohasem sírod ki! Édesanya meleg
                  csókja, lágy ölelése, nyájas szava - mind hiába
                  való, Toldi búját, nagy
                  bánatját le nem csillapítá, Anikó húgának
                  nevetésén, pajkosságán el sem
                  mosolyodott. Nem volt maradása a szülői házban.
                  Kérdezni is alig merik: hová,
                  merre. Komoran, szinte szó nélkül búcsúzik,
                  menekülve menekül a zord
                  magányosságba, a szalontai várba. Mikor a király
                  ezt a várat ajándékozta,
                  szomorú kedvvel fogadta az ajándékot: mit ér a
                  vár, ha nem Rozgonyi Piroska
                  annak az asszonya? Lám, mégis jó, hogy van vára,
                  ahová elrejtőzhetik bánatával.
                  Ahol senkinek sem tartozik szóval, felelettel.
                  Nem kérdezi, nem faggatja senki:
                  mi bajod, Toldi? Nem vigasztalják sértő
                  tréfaszóval: ne búsulj. Búsuljon a ló,
                  elég nagy a feje.
               </p>
               <p>
                  Hát itt csakugyan szíve szerint búsulhatott,
                  bánkódhatott. Egyedül
                  volt a nagy, kongó házban. Egyedül bolyongott
                  szobáról szobára. S ha ki-kiment
                  a vár falára, onnét belemeredhetett a nagy, a
                  végtelen messzeségbe, senki meg
                  nem háborítá. Nem, őt senki meg nem háborítá,
                  egyedül a Piroska képe...
                  Elbujdoshatik vala a világ végire, oda is
                  elkíséri az ő képe, az ő szomorú,
                  hervadozó arca. Hej, nem volna szomorú, nem is
                  hervadozna ez az arc, az ő
                  szívét sem szaggatná, nem tépdesné éles körmével
                  a bánat keselyűje, ha ő itt
                  volna valóságban! Be megtelnék ez a nagy kongó
                  ház, ha megcsendülne egyszer az
                  ő édes hangja! Meleg fészekké válnék a komor,
                  rideg vár, annak minden
                  zuga!
               </p>
               <p>
                  Meg-megáll egy házban, a legszebbikben s elsóhajtja:
                  ez lenne az
                  övé! Az asszony háza! Újra meg újra bejárja a
                  várat, képzelete rakosgatja a
                  fészket, egy-egy pillanatra felejti, hogy az ő
                  álmodozása hiú álmodozás s e
                  pillanatokban mérhetetlen az ő boldogsága. De
                  ezek csak pillanatok. Elmúlnak,
                  elenyésznek s marad a zord, a kegyetlen valóság:
                  üres a ház! Üres az asszony
                  háza!
               </p>
               <p>
                  - Lakatot rá, hogy ne lássam többet! - tör fel
                  kebléből a vad
                  fájdalom.
               </p>
               <p>
                  S lakatot, nehéz lakatot tesz az asszony házára. S
                  ettől kezdve
                  nem találja helyét. Hull az őszi, hideg ólmos
                  eső, lelkére rászakad az emésztő
                  unalom. Cél nélkül, ész nélkül munkába kap,
                  összecsődíti a jobbágyokat, rombol,
                  épít, újra rombol, amibe ma belekap, holnap
                  abbahagyja. Aztán jön a tél,
                  fehérbe borul erdő, mező s szilaj kedvvel űzi
                  reggeltől estig erdő, mező
                  vadjait. De megunja ezt is, a magányos erdőmezőjárást s hát még a hosszú téli
                  esték mily kietlenek egyedül! Ám ennek könnyű az
                  orvossága, üzen szerteszéjjel
                  a környék urainak s megtelik esténként a kongó
                  ház víg vadászcimborákkal.
                  Klastrom volt eddig a szalontai vár s most
                  egyszerre zajos, vad tivornyák
                  fészke lett. Borba, féktelen tivornyákba próbálja
                  temetni szíve nagy bánatját,
                  mindhiába! Haj, mi lett belőled, Toldi Miklós! Ha
                  látna, nem ismerne reád a te
                  édesanyád. Arcod beesett, hajad kusza, szemed
                  vörös a sok tivornyától. Hát
                  hangod mély zengése, búgása hová lett? Durva,
                  rekedtes. Olyan, amilyen a
                  tivornyázó embereké.
               </p>
               <p>
                  Hiszen nem maradott titok a szalontai szakadatlan
                  tivornyázás. “A
                  rossz hír szárnyon jár”, elszárnyalt az
                  Nagyfaluba, s merthogy egyéb hír sem
                  jött Szalontáról, nem volt otthon maradása a jó
                  nagyasszonynak, szólott egyszer
                  az öreg Bencének:
               </p>
               <p>
                  - Hallod-e, hű szógám, fogj be, mindjárt fogj be!
                  Megyünk
                  Szalontára, hadd lám, igaz-e, mit temondálnak
                  róla. Nem! Az lehetetlen. Nem! Az
                  hihetetlen. Az én fiam! Miklós! Ugye, lehetetlen?
                  Ugye, hihetetlen? Fogj be,
                  öreg, fogj be!
               </p>
               <p>
                  Haj, szegény Toldiné, mit kellett megérned! Egy
                  szóig igaz volt,
                  mit róla hallottál... Lám, most is foly a vad
                  tivornyázás, durva röhögéstől,
                  szilaj táncolástól hangos Toldi vára. Most is,
                  hogy befordult a nagyasszony
                  szekere az udvarra, szörnyű dínomdánom, hejehuja,
                  dobogás, kurjantás verődött
                  ki... Igaz hát, igaz hát! Majd megszakadt szíve
                  szegény nagyasszonynak.
               </p>
               <p>
                  Na, Miklós, mi lesz most? Hová bújsz? Jön az
                  édesanyád! Amint
                  befordult a szekér az udvarra, a fiatal Bence,
                  aki künt ácsorgott, szaladt az
                  urához, odasúgott neki:
               </p>
               <p>
                  - Uram... a nagyasszony... az apám... Jaj nekünk!
               </p>
               <p>
                  Mondjam-e, hogy mindjárt elpárolgott a bor gőze
                  Toldi fejéből? Jő
                  az édesanyja! Jő és nem szaladhat elébe ölelő
                  karokkal, örvendező szókkal:
                  anyám, édesanyám! Inkább ezer halált halna,
                  semhogy így kerüljön anyja elébe.
                  Ami még nem történt Toldival, most megtörtént:
                  kisompolygott a házból, aztán
                  futva-futott az istállóba, hirtelen felkapott a
                  Pejkóra s mire édesanyja
                  belépett a házba, árkon-bokron túl volt.
               </p>
               <p>
                  Na, szegény Toldiné, volt mit lásson, mikor a házba
                  benyitott.
                  Szinte visszatántorodott a bor gőzétől, még
                  inkább attól, amit látott. Asztal
                  körül, asztal alatt, asztal tetején ittak,
                  táncoltak, hortyogtak fia barátai. A
                  jó öregasszony undorodva nézett körül s szíve
                  majd megszakadott a gondolatra,
                  hogy e tivornyázó népség közt találja az ő kedves
                  fiát. De Isten szerette a jó
                  nagyasszonyt: lám, lám, az ő fia, az ő nevelése
                  mégsincs ezek között!
               </p>
               <p>
                  - Ki ebből a házból! Kitakarodjatok, fiam megrontói!
               </p>
               <p>
                  Aki táncolt, annak megroggyant a lába; aki ivott,
                  annak torkán
                  akadt a bor; aki az asztal alatt hortyogott,
                  ijedten riadt fel, mintha csak a
                  végítélet kürtje harsant volna meg a házban.
                  Pedig csak egy gyámoltalan
                  öregasszony hangja volt az! Zavarodtan néztek
                  össze az urak, egynek sem jött
                  szó az ajakára, aztán körülnéztek bátortalan,
                  keresték a gazdát s merthogy volt
                  gazda, nincs gazda, mind ahányan voltak,
                  szégyenkezve kisompolyogtak. Csak az
                  ifjú Bence maradott benn, meghúzódva egy
                  sarokban, reszketve, mint a
                  nyárfalevél.
               </p>
               <p>
                  No, Bence, lesz most haddelhadd! Hiszen az nem is
                  maradt el.
                  Kikapta az apai jusst, hogy nem lehetett emiatt
                  panasza.
               </p>
               <p>
                  - Hát ebadta kölyke, ingyenélő korhely! - zúdult reá
                  az öreg
                  haragja s közben csak úgy pattogott, suhogott a
                  hátán az ostor nyele. - Azért
                  váltottál fel a kisuram mellett, hogy elrontsd
                  őkegyelmét!? Hát ezt tanultad
                  tőlem?
               </p>
               <p>
                  Csihi-puhi, vágta-szabta, ahol találta s bizony
                  vérbefagyva
                  hagyja, ha a jó nagyasszony le nem csendesíti.
               </p>
               <p>
                  Jól volt ez így, rászolgált erre öreg Bence satnya
                  sarjadéka. De
                  hová tűnt Miklós? Keresik a várban, a vár minden
                  zege-zugában, az udvaron, a
                  csűrökben, az istállókban: kereshették, ki tudja,
                  hol nyargal, merre hajtja
                  szégyene s bánatja? Vártak rá egy hétig, vártak
                  rá kettőig, közben a
                  nagyasszony tisztára takaríttatá a várat, hogy
                  nyoma se maradjon a vad
                  tivornyáknak, aztán átaladá a kulcsot a
                  várnagynak s nagy búsan hazaszekerezett
                  Nagyfaluba...
               </p>
            </div>
            <div type="chapter">
               <head>
                  Bajvívás a Duna szigetjén
               </head>
               <p>
                  Hajtotta, kergette Miklóst a szégyen, a bánat,
                  sokáig azt sem
                  tudta, hol jár, merre jár. Mindegy volt neki,
                  akárhol. Ha rágondolt
                  édesanyjára, lángba borult arca a szégyentől,
                  szeretett volna a föld alá
                  süllyedni. De hiába, a föld nem nyílt meg alatta
                  s a Pejkó csak vágtatott vele
                  tovább, tovább, vitte az ösztöne Budavára felé.
                  Vagy tán mégis Miklós akarta
                  így? Nem, nem tudta kiverni szívéből Piroska
                  képét, az a kép hívta, csalogatta:
                  jere, jere, nézz meg, egyszer, utoljára. Nézd,
                  hogy lehervadtam nehéz
                  bánatomban!
               </p>
               <p>
                  - Lehervadott, elfonnyadott... mind ezt hallja Toldi
                  Miklós.
               </p>
               <p>
                  Száll a hír hozzá, budai házába, tódítva, tetézve. -
                  Megverte az
                  ura... de hányszor megverte! Annak a betegje...
               </p>
               <p>
                  Így zaklatták lelkét, így tépdesték, marcangolták
                  szívét, mióta
                  Budára érkezett. Pedig Lőrinc amaz este óta sem
                  szóval, sem kézzel nem bántotta
                  Piroskát. Hervadott, fonnyadott ő anélkül is.
                  Beteg volt a szíve, gyötrődött a
                  lelke, emián sorvadott liliom termete, emián
                  fonnyadott arcának rózsája.
               </p>
               <p>
                  - Meg kell halnod, Lőrinc! - zúgott, morajlott
                  Miklós haragos
                  indulatja, s meg-megrendült lába alatt a padló,
                  amint fel s alá járt házában,
                  nagyokat dobbantván. Fojtogatta torkát a düh, a
                  féktelen harag s újra meg újra
                  zúgta-búgta: meg kell halnod, Lőrinc!
               </p>
               <p>
                  Levette sisakjáról a tollat, szólította a kapust
                  (foltozó varga
                  volt a mestersége) s mondta neki, amint
                  következik:
               </p>
               <p>
                  - Eredj nyomban Tar Lőrinchez. Mondjad neki: holnap
                  hajnal előtt,
                  Duna szigetjében legyen ott. Egyedül. A
                  vasöltözetjében. Én is ottan leszek.
                  Életre-halálra megvívunk mi ketten. De jöjjön!
                  Különben az utcán ütöm le, mint
                  a veszett kutyát!
               </p>
               <p>
                  Hát bizony, fura dolog volt, hogy lovag lovaghoz
                  foltozó vargát
                  küldjön ilyen üzenettel, de már mindegy: elég az,
                  hogy a varga kicsípte magát
                  négy szegre, nagy kevélyen végigment az utcán,
                  beállított Tar Lőrinchez,
                  elémondta mondókáját, Lőrinc meg szépen
                  végighallgatta s ámbátor közben nagy
                  kedve kerekedett, hogy a fura követet kilódítsa,
                  de mégis a dolgot meggondolta:
                  akárki volt a követ, Toldi Miklós követje volt
                  az!
               </p>
               <p>
                  Nem lódította ki a vargát, de sőt, bosszúságát
                  visszafojtva,
                  szelíden válaszolt, amint következik:
               </p>
               <p>
                  - Vidd vissza, jó ember, az urad tollát. Nem ez a
                  törvénye a
                  lovagi viadalnak. Lovagot lovag csak lovag által
                  hívathat viadalra. Erre az
                  üzenetre nem megyek el.
               </p>
               <p>
                  Elment a varga, de csak azután ijedt meg igazán
                  Lőrinc. Hej, mi
                  lesz most! Ha Toldi meghallja az üzenetet, vak
                  indulatjában még a házára tör s
                  úgy táncoltatja végig rajta tollas buzogányát! S
                  ha nem tör a házára, kimehet-e
                  ő az utcára, míg Toldi Budán lesz? Beleizzadott
                  szegény Lőrinc, aztán meg a
                  hideg rázta ki a gondolatra, hogy akár itt, akár
                  egyebütt találkoznia kell
                  Toldival. Napokig nem mozdult ki a házából s
                  éjjel-nappal rajta volt az
                  acéling, kapuján, házán nagy nehéz lakatok: se
                  ki, se be!
               </p>
               <p>
                  No, de nem ülhetett otthon az ítélet napjáig, nagyot
                  gondolt; azt
                  gondolta, hogy megy a király színe elé, elémondja
                  az ő keserves állapotját. Úgy
                  tett, ahogy elgondolta: nekiöltözött, mintha
                  hadba menne, páncéling szorította
                  mellét, hátát, oldalát, kardot kötött oldalára,
                  kétélű gyilkot szúrt az övébe,
                  úgy ment a királyi palotába, jobbra-balra
                  kapkodva a fejét arra mentében: nem
                  jön-e valahol Toldi.
               </p>
               <p>
                  Nagyot nézett a király, mikor Lőrinc állig
                  fegyverben elejbe
                  borult. Nem így szoktak a király színe elé lépni.
               </p>
               <p>
                  - Oh, felséges uram, én dicső királyom - így
                  kezdette Lőrinc -,
                  bocsásd meg énnekem, hogy így jöttem kegyes
                  színed elé. Nem jöhettem másként:
                  Toldi Miklós reám les, akármerre járok.
               </p>
               <p>
                  - Toldi Miklós!? - szól a király álmélkodva s aztán
                  int: csak
                  folytasd.
               </p>
               <p>
                  - Úgy van, Toldi Miklós. Amikor Kesziben a bajvívás
                  volt, rávett
                  engem, hogy ruhát cseréljek vele. Hogy ő megvív
                  énhelyettem Piroskáért. Meg is
                  vívott az én képemben. Enyém lett a leány. Az ő
                  szíve aztán szerelemre lobbant.
                  Megbánta a tettét s most meg akar ölni!
               </p>
               <p>
                  - Toldi Miklós! Toldi! - kiáltott fel a király
                  hitetlenül. -
                  Ismételd még egyszer. Mondd el aprójára, hogy
                  történt, mint történt.
               </p>
               <p>
                  Aprójára elmondotta Lőrinc, s hallgatta a király
                  komoran,
                  bosszúsan. Ezer ráncba borult szép magas homloka.
               </p>
               <p>
                  - Nos, akkor - szólt a király -, te sem vagy lovag,
                  Toldi Miklós
                  sem az. Még ma törültetem neveteket a lovagi
                  sorból. Letépetem rólad a lovagok
                  díszét. Letépetem Toldi Miklósról is. Eredj,
                  többé ne lássalak!
               </p>
               <p>
                  Még ki sem támolygott Tar Lőrinc, szólíttatá a
                  király a
                  testőrkapitányt s parancsolá neki: fogassa el
                  Toldit, verettesse vasra, zárassa
                  tömlöcbe!
               </p>
               <p>
                  Király ha parancsolja, bizony nem kérdezik, miért,
                  nosza, mint a
                  kopók a nemes vadat, űzik, hajszolják Toldit, aki
                  mióta visszajött a varga az
                  üzenettel, nem találta helyét, elszáguldott
                  Budáról, belevetette magát rengeteg
                  erdőbe, hátha ott lelohadna emberölő haragja. De
                  bújhatta az erdőt, nem
                  lohadott szilaj haragja, forrott, lobogott
                  bosszúszomjas indulatja s
                  éjjelenként vissza-visszajárt Budára, ha valahol
                  kezére kaphatná Lőrincet!
               </p>
               <p>
                  Most is, míg a kopók az erdőben keresték a nemes
                  vadat, utca
                  sarkán leskődött az: megneszelte, hogy Tar Lőrinc
                  kibújt az odújából. Éppen
                  jött Tar Lőrinc a királyi palotából, hol lovagi
                  díszétől megfosztották (Bánta
                  is ő, csakhogy Toldit vasra verik s nem kell
                  félnie tőle!), nagy bátran
                  léptetett le a hegy oldalán, a Duna felé, mikor
                  hirtelen, váratlan elejbe
                  toppant Toldi Miklós.
               </p>
               <p>
                  - Velem jössz te mostan! - ordított Lőrincre Miklós,
                  s mellen
                  ragadva lódítá előre, Duna partjára. Ottan
                  beledobta egy csónakba: el Duna
                  szigetjére! Hiába vergelődött Lőrinc, nem volt
                  menekvés Toldi keze közül. S
                  hogy megérkeztek a sziget partjára, mondta Toldi:
                  no, most pihenj egyet,
                  Lőrinc. Meg kell verekednünk életre-halálra.
                  Egyikünk itt marad. Nézz ide. Egy
                  szál kard van velem. Te állig fegyverben. Nem
                  lehet panaszod. No, csak pihenj,
                  Lőrinc!
               </p>
               <p>
                  Lenyomta Lőrincet a földre, hogy pihenjen. Hiszen
                  lenyomhatta, nem
                  volt ez pihenés. Ha most a föld megnyílt volna,
                  jaj, de jó lett volna! De a
                  föld nem nyílt meg. Ha most az ég megszakadna s
                  onnét szárnyas angyal szépen
                  leszállana olajággal s szólna: békesség légyen a
                  földön! De az ég nem szakadt
                  meg, szárnyas angyal nem szállott le, nincs
                  segítség sem égen, sem földön:
                  készülj a halálra, balkezű Tar Lőrinc!
               </p>
               <p>
                  Hát - készült a halálra. S ha már meg kell halni, ne
                  haljon meg
                  gyáván. S ki tudja? Hátha őrá mosolyog a vak
                  szerencse? Összeszedte magát
                  Lőrinc, bal kezébe kapta kardját, vágott
                  eszenélkül, elkeseredetten, sorba
                  fogja ki, sorba üti félre Toldi nehéz kardját.
                  Merthogy Lőrinc bal, Toldi jobb
                  kezével forgatta a kardot, visszásan, furán ment
                  a bajvívás s Toldiban már
                  forrott a düh, a bosszúság, hogy folyton csak a
                  levegőt szabdalta. Nosza,
                  gondolt egyet, bal kézbe kapta ő is a kardját,
                  szörnyű suhintással lecsapódott
                  a kard s holtan terült el a földön balkezű Tar
                  Lőrinc!
               </p>
               <p>
                  Aztán - szaladott Toldi, belevetette magát a
                  csolnakba, át a budai
                  partra, ki a hegyek közé, erdők sűrűjébe!
                  Azonközben Lőrincet megtalálták a
                  szigeti apácák, hírt adtak Budára, jöttek a
                  szolgák, hajón átvitték a
                  holttestet, s mikor éppen letették a tornác
                  földjére, nyílt az ajtó: Piroska
                  lépett ki rajta.
               </p>
               <p>
                  Piroska! Piroska! Oh, mi lett belőled! Haj, de
                  megfonnyadtál,
                  gyönyörű virágszál! Nézzetek csak oda, alig áll a
                  lábán! Aztán amint ránéz ura
                  holttestére, éles sikoltással lezuhan a földre.
                  Vége, vége, vége! Letört a
                  virágszál. Megért a halálra.
               </p>
            </div>
            <div type="chapter">
               <head>
                  A sírboltban
               </head>
               <p>
                  Fekete gyászba borult Rozgonyi uram budai palotája.
                  Szegény
                  öregember! Van-e nagyobb bánat az ő bánatjánál?
                  Aki látta, megsajnálta,
                  Piroskával együtt apját is siratta. Erővel
                  szakítják el a koporsó mellől.
               </p>
               <p>
                  - Hagyjátok itt nekem! Ne temessétek el! - könyörög
                  az öreg. -
                  Nem, nem halt meg az én szép Piroskám, ne
                  temessétek el!
               </p>
               <p>
                  Szem nem marad szárazon, erős férfiak zokogva
                  zokognak, úgy viszik
                  a két koporsót, befektetik a Gellérthegy
                  oldalába, mély sziklaüregbe s
                  ráhengerítenek rengeteg nagy sziklát...
               </p>
               <p>
                  De még azon éjen, a temetést követő éjen mi történt?
                  Az történt,
                  hogy két tolvaj lakatos a sírbolthoz lopódzott,
                  álkulcsokkal a zárakat
                  kinyitották, de annál többre nem is haladtak:
                  attól a nagy sziklától nem tudtak
                  belépni a sírboltba. Ám egyszerre, amint
                  kínlódtak, erőlködtek, ha valami
                  szerént mégis bejuthatnának, megzavarta gonosz
                  munkájukban nehéz lábdobogás:
                  uccu, elszaladtak, mintha szemüket vették volna!
                  Hiszen nem is volt tanácsos a
                  maradás: Toldi Miklós volt az, aki meglepte őket.
                  Aki eléjött erdő sűrűjéből,
                  hogy lássa Piroskát! Hej, őneki nem kellett
                  segítség! Széles vállát a sziklának
                  feszítette, félrelódította s belépett a gyéren
                  világított sírboltba. Ott feküdt
                  a két koporsó egymás mellett. Toldi odalépett,
                  felemelte a koporsó fedelét,
                  aztán ráborult a halottra s zokogva zokogta: Édes
                  egyetlenem! Letört
                  virágszálam! Emelte karjába, ölelte, csókolta a
                  drága halottat. Lehervadott
                  arcát könnyével öntözte s ím, halljatok csodát!
                  Piros vér eregél a hófehér
                  arcon, melegedik a fagyos ajk, nyílik, nyiladozik
                  a lecsukódott szem - a halott
                  megszólalt: Hol vagyok? Ki vagy te?
               </p>
               <p>
                  No, Toldi Miklós, most szedd össze magad! Száz
                  csatában voltál, a
                  félelmet hírből sem ismerted, láttál szörnyű sok
                  rémséget s véred meg nem
                  fagyott... De most senki ne csudálja, ha meghűlt
                  a vér benne.
               </p>
               <p>
                  - Nem, nem, ez csak álom - tusakodik aztán
                  összeszedve magát.
               </p>
               <p>
                  S nézi, nézi az ébredezőt, aki lassan jártatja körül
                  a tekintetét,
                  aztán tapogatja halotti köntösét, majd átnéz a
                  másik koporsóra, onnét ismét
                  Toldira s újra kérdi: Ki vagy?
               </p>
               <p>
                  - Én vagyok, én vagyok, Toldi Miklós vagyok!
                  Eljöttem éretted a
                  síri világba, édes szép szerelmem! Jere velem,
                  jere. Hadd higgye a világ,
                  meghaltál. Hadd higgye. Jere velem, jere, édes
                  szép Piroskám!
               </p>
               <p>
                  Így áradott Toldi ajkáról a lelkes beszéd, de
                  Piroska irtózattal
                  hallgatta s nagy háborodással így szóla Toldinak:
               </p>
               <p>
                  - Fuss innét, fuss innét, te, férjem gyilkosa!
                  Örökre elválaszt az
                  ő vére minket! Légy átkozott, Toldi! Legyek
                  átkozott én is!
               </p>
               <p>
                  Ah, megátkozta! Őt is, magát is! Aztán
                  visszahanyatlott a halotti
                  párnára - aléltan... vagy holtan? Toldi pedig,
                  mint akit bunkósbottal fejbe
                  vertek, kitámolygott a sírboltból, nekivágott a
                  vak éjszakának. Oszladozott a
                  hűs éjjeli levegőn bódultsága, lassanként
                  rendezgette elméjében az éjszaka
                  történetét s hajnalkor újra visszatért a
                  sírbolthoz: látni, hogy csakugyan él-e
                  Piroska. Nem álmodott-e? De mire visszaért, zárva
                  találta a sírboltot.
                  Zavarodva állott meg, nem tudta, mi történt.
                  Állt, álldogált, majd leült s várt
                  egész nap, hátha jön valaki. De senki sem jött.
                  Leszállt az este s Toldi
                  nekivágott a rengeteg erdőnek...
               </p>
               <p>
                  Szegény feje, sejtelme sem volt arról, hogy már
                  nemcsak gyilkos,
                  de még sírrabló is: két nagy bűnért keresik
                  életre-halálra. Mert az a két
                  lakatos, akiket az ő hirtelen odatoppanása
                  megzavart, visszasompolygott s mikor
                  eltávozni látták Toldit, nosza, munkához láttak.
                  Az egyik lest állott az
                  ajtóban, a másik meg fosztogatta a halottat. Mi
                  tenger kincset, ékességet
                  temettetett el Piroskával az ő édesapja! S az
                  most mind rablókézre került.
                  Hiszen ha csak raboltak volna a cudarok! Elásván
                  a rablott kincset, mentek
                  egyenest a Rozgonyi házához, felverték a háznépét
                  s jelenték a szörnyű dolgot:
                  látták Toldi Miklóst, amint a sírt kirabolta!
               </p>
               <p>
                  Hát hogy a sír ki volt rabolva - az szent igaz,
                  ebben nem hazudtak
                  a tolvajok, de azt bizony maguk sem gondolták,
                  hogy mekkora örömre viszik oda
                  Rozgonyi uramat. Ők csakugyan halottat raboltak
                  ki, de mikor a szegény megtört,
                  roskadozó öreg betámolygott a sírbolt ajtaján,
                  élőt talált: koporsójában ült
                  Rozgonyi Piroska!
               </p>
               <p>
                  Oh, ha valaki le tudná írni az öregember feneketlen
                  nagy örömét!
                  Hogy sír, zokog, kacag összevissza! De Piroska
                  nem örül, nem is mosolyog, sőt,
                  inkább kesereg magában: oh, jaj, miért nem
                  hagytok csendes koporsómban...
               </p>
               <p>
                  Hát Miklós?... Mi történt szegénnyel?
               </p>
               <p>
                  Vagy volt eddig, vagy nem, most lett csak igazán
                  üldözött vad
                  Miklós! Jelentették a királynak: nemcsak
                  gyilkolt, rabolt is.
               </p>
               <p>
                  - Rabolt is! - kiáltott a király szörnyű nagy
                  haraggal. - Üldözni
                  kell, el kell fogni élve avagy halva!
               </p>
               <p>
                  Így a király.
               </p>
               <p>
                  - Átok reá! Átkozott az is, aki befogadja. Aki
                  kenyeret ad neki!
                  Aki pedig megöli, nem vétkezik azzal.
               </p>
               <p>
                  Így az esztergomi érsek.
               </p>
               <p>
                  Világhíres Toldi Miklós, vitézek vitéze, mit kellett
                  megérned!
               </p>
            </div>
         </div>
         <div type="group">
            <head>
               Harmadik könyv
            </head>
            <div type="chapter">
               <head>
                  Az anyai szív
               </head>
               <p>
                  Szárnyon jár a rossz hír, elszárnyalt Nagyfaluba,
                  oda szárnyalt
                  tán legelébb: világ bujdosója lett Toldi Miklós!
                  Haj, szegény nagyasszony!
                  Isten csudája, hogy meg nem szakadt a szíve. Az ő
                  fiát, az ő édes fiát mivel
                  nem vádolják! Anyai szív elhiheti-e ezt?
                  Mondhatja esküszóval az egész világ:
                  nem hiszi a nagyasszony. Akit ő dajkált, nevelt,
                  akit ő mindig csak szépre,
                  jóra tanított s akinek eddig minden cselekedete
                  Istennek tetsző vala:
                  vetemedheték-e rablásra, sírfosztogatásra?
               </p>
               <p>
                  Azt hiszi eleintén, rossz álom volt a hír, de jő
                  mindennap, nő,
                  növekedik, sokasodik: nincsen otthon nyugovása a
                  szegény anyának.
               </p>
               <p>
                  - Fogj be, öreg Bence, megyek a királyhoz.
               </p>
               <p>
                  De aztán egyebet gondol. Az özvegy királynéhoz megy
                  elébb
                  Visegrádra. Ő is anya, meg fogja érteni anyai
                  szívének nagy erős bánatát,
                  szószólója lesz a királynál. S felkészülődik a
                  nagyasszony, elékeresgéli ami
                  drágaság van, nagy summákat érő a vén házban,
                  hogy ne menjen üres kézzel...
                  Ihol az aranykoszorú, gyémánttal, rubinttal ékes:
                  akkor viselte fején, mikor
                  hitet mondott az urának. Hát a karperec, ura
                  jegyajándéka, nagy kincset érő ez
                  is. S itt egy színehagyott öv, de tele van rakva
                  drágakövekkel: ezeket mind
                  lefeszítgeti, összerakosgatja egy csomóba. Ami
                  csak drága ékesség volt a
                  háznál, mind összeszedte. El nem adta volna
                  világnak minden kincséért, mostan
                  odaadja a kedves fiáért!
               </p>
               <p>
                  És felültek az eleséggel jól megrakott szekérbe:
                  elöl a két Bence,
                  az öreg s az ifjú. Emez a gyeplőt fogja, amaz
                  egész úton tanítja, oktatja a
                  fiát: így, fiam, így. Így kell hajtani a lovat.
                  Né egy kő! Kikerüld! Né - ott
                  egy göbbenő! Ne zökkentsd belé a szekeret,
                  szépen, módjával ereszkedj át rajta.
                  A hátsó ülésben pedig üle a nagyasszony mellett
                  Anikó: így mentek Budára, Isten
                  tudja, hány nap, hány éjszaka.
               </p>
               <p>
                  Ottan pedig azzal a hírrel fogadták, hogy nincs
                  itthon a király.
                  Elment a rettentő nagy sereggel Olaszországba,
                  mégpedig Nápoly ellen, ahol az ő
                  kedves öccsét, Endrét, gyalázatos módon
                  megfojtották. Megfojtatá gonosz lelkű
                  Johanna királynő, merthogy tulajdon férjét nem
                  akarta maga mellett elismerni
                  királynak. Korona helyett hurkot adatott Endre
                  királyfinak! Az vala pedig a
                  rend, hogyha a király nem volt Budán, helyette az
                  anyja, az özvegy Erzsébet
                  igazgatta az ország dolgát s ilyenkor Visegrádról
                  Budára költözött. Hiszen ez
                  így éppen jól volt: a nagyasszonynak nem kellett
                  Visegrádra menni, mostan
                  mindjárt elémondhatta panaszát. S hogy a királyné
                  színe elé bocsáták, elé is
                  mondá, amint következik:
               </p>
               <p>
                  - Felséges királyném, szavam meg ne bántsa, Toldi
                  Lőrinc özvegye
                  vagyok én. Van egy fiam, Miklós az ő neve. Ismeri
                  őt egész ország, ismeri őt
                  egész világ. Két marékkal szerzé az országnak a
                  hírt s dicsőséget, haj, de
                  nekem száz marékkal a keserűséget!
               </p>
               <p>
                  - Jó, jó - szólalt meg a királyné hidegen -, ne
                  dicsekedj vele, a
                  sírfosztogatóval! Ismerem személyét, ismerem a
                  hírét, meggyalázta a lovagok
                  rendjét. Gyilkolt is, rabolt is. De csak
                  megkerítsék, szörnyű lesz a büntetése:
                  én mondom ezt neked!
               </p>
               <p>
                  - Nem, nem, az nem igaz, megkövetem felséges
                  királyném, az nem
                  lehet igaz. Ártatlant ért a vád, az érseknek
                  átka. Nem lehet sem gyilkos, sem
                  rabló Toldi Lőrinc fia! Az én fiam! Akit én
                  dajkáltam! Akit én neveltem!
               </p>
               <p>
                  És leborult szegény nagyasszony a királyné lábához.
                  Zokogva
                  könyörgött: legyen a királynál fia szószólója. És
                  kezdé kirakosgatni a
                  drágaságokat...
               </p>
               <p>
                  - Szedd föl, vigyed ajándékod! - kiáltott a királyné
                  nagy
                  indulatosan. - Azt hiszed, nincs nekem aranyam,
                  gyémántom? Inkább mondass rajta
                  misét fiad bűnös lelkéért. Nem leszek a
                  szószólója. Hadd lakoljon a bűnös. Lám,
                  lakol az ártatlan is. Az én ártatlan fiam is. A
                  tied tán drágább?
               </p>
               <p>
                  Megfagyott a könny Toldiné arcán, meg a szó ajakán a
                  rideg,
                  lelketlen beszédre s szédülten támolygott ki a
                  palotából, rároskadott Anikó
                  vállára, aki remegve várta künn nagyanyját.
               </p>
               <p>
                  - Oh, jaj, mi történt? Mit mondott édes
                  nagyanyámasszony?
               </p>
               <p>
                  - Nincs szíve - nyögte a nagyasszony.
               </p>
               <p>
                  Egyebet nem mondott.
               </p>
               <p>
                  De mire a szállásukra értek, erőt vett a nagyasszony
                  lelke
                  háborgásán s mondta hangos szóval:
               </p>
               <p>
                  - Ha nincs is kegyelem a királynénál, lesz a
                  királynál. Megyek
                  utána, ha térdig kopik is a lábam. Nem hagyom az
                  én édes fiam igazát!
               </p>
               <p>
                  - A király után! - szörnyülködtek. - Mit gondol! A
                  messzi
                  idegenbe!
               </p>
               <p>
                  - Megyek, megyek - csökönyösködött az öregasszony. -
                  Mostan éppen
                  nagy sereg búcsúsnép indul Rómába, ahhoz szegődik
                  s majd az úton addig
                  kérdezősködik, míg a királyt megtalálja.
               </p>
               <p>
                  - Nem, nem, nagyanyámasszony - mondotta Anikó -, azt
                  nem engedem
                  meg! Ha valaki elmegy, az csak én lehetek. Fiatal
                  vagyok még, győzöm a
                  gyaloglást. Velem jő Bence is. A fiatal Bence!
                  Ugye, Bence, eljössz?
               </p>
               <p>
                  - Világ végére is!
               </p>
               <p>
                  - No lám, nagyanyámasszony! Egyet se búsuljon.
                  Maradjon csak
                  itthon. Mi ketten Bencével elzarándokolunk.
                  Meglássa, hogy lesz sikere
                  annak!
               </p>
               <p>
                  Körülfogták az öregasszonyt, addig beszéltek, addig
                  könyörögtek,
                  hogy megadta magát. Elkísérte őket a búcsúsok
                  tanyájára, ottan keserves
                  búcsúzással elváltak egymástól: öregasszony, öreg
                  Bence indultak hazafelé nagy
                  búsan, Anikó s az ifjú Bence meg csak ezt várták,
                  uccu! otthagyták a búcsúsok
                  tanyáját, vettek lovat kettőt, vitézi ruhát is
                  kettőt, fegyvert elegendőt (Volt
                  rá költség bőven, ellátta az öregasszony!),
                  hamarosan felöltözködtek, lóra
                  kaptak s sebes vágtatással elvágtattak Budáról.
                  Várhattak rájok a búcsúsok:
                  mire azok nekicihelődtek, árkon-bokron, hegyenvölgyön túljártak ők!
               </p>
            </div>
            <div type="chapter">
               <head>
                  Fráter Mikola
               </head>
               <p>
                  Hát csak hadd menjen a két vitéz (mármint Anikó meg
                  Bence) Isten
                  hírével, majd találkozunk még velük valahol
                  Taliánországban, most mi addig
                  maradjunk itthon, míg nem látjuk Piroskát: él-e
                  még szegény? Hát Toldi, a
                  “gyilkos”, a “rabló” - vajon merre bujdosik?
               </p>
               <p>
                  Hiszen felébredett halotti álmából Rozgonyi Piroska,
                  de nem volt
                  élet az, amire ő ébredett. Rajta volt a halál
                  jegye szép halovány arcán.
                  Szemének tündöklő fénye, ragyogása, hová lett?
                  Ajkán mosoly, de minő mosoly! A
                  halálvágyó léleknek szomorú mosolya ez. Na,
                  szegény öreg Rozgonyi, de kevés
                  ideig tartott a te örömed! Piroskának csak egy a
                  kívánsága: amíglen eljönne
                  érette a halál angyala, vonuljon el csöndes
                  kolostorba. Ő már nem jegyese többé
                  földi embernek, Isten jegyese kíván lenni, sűrű
                  imádkozásban várja a jótevő
                  halált.
               </p>
               <p>
                  S viszik Piroskát Szűz Margit királykisasszony
                  szigetére, ottan
                  van egy kolostor: bánatba merült szíveknek való
                  ház az! A királyné, a kegyes
                  királyné nagy örömmel fogadja szándékát s hogy
                  éppen elhunyt a kolostor
                  fejedelemasszonya, Piroskát teszi helyébe
                  fejedelemasszonynak. És lejárt hozzá
                  nap nap után a szép Örzse, a bánatos
                  királykisasszony - nincs más, akinek
                  elpanaszolja szíve nagy bánatját. Mondja,
                  mondogatja: fátyolt veszen ő is.
                  Oktalan vágyódással minek epessze tovább magát.
                  Őt a király, Lajos király meg
                  sem látja. Ha hazajön Olaszországból, meglesz az
                  esküvője. Tudja, bizonyosan
                  meglesz. S ő azt lássa, végigszenvedje?
               </p>
               <p>
                  De Piroska, a megtört szívű Piroska nem fogy ki a
                  vigasztalásból,
                  az áltatásból. Hogy tud mást vigasztalni, hogy
                  tud mást éltetni: meglásd, így
                  lesz, úgy lesz! Hozzád fordul a szíve. Ne temesd
                  el magad, amíg van reménység,
                  ha olyan vékony is!
               </p>
               <p>
                  Így altatja, csitítgatja Piroska a szép Örzsét, míg
                  ő maga mélyen
                  eltemeti a maga bánatát, s bár éjjel-nappal
                  látogatja Toldi képe, nevét ki nem
                  ejti, csak gondolatban szövi nevét imádságba:
                  Uram, őrizd, védjed a bujdosót.
                  Nem, nem lehet bűnös, akit ő szeretett. Akit most
                  is szeret...
               </p>
               <p>
                  Hervadó virág a kolostorban, vadként üldözött
                  bujdosó Bakony
                  erdejében: ím, de szörnyű véget mért a végzet két
                  igaz szívre! Az egyik várja a
                  halált, könyörög érette, a másik élni akar,
                  hosszú életért imádkozik, hogy
                  levezekelhesse bűnét. Mert nagyobb volt az ő bűne
                  gyilkosságnál, rablásnál, s
                  ezt a bűnt egyedül csak Isten kérheti számon
                  tőle. Egyedül Istennek tartozik
                  számadással. Egyedül csak tőle remélhet
                  bűnbocsánatot. Annak lelkét ölte meg,
                  akit szeretett s aki szerette őt is igaz szívvel!
                  Jaj, de nagy bűn ez! Lehet-e
                  ennél nagyobb? - jajgatott a lelke Toldi
                  Miklósnak. És őt üldözik
                  gyilkosságért, sírfosztogatásért s ha
                  megtalálják, gyalázatos halállal kell
                  meghalnia! Emberek ülnek törvényt felette, holott
                  az ő bűne felett csak Isten
                  ülhet törvényt!
               </p>
               <p>
                  Ez a gondolat kegyetlenül üldözte Toldi Miklóst s
                  nagyot
                  könnyebbedett a szíve, mikor a Bakony erdőben,
                  magas hegynek ormán egy
                  monostort pillantott meg.
               </p>
               <p>
                  - Beállok barátnak! - mondotta magában Toldi. Ott
                  bátorságban
                  lehet, ott majd csak elfogy lassanként élete
                  gyertyája böjtölésben,
                  imádkozásban, testi sanyargatásban. Elmond
                  mindent: leveszi szívéről a bűnnek
                  súlyos terhét.
               </p>
               <p>
                  Úgy tett, ahogy gondolta: bezörgetett a monostor
                  kapuján, a
                  gárgyán vezette a monostor fejéhez s elmondá
                  hímezés-hámozás nélkül, hogy az ő
                  lelkét nagy bűn terheli, de ő azt erősen szánjabánja; ha befogadják barátnak,
                  szent életet él, éjjel-nappal imádkozik, vezekel,
                  sanyargatja magát.
               </p>
               <p>
                  - Úgy legyen! - mondta a monostor feje. - Maradj
                  csak itt. Ki
                  vagy, mi vagy? - nem kérdem. Adok én nevet neked.
                  Éppen most halt meg egy
                  szolgánk: fráter Mikola volt a neve. Te legyél
                  ezután fráter Mikola.
               </p>
               <p>
                  Mindegy volt Toldinak, csak itt maradhasson. Ledobta
                  vitézi
                  ruháját, szőrcsuhát öltött magára s megkezdette
                  nyomban a szolgálatot: sepert,
                  vizet, fát hordott a konyhára. A másik fráter
                  Mikola egyszerre csak egy kondér
                  vizet hozott a hegy tövéből, ez a fráter Mikola
                  kettővel. Csudálták is az
                  erejét a barátok, nagyokat hunyorítottak,
                  összenevettek, de Toldi eleinte nem
                  törődött ezzel. Hadd nevessenek. Hanem egyszer
                  csak kisült, hogy min nevetnek a
                  barátok. Azon nevetnek, hogy Mikola, az ő elődje,
                  szamár volt, a barátok
                  vízhordó szamara.
               </p>
               <p>
                  Hej, mikor ezt megtudta! Talpából a fejébe szökött a
                  vér, szörnyű
                  kedve támadt, hogy leüsse a gárgyánt, le mind a
                  barátot és összevissza rombolja
                  a monostort. De nem, nem. Türtőztette magát,
                  csendesítette haragját,
                  világhíres, vitéz Toldi Miklós lassanként
                  beletörődött alacsony sorsába:
                  hordotta tovább a vizet, a fát, sepergetett,
                  szolgálta a barátokat nappal,
                  imádkozott éjjel; böjtölt sokat, sanyargatta
                  magát ereje fogytáig. Kezdett a
                  kondér megnehezedni.
               </p>
               <p>
                  Hanem egyszer mi történt? Az történt, hogy amint
                  leballagott
                  vízért a hegy aljába, ottan meglátott egy lovat.
                  Hej, nem volt az már ló - gebe
                  volt az. Csak bőre, csontja volt meg szegény
                  párának. Feje, háta csupa
                  bojtorján. A csípőjére tarisznyát lehetett volna
                  akasztani. Nézte, nézte Toldi
                  a lovat, nagyot sóhajtott: hej, szegény pára,
                  gazdátlan pára, te sem viszed
                  sokáig! Aztán közelebb ment hozzá, nézte,
                  szorosabban nézte s akkorát kiáltott,
                  hogy megzendült belé az erdő.
               </p>
               <p>
                  A Pejkó volt, az ő hűséges lova!
               </p>
               <p>
                  Hát ilyen csudát ki látott?
               </p>
               <p>
                  Sírva borult a hű állat nyakába Toldi.
               </p>
               <p>
                  - Oh, kedves jó lovam, én okos jó Pejkóm! Utánam
                  ballagtál?
                  Megkerestél engem, üldözött gazdádat, hogy
                  megosszad velem sanyarú sorsomat?
                  Jere, jere, menjünk együtt. Vigyük a vizet a
                  barátoknak. Hadd nevessenek
                  rajtunk. Mindegy: kettőnkön nevetnek, elbírjuk
                  valahogy.
               </p>
               <p>
                  A két kondért felakasztá a Pejkó két csípőjére, így
                  ballagtak fel
                  a hegy tetejére, be a kapun. Hiszen volt röhögés.
               </p>
               <p>
                  - No lám, milyen buta szerencséje van fráter
                  Mikolának!
               </p>
               <p>
                  - Csak egyétek a testemet, lelkemet - dohogott
                  magában Toldi. Nem
                  törődött a röhögéssel, a gúnyolódással. Vele volt
                  Pejkó. Volt, aki megossza a
                  nyomorúságot. Volt részük a böjtben. Szegény
                  Pejkó a szemétdombon tengődött, de
                  lám, mégsem hagyta el gazdáját. Nem, azt nem
                  hagyta el, de el a monostort, de
                  úgy hagyta el, hogy a gazdáját is vitte magával!
               </p>
               <p>
                  Úgy volt bizony, hogy egy reggel arra ébredtek a
                  barátok: volt
                  fráter Mikola, nincs fráter Mikola. S hamar
                  megtudták azt is, miért tűnt el.
                  Jött vala egy pap a monostorba, az kiszegezett a
                  kapura egy cédulát. Arra a
                  cédulára szép sorjában le volt írva az esztergomi
                  érsek átka. Átok Toldi
                  Miklósra, a sírfosztogatóra, a gyilkosra.
               </p>
               <p>
                  - Ő volt, bizonyosan ő volt! - rémüldöztek a
                  barátok. - Fráter
                  Mikola nem volt más, mint Toldi Miklós! Jaj
                  nekünk, ha visszatér s megbosszulja
                  rajtunk, amiérthogy oly rosszul bántunk vele.
                  Agyonver, felperzsel!
               </p>
               <p>
                  Eredj, Miklós, eredj! De jó, hogy nem hallod, mit
                  rólad beszélnek.
                  Gyilkos vagy, rabló vagy. Annak tart a világ.
               </p>
               <p>
                  Eredj, Miklós, eredj, folytasd a bujdosást. Ne félj,
                  ne
                  csüggedezz, veled lesz az Isten!
               </p>
            </div>
            <div type="chapter">
               <head>
                  Anikó és Bence
               </head>
               <p>
                  Sok mindent összegondolhatott bujdosás közben Toldi
                  Miklós, de már
                  arra bizonyosan nem gondolt, hogy érette egy
                  fiatal leány, kinek otthon a rokka
                  mellett volna a helye, vitézi ruhában, kardosan,
                  lóháton rója idegen ország
                  útjait erdőkön által. Hogy odahaza, a nagyfalusi
                  udvarházban a jó nagyasszony
                  nemcsak őt siratja, de Anikót is, kedves
                  unokáját. Pedig míg ő bujdosott sűrű
                  rengeteg erdőkben, Anikó Bencével messze túl járt
                  Magyarország határán. Hol
                  utolértek, hol elhagytak egy-egy búcsújáró
                  csapatot s addig mentek,
                  mendegéltek, míg egyszerre csak a híres-nevezetes
                  Velence közelébe értek. Egy
                  gyönyörű ligetes síkságra vezette útjuk: ott
                  megállapodtak, mindenekelőtte
                  bemennének a csudaszép városba, melynek palotáit,
                  tornyait messziről
                  megcsudálták: csak mesében hallottak ilyen
                  városról. Bizonyos, hogy tündérkezek
                  építették a tengerre, emberi kéz képes volna-e
                  erre?
               </p>
               <p>
                  A rekkenő hévség elbágyasztotta Anikót. Fáradt is
                  volt, álmos is
                  volt, mondta Bencének:
               </p>
               <p>
                  - Álljunk meg itt, édes szógám. Itt, emellett a
                  patak mellett.
                  Ránk fér a pihenés, ugye?
               </p>
               <p>
                  - Meghiszem azt, hogy ránk fér. Cudar meleg napok
                  járnak errefelé.
                  Hiszen nálunk felé is süt a nap, de itt úgy süt,
                  hogy szalonnát piríthatnánk
                  mellette.
               </p>
               <p>
                  Letelepedtek a csobogó patak mellett, narancsfának
                  árnyékában,
                  Bence pányvára ereszté a lovakat, hadd legeljenek
                  a buja, tarka virágos fűben,
                  aztán ők is falatoztak.
               </p>
               <p>
                  - Jaj, de álmos vagyok, édes szógám! - sóhajtott
                  nagyot Anikó. -
                  Leragad a szemem. Vigyázz, amíg alszom.
               </p>
               <p>
                  - Csak aludjék, leányasszony, ne féljen, míg engem
                  lát!
               </p>
               <p>
                  - Hogy lássalak, mikor behunyom a szememet? -
                  nevetett Anikó. De
                  abban a pillanatban le is ragadott szép
                  szemepillája, aludott csendesen,
                  édesen, Bence meg állott egy helyben: kezében
                  lándzsa, a szeme belémeredt a
                  messzeségbe, aztán járt fel s alá, mint ahogy az
                  igazi istrázsák szoktak,
                  figyelt, hallgatózott: nem közeledik-e errefelé
                  ellenség.
               </p>
               <p>
                  Amint így járt fel s alá, hallgatózott, hát egyszer
                  csak mit
                  hall?
               </p>
               <p>
                  - Isten Jézus úgy se’ - mondotta magában - az uram
                  nevét hallám!
                  Vajon nem csengett-e a fülem?
               </p>
               <p>
                  Lábujjhegyre állott, úgy közeledett egy bokor felé:
                  azon túlról
                  hallatszottak a hangok s újra meg újra hallotta
                  Toldi nevét. Lassan,
                  nesztelenül a bokor mögé sompolygott s íme, láta
                  ott két zarándok csuhás
                  embert, akik nagy vitában voltak.
               </p>
               <p>
                  Az egyik azt mondta:
               </p>
               <p>
                  - Hallod-e, cimbora, ne tréfálj velem. Szerencsésen
                  kivergődtünk
                  Magyarországból, most már látni akarom a
                  részemet.
               </p>
               <p>
                  - Jó, jó - mondotta a másik -, majd megosztozunk a
                  pénzen. Elébb
                  Velencében elmegyünk egy ötvöshöz, annál
                  beváltatjuk a drágaságokat s aztán,
                  majd meglátjuk.
               </p>
               <p>
                  - Ohó! Nem oda Buda! A kincs fele enyém, cimbora!
                  Majd én
                  beváltatom a magam részét, te is váltasd be a
                  magadét.
               </p>
               <p>
                  - Mi! A felét! Abból nem eszel pajtás. Hát nem én
                  raboltam? Te
                  csak őrt állottál.
               </p>
               <p>
                  - Úgy? Hát nem te futottál meg, mikor jött Toldi
                  Miklós? Adod hát
                  a felét? Bizony, ha nem, feljelentlek, hogy te
                  raboltad ki a Rozgonyi
                  sírboltját.
               </p>
               <p>
                  De a rabló, az igazi, nem hagyta a “jussát”, fogta a
                  botját nagy
                  hirtelen s olyat húzott az őrálló cimbora fejére,
                  hogy az eszméletlen terült el
                  a földön. Azzal, uccu neki, indult, hogy
                  otthagyja a cimboráját.
               </p>
               <p>
                  - Állj meg! - ordított rá e pillanatban Bence, ki
                  lándzsát
                  szegezve ugrott elő a bokor mögül. - Ide a
                  kincset, rabló, különben ütött az
                  órád!
               </p>
               <p>
                  Tagadott a rabló, mintha könyvből olvasta volna, de
                  közben a
                  cimborája feleszénkedett s mondta: ott van a
                  derekán, az övben!
               </p>
               <p>
                  No, ha ott volt, Bence meg is találta, az övet
                  lekanyarította a
                  rabló derekáról, aztán kötőfékkel jó szorosra
                  kötözte mind a két kezét,
                  nemkülönben bánt el a másikkal is, s úgy terelte
                  maga előtt Anikó felé, ki a
                  nagy lármára felébredett.
               </p>
               <p>
                  Hej, édes Jézusom, volt öröm!
               </p>
               <p>
                  - Mi tenger drága kincs! Nézzed, Bence, nézzed.
               </p>
               <p>
                  - Biz itt van elég - mondotta Bence, s sóváran nézte
                  a temérdek
                  drágaságot.
               </p>
               <p>
                  - Oh, Istenem, de jó vagy! - fohászkodott Anikó. -
                  Lemossuk a
                  gyalázatot az én édes, vitéz bátyám nevéről!
                  Hallod-e Bence, hallod-e?
               </p>
               <p>
                  - Hallom, hallom - örvendezett Bence, de ő egyébnek
                  is örvendett.
                  Együgyű eszével azt hitte, hogy most már
                  kettejüké lesz az a temérdek kincs.
                  Nemhogy Nagyfaluban, de hét puszta határában sem
                  lesz több olyan gazdag ember,
                  mint ő. Mondta is szóval, amit gondolt:
               </p>
               <p>
                  - No, leányasszony, felragyogott reánk a szerencse.
                  Ezt a két
                  rablót itt helyben fára húzom, a kincsen pedig
                  ketten megosztozunk.
               </p>
               <p>
                  - Mit beszélsz? - nézett Anikó Bencére
                  megbotránkozással. - Hát a
                  gazdád? Arra nem gondolsz? Elviselné a
                  lelkiesméreted, hogy továbbat is átok
                  alatt maradjon, hitvány gyanú miatt világ
                  bujdosója legyen? Nem úgy, szógám,
                  nem úgy. Ezeket a cudar rablókat, így, ahogy
                  vannak, megkötözött kézzel,
                  bekísérjük Velencébe, ottan törvény elé állítjuk:
                  hadd tegyen a törvény
                  igazságot.
               </p>
               <p>
                  - Lám, lám, mekkora esze van a leányasszonynak! -
                  mondta Bence. -
                  Bezzeg, hogy úgy lesz, ahogy a leányasszony
                  mondja.
               </p>
               <p>
                  Egyszeribe lóra pattantak s terelték maguk előtt a
                  sírfosztogatókat, be egyenesen Velence városába,
                  ottan megtudakolták, hogy ki
                  csinálja ott az igazságot. Mind egy értelemmel
                  azt felelték, hogy: a dózse. No,
                  ha a dózse, mentek a dózséhoz, aki akkora úr volt
                  Velencében, mint más
                  országban a király, s ahogy ennek a színe elé
                  kerültek, Anikó szép sorjában
                  elémondá a nagy esetet s hozzátette azt is, hogy
                  ők egyenesen Lajos király
                  táborába igyekeznek, merthogy ő előtte akarják
                  tisztára mosni világhíres vitéz
                  Toldi Miklós becsületét.
               </p>
               <p>
                  Hiszen éppen jó helyre fordultak, mert a dózse
                  örült, hogy valami
                  kedvességet tehet Lajos királynak; örült, mert
                  őkigyelmének sok volt a rováson
                  s erősen tartott attól, hogy visszajövet Lajos
                  király Velencébe is ellátogat,
                  csakhogy abban a látogatásban nem lesz ám
                  köszönet! Mindjárt nehéz vasra
                  verette a rablókat, a maga embereit rendelé
                  kísérőnek: vigyék a rablókat
                  Nápolyba, Lajos király színe elé.
               </p>
               <p>
                  Haj, de nekividult Anikó és Bence! Most már mehettek
                  ők is
                  bátorságban. Nem kellett félniök az idegen
                  földön, nem kellett szüntelen
                  kérdezősködniök: merre húzódott a magyar sereg?
                  Vajon hol, merre jár a magyar
                  király?
               </p>
               <p>
                  Vala pedig Lajos király akkor Akvile városában, meg
                  is érkezék oda
                  szerencsésen Anikó és Bence. Előrement a dózse
                  követje, s hogy bebocsáták a
                  király elé, átadá a dózse levelét s szóval is
                  alázatos üzenetjét. És olvasá a
                  király a levelet, nagyokat nézett közben, fejét
                  csóválta, hümmögetett s aztán
                  ráncba szedve homlokát, parancsolá, hogy hozzák
                  elébe a rablókat. Hozták is
                  ezeket menten, s vitték is mindjárt: nem sokáig
                  reszketett a térdük a király
                  előtt. Egy szóval sem tagadták a rablást, mindent
                  bevallották, azt is
                  bevallották, hogy hamis esküvéssel Toldira kenték
                  a gyalázatosságot.
               </p>
               <p>
                  - Akasztófára mind a kettőt! - intett a király s
                  vitték a
                  rablókat. Még aznap hollók lakmároztak bűnös
                  testükön.
               </p>
               <p>
                  Mikor pedig elvivék a rablókat, Anikó is nagy félve
                  a király színe
                  elé bátorkodott s mondá egymás után, amint
                  következik:
               </p>
               <p>
                  - Felséges királyom, életem-halálom kezébe ajánlom,
                  Toldi György a
                  nevem...
               </p>
               <p>
                  - Toldi György?
               </p>
               <p>
                  - Az vagyok, királyom. A Toldi György fia... Toldi
                  Miklós öccse...
                  Óh, felséges uram, ártatlan a bátyám! Fogadja
                  vissza őt vitéz seregébe.
                  Fogadjon be engemet is. Toldi vére vagyok én is,
                  meghalni kész királyomért, a
                  hazámért!
               </p>
               <p>
                  - Gyengének talállak a hadakozásra - mondotta a
                  király s gyanakodó
                  szemmel végignézte az ifjút -, de hát befogadlak.
                  Majd meglátjuk, mit tudsz.
                  Hanem a bátyád... - s itt elkomorult a király
                  arca - igaz, hogy rablásban
                  ártatlan. De egyéb is van a rováson. Orozva ölt.
                  Érted? Orozva ölt. S ennél
                  nagyobb vétke is van: megsértette a lovagi
                  törvényt.
               </p>
               <p>
                  Szegény Anikó nem értette, hogy ugyan mivel
                  sérthette meg bátyja a
                  lovagi törvényt. Ő azt nem tudta, mely nagy
                  bosszúságot okozott a királynak
                  Toldi Miklós azzal, hogy Tar Lőrinc helyett bajt
                  vívott Rozgonyi Piroskáért. Ő
                  mindezt nem tudta, nem is értette hát a király
                  mondását, de egyet megértett s
                  ez kegyetlenül belemarkolt a szívébe: haragszik a
                  király az ő bátyjára!
               </p>
               <p>
                  Hej, csak erre vetődnék az ő bujdosó bátyja! Csak
                  hallaná, hogy a
                  király itt van nagy sereggel, tenger fenekéről is
                  itt teremne Toldi Miklós s
                  megbékítené a királyt két erős karjával, bátor
                  szívével!
               </p>
               <p>
                  - Eljő, eljő, itt lesz, egyszer csak itt terem! -
                  ezzel
                  vigasztalta magát Anikó, amint a királytól
                  szomorúan a tábor felé
                  mendegélt.
               </p>
               <p>
                  Így hitegette, vigasztalta magát Anikó, mialatt
                  Toldi folytatta
                  szomorú bujdosását. Hiszen hallott ő valamit az
                  olaszországi hadakozásról, de
                  ezzel csak nehezebb lett szíve nagy bánatja.
                  Harcolnak a magyar vitézek s ő nem
                  lehet köztük! Neve meggyalázva. Becsülete sárba
                  tiporva. Kiverték a kardot
                  kezéből. Jaj, de kegyetlen sors!
               </p>
               <p>
                  És bujdosik tovább girhes-görhes lován Toldi Miklós,
                  erdőn, mezőn
                  által, hegyeken, völgyeken keresztül. Ki
                  Magyarországból, oda, hol nem ismerik.
                  Azt forgatja a fejében, hogy elmegy Csehországba,
                  ottan meghúzódik egy
                  klastromban. Oda csak nem jut el az érsek átka,
                  nyugodtan vezekelhet, nagy
                  bűnét ott leimádkozhatja. Nem kérdik, honnan
                  jött. Nem kérdik, mi sors vetette
                  ide.
               </p>
               <p>
                  Ment, mendegélt Toldi Miklós, baktatott elébb-elébb
                  a leromlott
                  Pejkón, s hát amint éppen a Vág völgyén
                  mendegélne, szeme-szája elállott a
                  csudálkozástól: olyasvalamit látott, aminőt soha.
                  Egy nagy sereg ember, férfi,
                  asszony, üvöltözve, ordítozva, maga magát verve,
                  ostorozva szeges bottal,
                  húzódik a Vág vize mentén s üvöltözve hirdetik a
                  népeknek: halljad, ember,
                  halljad, jön a fekete halál! Vége lesz a
                  világnak. Elpusztul minden teremtett
                  lélek. Gyónjátok meg bűneiteket, böjtöljetek,
                  sanyargassátok magatokat, mert
                  közeleg az utolsó ítélet. Halljad, ember,
                  halljad!
               </p>
               <p>
                  Nézte, nézte Toldi e szörnyűséges dolgot s mit
                  gondolt, mit nem, ő
                  maga is az üvöltöző, magát sanyargató seregbe
                  állott. Vállát, mellét
                  mezteleníté, vágta, csapdosta nagy kegyetlenül
                  ostorral meztelen testét s megy
                  a rettenetes csapattal, nem kérdve, hová, merre
                  mennek: elég az, hogy kedve
                  szerint mentek, ki az országból, szép
                  Magyarországból!
               </p>
               <p>
                  Anikó pedig várja, várja Toldi Miklóst. Nappal róla
                  gondolkozik,
                  éjjel róla álmodik.
               </p>
               <p>
                  - Eljön, eljön, itt terem egyszerre - suttogja
                  magában.
               </p>
            </div>
            <div type="chapter">
               <head>
                  A kobzos ifjú
               </head>
               <p>
                  Bizony különös, fura egy had volt az, melybe Toldi
                  Miklós
                  keveredett. Valahonnét Olaszországból indult el,
                  ahol pusztított erősen a
                  fekete halál, s amerre elhaladt, mindenütt
                  szegődtek hozzá együgyű emberek, kik
                  hitték szentül: közeledik a világ vége, merthogy
                  Isten megelégelte az emberek
                  sok nagy bűneit. S ezek az együgyű lelkek
                  ahelyett, hogy csendes imádkozásban
                  várták volna a világ végét (ha már csakugyan vége
                  lesz), üvöltözve, a testüket
                  véresre ostorozva jártak be nagy földet s számán
                  felül vegyült közéjük temérdek
                  naplopó, alacsony lelkű népség, melynek a
                  vezeklése szemérmetlen tivornyázás
                  volt, nem egyéb. De Toldi, mikor közéjük került,
                  csak arra gondolt, hogy
                  elvegyül köztük, nem sajnálta vére hullását,
                  mindegy volt már neki. Csak
                  kijusson az országból. Csak ne állítsák világi
                  törvény elé. Csak ne kelljen
                  gyalázatos halállal halnia.
               </p>
               <p>
                  Ő nem kérdezte e különös, szedett-vedett hadat,
                  vajon csakugyan
                  vége lesz-e a világnak, ám azok nem hagyták szó
                  nélkül, hogy csak úgy közéjük
                  vegyült. Azt mondták neki: minekünk is van ám
                  törvényünk. Ha testvérünk akarsz
                  lenni, meg kell gyónnod valamelyik testvérnek: mi
                  a bűnöd.
               </p>
               <p>
                  Nem volt az tréfabeszéd. - Vagy gyónsz nekünk, vagy
                  nem maradhatsz
                  köztünk - mondották Toldinak.
               </p>
               <p>
                  - Hát jó, gyónok - hagyta helyben Toldi. Kiszemelt
                  magának egy
                  testvért. Fiatal volt, jóképű volt, úgy tetszett
                  Toldinak, hogy sehogy sem
                  illik a gyülevész hadba. Nyílt homloka, nagy kék
                  szeme, nemes, becsületes arca
                  - úgy nem illett ide! Érezte Toldi, hogy ez az
                  egyetlen az egész hadban, akinek
                  meggyónhatja lelke súlyos titkát. Hogy miféle
                  nemzetbéli lehet, a ruhája
                  sejtette: olaszos volt a ruhája s nyakában koboz
                  lógott. Vándor dalos lehet,
                  gondolta Toldi.
               </p>
               <p>
                  Félrehívta az ifjút, s megszólította csehül. Nem
                  azért, mert éppen
                  Csehországban voltak, de a magyaron kívül csak
                  ezt a nyelvet törte valahogy
                  Toldi. Hát bizony, csak törte. De hogy
                  összetörte! Akárcsak egykor a cseh
                  óriást! El is mosolyodott a kobzos ifjú:
               </p>
               <p>
                  - Magyar vagy te, testvér. Miért kínlódsz hát
                  csehül? Magyar vagy,
                  jól látom, s lehet bármi bűnöd, ezért
                  megbocsátom! Csak beszélj magyarul.
                  Egyszer, valamikor régen, én is beszéltem ezen a
                  nyelven... Rég volt, nagyon
                  rég volt!...
               </p>
               <p>
                  Hej, megörült Toldi!
               </p>
               <p>
                  - Magyar vagy hát te is! Ugye hogy magyar vagy?
                  Mondjad a nevedet.
                  Ki vagy, mi vagy, halljam. Csak bátran, őszintén.
                  Aztán én is vallok.
               </p>
               <p>
                  Sóhajtott az ifjú, búsan felsóhajtott:
               </p>
               <p>
                  - A nevemet mondjam? Nincsen nekem nevem. Hívj
                  Szeredainak, mert
                  Szeredán születten. Nevemet, ruhámat folyton
                  váltogatom, merthogy van rá
                  okom.
               </p>
               <p>
                  Elkomorult Toldi Miklós arca, de az ifjú tovább
                  beszélt:
               </p>
               <p>
                  - Ne mondj ítéletet, míg meg nem hallgattál. Nincs
                  nevem, nincs,
                  elrabolták tőlem. Zácsnak vére vagyok. Hallottad
                  a hírét? Ha magyar vagy,
                  tudom, hogy hallottad. Zács Félicián volt az én
                  ősöm, testvér. Zács Félicián,
                  kit Lajos király apja lekaszaboltatott. Őt, a
                  fiát, lányát, egész nemzetségét
                  mind, mind kiirtatá. Az én apámat is. Én
                  kisgyermek voltam, amikor ez történt.
                  Egyik atyámfia menekült valahogy. Megmentett
                  engem is. Mennyit bujdokoltunk,
                  amíg eljutottunk szép Olaszországba! Aztán
                  meghalt szegény. Én árván maradtam.
                  Árva és hazátlan. Bujdosója lettem az egész
                  világnak. Egyetlen hű társam ez a
                  koboz, nézzed. Hány szomorú nótát csaltam ki
                  belőle! Hány szomorú szívet
                  ríkattam meg vele! Vele járok, vele kóborolok,
                  pengetem, pengetem sírván, s itt
                  is, ott is kerül egy darabka kenyér. Akartad
                  hallani? Hát ez az én bűnöm!
               </p>
               <p>
                  Megindultan hallgatta Toldi az ifjú beszédét, aztán
                  megölelte és
                  gyónt ő is, amint következik:
               </p>
               <p>
                  - Elmondád “bűnödet”, elmondom én is az enyémet. A
                  nevedet
                  elhallgattad: jól van, nem is tudakolom. Te se
                  tudakold az enyémet. Sorra kerül
                  majd ez is. Halljad a bűnömet. Lovag voltam s
                  bajvívó játékban vívtam egy
                  pajtásom helyett, az ő sisakjában, az ő
                  fegyverével. Szépséges szép leány volt
                  a díja az én győzelmemnek. S az a leány engem
                  szeretett! Én is megszerettem. De
                  hajh, késő volt már! Nem állhattam elé: én voltam
                  a győztes, engem illet a
                  lyány! Ha azt teszem: lovagi nevemet
                  megbecstelenítem. Ha pedig nem fedem fel a
                  titkot, méltatlan embernek dobom oda azt a
                  leányt! De már leszámoltam volt
                  lovagi becsületemmel is, csak hogy ne azé a másé,
                  méltatlan emberé legyen a
                  leány, kinek képe kísért, akármerre jártam. Hogy
                  vádolt ez a kép! Közben hadba
                  mentem, Csehországban hadakoztam, ám hazafelé
                  mentemben - hej, hogy repültem!
                  szélnél sebesebben! - fogságba estem, mély
                  sziklatömlöcnek fenekére. Egy
                  rablólovag kerített kelepcébe. Láttam, amint
                  vágtat, ölében egy leány. Utána
                  vágtattam. A húga volt. Gonoszul tőrbe csaltak, s
                  amire innen kiszabadultam,
                  hazakerültem, felesége volt már a lyány annak az
                  embernek. Annak a gyávának.
                  Aztán... aztán... nem szaporítom a szót: páros
                  viadalra kényszerítettem e
                  cudart - szemem láttára ütötte meg a nőt, kit én
                  úgy szerettem! - s megöltem.
                  Hazavitték a halottat s láttára az asszony holtan
                  esett össze. Eltemették. De
                  én, bár halálra kerestek a király emberei, éjnek
                  idején belopództam a sírboltba
                  s hallj csudát: amint ráborulva sirattam halott
                  kedvesemet, egyszerre csak
                  felnyílt szép szeme pillája. Rémülten nézett rám
                  - s megátkozott. Megátkozta
                  magát is.
               </p>
               <p>
                  - Álom volt az, testvér, álmodat beszéled - mondotta
                  az ifjú.
               </p>
               <p>
                  - Nem, nem volt az álom. Való, hogy feltámadt. Való,
                  hogy él ma
                  is. Kolostorban szenved. Én pedig világ bujdosója
                  lettem. Üldöztek, hajszoltak
                  a király emberei s rengeteg erdőben bujdokoltam
                  sokáig. Aztán én is kolostorba
                  léptem, beállottam a barátok közé. De itt sem
                  volt maradásom. Elüldözött innét
                  az egyházi átok. Mert szörnyű váddal illettek.
                  Azzal, hogy akkor éjjel a
                  sírboltot kiraboltam. Hogy kerekedett ez a vád,
                  nem tudom. Nem védhettem magam.
                  Az Istenen kívül nincs más bizonyságom. Eddig
                  tart az én bűnöm, testvér.
               </p>
               <p>
                  Mondotta az ifjú:
               </p>
               <p>
                  - Nem bűn a te bűnöd, édes jó barátom.
                  Szerencsétlenség az. Ha
                  igazi párbajban ölted meg a férjet, mi bűn nyomna
                  téged?
               </p>
               <p>
                  - Hát a dolog úgy esett - magyarázta Toldi -, hogy
                  én hívtam
                  viadalra a cudart, de tudta, hogy ez lesz a
                  halála, s nem fogadta el hívásomat.
                  Én aztán rákényszerítettem. Tanúk nélkül vívtunk.
                  De igazán vívtunk.
               </p>
               <p>
                  - Baj, baj - hümgetett az ifjú -, hogy tanúk nem
                  voltak. Ami
                  azonban a másik viadalt illeti, hol a pajtásod
                  helyett vívtál, mi köze ehhez az
                  anyaszentegyháznak? Ezért a bűnödért ki nem
                  átkozhatott.
               </p>
               <p>
                  - Nem is törődött ezzel az egyház, de annál inkább a
                  lovagi
                  törvény. S különösképpen a király, a “lovagok
                  királya”. Kitörültetett a lovagok
                  rendjéből. De én ezt is elviselném. Mindent
                  elviselnék: királynak haragját, az
                  érseknek átkát, csak ő ne átkozott volna meg! Az
                  ő átka alatt lelkem
                  összeroskadt. Megöltem őt, eleven halott lett az
                  én bűnöm miatt: ez az én nagy
                  bűnöm, édes jó barátom. Ezt vezeklem holtig!
               </p>
               <p>
                  Hallgatott az ifjú könnybe borult szemmel: ez volt
                  az ő vigasztaló
                  szava. Aztán elindultak, némán haladtak a szent
                  tábor felé.
               </p>
               <p>
                  - Hallgasd csak - szólalt meg az ifjú -, hogy dőzsöl
                  a szent
                  tábor!
               </p>
               <p>
                  - A szent tábor? - nézett az ifjúra Toldi
                  álmélkodva.
               </p>
               <p>
                  - Az, az. Hitvány gyülevész had ez. Üvöltöz, veri a
                  testét,
                  forgatja a szemét, imádkozik, mikor mások látják,
                  hogy mennél többet
                  kolduljanak össze, aztán félre-félrehúzódnak sűrű
                  rengetegben, ott esznek,
                  isznak, tivornyáznak a gyalázatosak! Faképnél
                  hagytam volna régen e gyalázatos
                  népet, ha nem remélném, hogy közéjük elegyedve,
                  egyszer csak átjutok egykori
                  hazámba! Az édes anyaföldre. Csodálatos érzés,
                  nem hágy megpihennem. Hányszor
                  járok álmaimban egykori hazámban!
               </p>
               <p>
                  - Szegény fiú - sóhajtott Toldi. - Pedig nem is
                  ismerted
                  hazádat!
               </p>
               <p>
                  - Homályos minden emlék, de ezek az emlékek oly
                  drágák szívemnek!
                  Csak egy hazánk van, ahol születtünk!
               </p>
               <p>
                  - Csak egy, csak egy - suttogta Toldi, s szeme
                  könnyel telt
                  meg.
               </p>
               <p>
                  Magas hegyek tetejére értek eközben, onnét lenéztek
                  egy mély
                  völgykatlanba s Toldi visszatántorodott a szörnyű
                  képtől, amit látott. Ott a
                  völgykatlanban tivornyázott a “szent” had.
                  Undorító látvány! Férfiak, nők
                  részegen kurjongattak, röhögtek, dülöngéltek,
                  táncoltak, sokan elterültek a
                  földön a mértéktelen italtól.
               </p>
               <p>
                  Hej, de megháborodott Toldi tiszta lelke!
               </p>
               <p>
                  - Hát ezek így böjtölnek? Hirdetik a világ végét,
                  szánják-bánják a
                  bűnüket s a nyomában mindjárt bűnt bűnre
                  halmoznak!? No, várjatok - s kikapta
                  nyakából a nagy szíjostort -, mindjárt megmutatom
                  én nektek a világ végét!
               </p>
               <p>
                  És szaladott le a völgybe esze nélkül,
                  megcsördítette ostorát,
                  hogy zengett-zúgott belé az erdő, vágta a “szent”
                  hadat, ahol találta, vágta,
                  ütötte, rúgta, fel-felkapott egyet s azzal tízethúszat vert le. Hej, lett
                  szörnyű riadalom, ordítás, sikoltozás, szaladás!
                  Ki amerre látott, ki ahogy
                  tudott, futott, mintha szemét vették volna ki.
               </p>
               <p>
                  Nézte, nézte az ifjú a csuda dolgot s mikor a szent
                  hadnak
                  híre-pora sem volt, mondotta Toldinak:
               </p>
               <p>
                  - Nos, testvér, sok országot, világot bejártam, de
                  ilyen
                  hadakozást még nem láttam. Hallottam mesélni
                  mostanában egy magyar vitézről.
                  Láttam is lerajzolva, amint malomkövet hajigál.
                  Olasz városokban nótát
                  énekelnek róla.
                  Kola Toldinak
                  mondták a taliánok. Ugyan bizony - kérdezte
                  tréfásan -, nem te
                  vagy-e az a Kola Toldi?
               </p>
               <p>
                  - Ne felejtsd az alkut - tért ki Toldi a kérdés
                  elől. - Én sem
                  tudakolom a te nevedet, te se tudakold az
                  enyimet. Hanem, hogy éppen név nélkül
                  ne járjak veled, hívj
                  fráter Mikolának
                  . Ennek csúfoltak a barátok. Mostan pedig
                  telepedjünk le itt.
                  Falatozzunk a maradékból, mit a “szent” had
                  itthagyott.
               </p>
            </div>
            <div type="chapter">
               <head>
                  Találkozás a cseh királlyal
               </head>
               <p>
                  Volt maradék bőven, ettek, ittak, jóllaktak, aztán a
                  tűz mellé
                  leheveredtek, aludtak reggelig, akkor aztán útnak
                  eredtek. Azt határozták, hogy
                  már csak együtt barangolnak, míg Toldit
                  valamelyik kolostor be nem fogadja.
                  Mentek, mendegéltek, beljebb-beljebb
                  Csehországba, itt is, ott is találtak
                  kolostort, be is állítottak, de bizony Toldit
                  sehol sem fogadták be barátnak.
                  Azt mondták a cseh barátok: magunk is a napnál
                  ebédelünk, a holdnál
                  vacsorázunk. Nincs szükségünk kenyérpusztítóra.
               </p>
               <p>
                  Áldott szerencséjük volt, hogy Szeredai elé-elévette
                  kobzát,
                  falun, városon, útszéli korcsmákban pengette a
                  szomorú nótákat, így csak ha nem
                  csordult, cseppent, nagy szűköcskén éldegéltek,
                  tengődtek ketten.
               </p>
               <p>
                  Így mentek, mendegéltek Csehországnak földjén s
                  érkeztek az Éger
                  vize mellé. Amint az Éger partján mendegéltek,
                  egyszerre csak kürtszó harsant
                  meg tőlük nem messzire. Aztán láttak feltünedezni
                  zászlókat, nap fényében
                  ragyogó, villámló fegyvereket s láttak délcegen
                  járó paripákat: ihol, éppen
                  feléjük közeledik a lovascsapat, nyomában egy
                  sereg kopó. Aztán egy nagy hintó
                  zötyögött az erdei úton, körülötte rengeteg
                  cselédnép.
               </p>
               <p>
                  - Vadászatról jönnek - mondotta Toldi. - Álljunk
                  félrébb. Valami
                  fejedelmi személy ül a hintóban.
               </p>
               <p>
                  Félreálltak s úgy nézték a fényes, tarka csapatot.
                  Hát, egyszerre
                  csak nagyot zökkent a hintó s ahogy zökkent,
                  nyekkent, meg is állott. Se elé,
                  se hátra. Nyolc erős ló volt elejbe fogva, azok
                  neki-nekihuzakodtak, de hiába,
                  a hámszerszám szakadt diribbe-darabba, ám a hintó
                  maradt a sáros, iszapos
                  göbbenőben. Aztán az inasok, a csatlósok feküdtek
                  a hintónak, hutyorgott a
                  lábuk vékonya, reszketett, mint a nyárfalevél a
                  lábuk, a kezük, de a hintó csak
                  nem mozdult, hiába erőlködtek megszakadásig. No,
                  nincs más mód, ökröket kell
                  hozni a faluból, legalább húszat, s deszkákat a
                  hintó alá hídnak, így talán
                  kikecmeregnek a göbbenőből.
               </p>
               <p>
                  Nézte Toldi, nézte a cseh atyafiak kínlódását,
                  szuszmotolódását,
                  csóválgatta a fejét egy darabig, aztán se szó, se
                  beszéd, odaállított,
                  körüljárta, -vizsgálta a hintót, s hogy jól
                  megnézte, -vizsgálta, elékerült a
                  rúdhoz, megfogta, de meggondolta a dolgot, mégsem
                  húzza, mert így
                  diribbe-darabba szakad a hintó. Választotta hát a
                  dolog nehezebbjét, nehogy a
                  drága hintóban kár essék: alája bújt, nagy erős
                  vállával billentett rajta
                  egyet, s hát a hintó csak emelkedik, emelkedik az
                  iszapból: hopp! kint is van
                  már az úton!
               </p>
               <p>
                  - No - mondta az a nagy úr, aki a hintóban ült -,
                  ilyen nagy erőt
                  csak egy emberben ismertem. Abban, aki
                  országomból kiseperte a rablókat.
               </p>
               <p>
                  Vala pedig ez nagy úr maga Károly császár, a csehek
                  királya. Amint
                  ránézett, mindjárt megismerte Toldi, de a császár
                  is megismerte őt, hiábavaló
                  lett volna a rejtőzködés. Mondotta is Toldi:
               </p>
               <p>
                  - Megkövetem felségedet, én volnék az az ember.
               </p>
               <p>
                  - De ha te vagy az, minek bújtál te szőrcsuhába?
               </p>
               <p>
                  - Átok üldöz, felség, bujdosom előle.
               </p>
               <p>
                  - Bűnt követtél el tán?
               </p>
               <p>
                  - Azt, felséges uram. Megsértettem a lovagi
                  törvényt.
               </p>
               <p>
                  - Jó, jó, de az efféle bűnt nem imádkozással, hanem
                  karddal
                  szokták levezekelni. Tudod-e, hogy a királyod, az
                  én vőmre lévendő, hadat visel
                  az olaszok földjén?
               </p>
               <p>
                  - Tudom - mondta Toldi -, de hajh, elvesztettem
                  királyom
                  kegyelmét!
               </p>
               <p>
                  - Elvesztetted... Állj be hát az én kegyembe, míg
                  visszanyernéd
                  királyod kegyelmét.
               </p>
               <p>
                  - Köszönöm felséged kegyes jóakaratját, de beteg az
                  én lelkem,
                  nehéz beteg. Gyógyulás kell annak. Imádságnál
                  egyéb orvossága nincsen.
               </p>
               <p>
                  - Ej, ej, balga beszéd. Jere velem. Öltözzél fel
                  vitézi ruhába,
                  kardot a kezedbe: az lesz a te lelked orvossága.
                  Mostanában itt vadászok ebben
                  az erdőben. Nézd azt a várat, ama hegy tetején.
                  Ottan szállásolunk. A kapuja
                  nyitva neked. Neked s társadnak is.
               </p>
               <p>
                  Azzal továbbdöcögött a császár a hintaján, nyomában
                  a kíséret,
                  Toldi pedig állott egy helyben, szótlan, nagy
                  gondba merülve. Tegye-e, ne-e?
                  Levesse-e csakugyan a szőrcsuhát?
               </p>
               <p>
                  - Ne tépelődj sokat - biztatta a társa. - Igaza van
                  a császárnak.
                  Vitézek közt van a te helyed. Én magam is csak
                  ott érzem igazán jól magamat.
                  Hiába, a vér, a magyar vér!...
               </p>
               <p>
                  - Hát jó, megyek - nyögte ki Toldi. - Gyerünk.
               </p>
               <p>
                  Mentek fel a várba, ahol fogadták nagy tisztességgel
                  mind a
                  kettőt: a világhíres vitézt s társát, a
                  lantpengetőt. Haj, Istenem, mintha
                  újraszületett volna Toldi, mikor másnap reggel
                  vitézi ruhában, fegyveresen
                  felpattant a szilaj paripára, s nyihogott,
                  kapált, táncolt alatta a nemes vérű
                  állat! És jött a császár, üdvözölte a vár udvarán
                  egybesereglett lovagokat s
                  intett barátságosan, kegyesen Toldinak:
               </p>
               <p>
                  - No lám, vitéz, de más lettél! Majd meglátom,
                  tudsz-e úgy űzni
                  vadat, mint rablót?
               </p>
               <p>
                  Harsogott a kürt, indult a vadászsereg, ki a
                  rengetegbe, csaholtak
                  a kopók, felverték a rengeteg csendjét: ihol, már
                  iramlik is egy tízágú
                  szarvas, éppen a császár előtt iramlik. A császár
                  a gerelyt utána hajítja s ím,
                  nyögve terül el a földön a szép, ágas-bogas
                  szarvú állat. Toldi mindenütt a
                  császár nyomában, ő is leteríthette volna a nemes
                  vadat, de tudta, mi a
                  tisztesség: hadd legyen a császáré a diadal
                  öröme. Elég neki mostan az az öröm,
                  hogy újraszületett! Mert újraszületett. De hozott
                  a szerencse ő elejbe is
                  szarvast, egyenesen ő elejbe, ezt már ő vette
                  űzőbe. Rohant, vágtatott az
                  üldözött vad árkon-bokron át, aztán egyszerre
                  csak kijutott széles nagy
                  síkságra.
               </p>
               <p>
                  - Hiába, hiába, fordulj vissza, Toldi, úgysem érsz
                  nyomába! -
                  kiabáltak utána a vadászok.
               </p>
               <p>
                  De Toldi nem hallgat rájuk, megsarkantyúzza
                  paripáját, vágtat
                  szélnél sebesebben, s mikor már nyomába ér,
                  lekeríti nyakáról ostorát (nem
                  hagyta azt otthon), csördített rettentőt s ím, az
                  ostor hurkot vet a szarvas
                  nyakára s szegény vad nyakaszegetten esik össze.
               </p>
               <p>
                  Hej, volt csudálkozás!
               </p>
               <p>
                  - Kenyerem javát megettem, de még ilyen vadászatot
                  nem láttam -
                  mondotta a császár.
               </p>
               <p>
                  Mondta Toldi nemes büszkeséggel:
               </p>
               <p>
                  - Így szoktuk ezt mi, felség, a magyar alföldön.
               </p>
               <p>
                  Hát ez így volt két-három napig. Mintha csak a
                  múltat valami
                  látatlan kéz kitörölte volna Toldi lelkéből: csak
                  a mával gondolt, azzal is
                  keveset. Felindult a lelke, megfiatalodott. De
                  mikor a vadászatnak vége volt:
                  eltűnt a jókedv, mintha föld nyelte volna el.
                  Szomorúan járt-kelt a várban.
                  Éjjelenként nem jött szemére álom. Aztán
                  megszólalt egy este s mondta a
                  társának:
               </p>
               <p>
                  - Én megyek. Te jössz-e?
               </p>
               <p>
                  - Veled megyek, ha mégy - mondotta az ifjú.
               </p>
               <p>
                  Hiába marasztalta a császár, nem volt maradása.
                  Levetette a vitézi
                  ruhát, számba adta a lovát, megköszönte a
                  császárnak a nagy szívességét.
               </p>
               <p>
                  - Nem úgy, fiam - mondta a császár. - Ha már
                  csakugyan nincs itt
                  maradásod, tied a vitézi ruha is, tied a paripa
                  is. S hogy szükséget ne láss:
                  nesze, ez a tarsoly.
               </p>
               <p>
                  Hát bizony, ettől nem is huzakodott Toldi,
                  megköszönte a császár
                  jóságát, elbúcsúzott illendőképpen s indult a
                  társával - vajon hová?
                  merre?
               </p>
               <p>
                  Mentek, mendegéltek s egyszerre csak megszólalt
                  Toldi:
               </p>
               <p>
                  - Pajtás, valamit mondanék. Gyerünk Nápolyba, a
                  király
                  seregébe.
               </p>
               <p>
                  - Gyerünk!
               </p>
               <p>
                  - Csakhogy baj van ám - komorodott el Toldi jókedve.
                  -
                  Rámismernek. S mi lesz akkor?
               </p>
               <p>
                  - No, már attól ne félj - mondotta az ifjú. - Van az
                  én zsákomban
                  rőt bajusz, rőt szakáll. Ezt szépen felkötjük.
                  Aztán úgy beszeplőzöm az
                  arcodat, hogy édesanyád sem ismerne rád.
               </p>
               <p>
                  - Édesanyám! - kiáltott fel Toldi. - Oh, csakhogy
                  említéd! Édes
                  öreg anyám! Mi tenger bánatot zúdíték szívedre!
                  Nem, nem halok meg addig, míg
                  arcodnak könnyét újratámadt jó híremmel én le nem
                  csókoltam! Gyerünk, fiú,
                  gyerünk! Veszünk neked is paripát, fegyvert,
                  vitézi ruhát. Telik a császár
                  ajándékából. Gyerünk, fiú, gyerünk. Az
                  édesanyámért!
               </p>
               <p>
                  Visszhangozta az erdő: az édesanyámért!
               </p>
               <p>
                  S mentek tovább nagy jókedvvel, s amint mentek,
                  mendegéltek,
                  egyszerre csak visszarántotta lovát Toldi,
                  elkiáltotta magát, akkorát kiáltott,
                  hogy ég, föld megrendült belé:
               </p>
               <p>
                  - A Pejkó! A Pejkó!
               </p>
               <p>
                  Az volt, az a Pejkó! Nem az a bojtorjános, girhesgörhes ló, de a
                  régi. Arany szőre ragyogott a napsugárban.
               </p>
               <p>
                  - Oh, drága, szép lovam, hogy kerültél ide?
               </p>
               <p>
                  Leugrott a császár lováról, nyakába borult a
                  Pejkónak, ölelte,
                  csókolta a hű állatot, ki vígan nyerített, mintha
                  mondta volna: ülj fel reám,
                  édes gazdám!
               </p>
               <p>
                  Hiszen fel is ült rá Toldi. A másik lóra Szeredai.
               </p>
               <p>
                  Most már övék volt a világ. Visszaszerzik a
                  becsületet mind a
                  ketten, vagy meghalnak hősi halállal.
               </p>
            </div>
            <div type="chapter">
               <head>
                  A rőt barát
               </head>
               <p>
                  Lajos királynak sok vár és város meghódolt Nápoly
                  felé haladtában,
                  de Kanóza (Canosa) vár kapitányában kemény
                  legényre talált: azt üzente a
                  királynak, vegye el a várat, ha tudja, de ő
                  bizony szép szerént nem adja.
                  Maroknyi sereg volt a király kezén, mert a had
                  zömét más irányban
                  előreküldötte, nehogy öccse gyilkosai egérutat
                  kapjanak, s mire ő Nápolyba ér,
                  hűlt helyüket találja, de Lajos király nem az az
                  ember volt, aki csak nagy
                  sereg élén mer nekivágni az ellenségnek. Most is
                  nagy sietséggel készült Kanóza
                  ostromára: szerette volna bevenni a maga maroknyi
                  népével, mielőtt a magyar
                  sereg vezére, az erdélyi vajda, segítségére
                  jöhetne. Lovas vitézeit hol
                  leszállította a lóról, hol ismét felültette,
                  aszerint amint lovas vagy gyalog
                  erőre volt szüksége. Ő maga izzadott legjobban a
                  nagy serény munkában,
                  dolgozott reggeltől estig, mert az nem is volt ám
                  tréfa, amire vállalkozott.
                  Széles árok vette körül Kanóza várát, az az árok
                  tele volt vízzel. Ezt a vizet
                  el kellett innét tüntetni. Hová? Nem messzire
                  folydogált az Otranto vize, abba
                  kellett lecsapolni az árok vizét. Rettentő nagy
                  munka volt ez. S bezzeg, hogy a
                  várban nem nézték összedugott kézzel a munkát:
                  folyton hullott a nyíl, mint a
                  záporeső. Ahogy közeledtek a várhoz az ásással,
                  éjjelre kellett hagyniok a
                  munkát s amit éjjel ástak, reggelre befödték
                  födéllel: az alatt aztán
                  dolgozhattak bátorsággal reggeltől estig. Közben
                  szedték össze, készítették az
                  ostromra a nagy fali hágcsókat, faltörő gépeket,
                  állították fel az
                  ágyúkat.
               </p>
               <p>
                  - Csak a vajda meg ne neszelné - mondotta magában a
                  király -, hogy
                  ilyen nagy fába vágtam a fejszémet.
               </p>
               <p>
                  Magának, egyedül magának akarta a dicsőséget a
                  király. Hiszen a
                  vajda nem is tudott a király vakmerő
                  vállalkozásáról, különben is elég gondot
                  adott neki Barletta vára. Sok meleg napja volt,
                  míg azt a várat bevette, de hát
                  - bevette. Küldött is nyomban a királyhoz követet
                  az örvendetes hírrel.
               </p>
               <p>
                  - Nehéz sor volt az, felség - jelentette a követ -,
                  de ami igaz,
                  igaz, ámbátor aligha hiszi el felséged, esett
                  ottan csuda dolog is, anélkül
                  aligha dőlt volna részünkre a győzelem.
               </p>
               <p>
                  - Mi volt az a csuda dolog? - kérdezte a király.
               </p>
               <p>
                  - Az úgy volt, felség, hogy a várból kicsapott az
                  őrség reánk,
                  összegabalyodtunk, a mi embereink egy része
                  betódult a vár kapuján, másik része
                  hol megfutott, hol visszafordult, már-már azt
                  hittük, nem bírunk velök, mikor
                  égből-e vagy a föld fenekéből, azt én nem tudom,
                  más sem tudja, elég az, hogy
                  egyszerre csak köztünk termett pej paripán egy
                  óriás termetű barát. Rőt volt a
                  bajusza, rőt a szakálla, rettenetes szeplős az
                  ábrázatja. A kezében egy karikás
                  ostor, egyéb semmi. Haj, de mit csinált ez a
                  csudaember a karikás ostorával!
                  Ilyet még a világ nem látott. Ég, föld zúgott
                  belé, amint karikását
                  meg-megsuhogtatta, meg-megcsördítette, egymaga
                  csapatokat kergetett, vagdalva,
                  szabdalva kegyetlenül. Bezzeg, hogy hullott rája
                  a nyíl, a kopja, mint a
                  jégeső, de nem ártott ennek semmi: nem fogta
                  testét sem nyíl, sem kopja. Mikor
                  aztán eszenélkül szerteszaladt az ellenség,
                  nézzük, hol a barát? Volt, nincs.
                  Föld nyelte el? Égbe szállott? A jó Isten tudja.
               </p>
               <p>
                  - Hm, hm, biz ez csudálatos történet - mondotta a
                  király, s
                  mosolygott a bajusza alatt. De többet nem
                  mondott. Magának tartotta, ami
                  egyebet gondolt. Jól tudta Lajos király, hogy az
                  a barát csak Toldi Miklós
                  lehet, senki más. De úgy tett, mintha nem
                  törődnék vele. Hadd csak
                  “vezekeljen”...
               </p>
               <p>
                  Alig távozott a követ, valami kémet hoztak,
                  egyenesen a király
                  színe elé. Félig olasz, félig német volt a
                  ruhája, de amíg hozták, mind azt
                  hajtotta a király embereinek, hogy ő sem nem
                  olasz, sem nem német, hanem igaz
                  magyar fajta. Magyar volt a hetvenhetedik
                  nagyapja is. És jelentették azt is a
                  királynak, hogy az a felemás ruhájú ember ott
                  lézengett a tábor környékén,
                  pengette a kobzát (az igaz, hogy csupa szomorú
                  magyar nótát pengetett), közben
                  meg rájuk köszöntgetett a kulacsával. Gondolták,
                  nem járhat jóban, szépszerivel
                  a táborba csalogatták, a borát megitták, őt magát
                  pedig megvasalták.
               </p>
               <p>
                  Hát ez így jól volt, ahogy volt, elég az, hogy
                  hurokra került
                  “ebadta kémje”.
               </p>
               <p>
                  - Ki vagy, mi vagy? - kérdezte a király magyarul.
               </p>
               <p>
                  - Engedje meg felséged - szólt a “kém” -, hogy
                  négyszemközt
                  mondhassam el, amit mondandó vagyok.
               </p>
               <p>
                  - Motozzátok meg elébb - parancsolta a király -, s
                  ha nincs nála
                  semmi gyanús dolog, vezessétek a sátramba.
               </p>
               <p>
                  Úgy lett, ahogy a király parancsolta, s minthogy
                  semmit sem
                  találtak nála, bevezették a király színe elé. Ott
                  a “kém”, mármint Szeredai -
                  mert mondjam-e, hogy ő volt? - térdre borult s
                  mondá, amint következik:
               </p>
               <p>
                  - Felséges királyom, életem-halálom kezébe ajánlom,
                  fogadjon be
                  engem vitéz seregébe. Igaz, nem neveltek engem
                  vitézi életre, mert még
                  kisgyermekkoromban elkerültem szép hazámból.
                  Miért? Most ne kérdje, felséges
                  királyom. Legyen elég annyi: én nem vagyok bűnös.
                  De bűnhődnöm kellett. Másnak
                  a bűnéért. Fogadjon be, felség! Adjon módot
                  nekem, hogy nagy szíve nagy
                  kegyelmét megérdemelhessem. Most is tudnék...
               </p>
               <p>
                  - Beszélj, ifjú, beszélj.
               </p>
               <p>
                  - Világ bujdosója voltam, sok földet bejártam. Jól
                  ismerem Kanóza
                  várát is. Erejét, gyengéjét. Parancsolja,
                  felséges királyom, s tövéről-hegyére
                  elmondom a várnak állását.
               </p>
               <p>
                  - Nos, ha igazat beszélsz - szólt a király -,
                  megkapod jutalmát.
                  Nem szoktam kímélni az aranyat, hogyha
                  megszolgálták.
               </p>
               <p>
                  Mondá az ifjú:
               </p>
               <p>
                  - Felséges királyom, hazámért tudok kém lenni, de
                  pénzért
                  soha!
               </p>
               <p>
                  Tetszett ez a beszéd a királynak, hogyne tetszett
                  volna. Tetszett
                  az ifjú is, de azért még nem mert megbízni benne
                  teljesen. Meghagyta az
                  embereinek, hogy tartsák ugyan szemmel, de
                  egyébként ne akadályozzák a
                  dolgában: lássuk, mire képes.
               </p>
               <p>
                  Az ifjú pedig leírta a várat, annak minden zugát.
                  Megmagyarázta,
                  hol erősebb, hol gyengébb a vár fala. Hová kell
                  hágcsó, hová kell faltörő. És
                  közben folyt a munka, nagy serényen. Még egy
                  éjszaka van hátra, ezen az
                  éjszakán az árkot összevágják az Otranto
                  folyóval, s másnap kezdik az ostromot.
                  Hajnalban már ömlik is az árok vize az Otrantóba,
                  s a király megkezdette az
                  ostromot, mégpedig, hogy megtévessze a vár
                  kapitányát, a folyam felől. Elmúlt
                  egy nap, el kettő, el három, a király mind csak a
                  folyó felől ostromolta a
                  várat s ezzel az őrség zömét a várnak erre az
                  oldalára csalta. Oda, hol a fal
                  legerősebb volt. Hanem a negyedik hajnalra
                  virradó éjjelen a király a hágcsókat
                  mind a túlsó oldalra vitette, aztán kiválasztott
                  vagy kétszáz vitézt, seregének
                  javát. Ő maga mászik fel elsőnek a vár fokára: ez
                  a király akarata. Nem engedi
                  a dicsőséget másnak. Hanem mikor éppen
                  készülődött a király, jelentik, hogy
                  éjjel a kobzos ifjú eltűnt.
               </p>
               <p>
                  Nagy volt emiatt a király bosszúsága. Éppen most
                  tűnt el, mikor
                  legnagyobb szükség lett volna rája.
               </p>
               <p>
                  - Mindjárt eléteremtsétek, föld fenekéről is!
               </p>
               <p>
                  De már akármi történt, úgy lesz, ahogy lesz, Lajos
                  király amit
                  egyszer feltett magában, törik-szakad, végre is
                  hajtja: nosza, előre!
               </p>
               <p>
                  A vár túlsó oldalán megharsant a kürt: ez volt a
                  hadi jel. Ott
                  harcol a sereg zöme, a király meg kicsiny
                  csapatjával indul: föl a vár fokára.
                  De még a lábát rá sem tette a hágcsó alsó fokára,
                  látja, hogy az a rőt
                  bajuszos, rőt szakállas barát fél kézzel támaszt
                  a vár falához egy nagy hármas
                  hágcsót. Mellette a kobzos, s viszi a barát
                  pajzsát s buzogányát. Hohó, nem oda
                  Buda! gondolta magában a király. Még megelőz a
                  barát! Átkiáltott neki:
               </p>
               <p>
                  - Hé, barát, hé! Utánam, utánam!
               </p>
               <p>
                  Szó nélkül hagyta el a barát a maga hágcsóját,
                  engedelmesen lépett
                  a király nyomába, aki bátran szalad fel a hágcsó
                  fokán, előre, előre, följebb,
                  följebb. Hanem mire a király feljuthatott volna a
                  vár fokára, Rájmond kapitány
                  észrevette a cselt, nosza, rohant az őrség egyik
                  része oda, zuhant a kő, repült
                  a nyíl, sziporkázott a tüzes üszök az ostromlók
                  nyakába! S ím, hengeredik egy
                  nagy kő éppen azon a hágcsón, melyen a király
                  állott. No, barát, most mutasd
                  meg, mit tudsz. A te kezedben van a király élete!
                  Hiszen csak ne állana előtte
                  a király, félreütné buzogányával a követ. Így
                  hátulról csak alig fért hozzá,
                  éppen hogy egy kissé félretaszíthatá. Hiába, a kő
                  széle mégiscsak beleütődött a
                  király vállába s abban a pillanatban lezuhant az
                  iszapos árokba a magyarok
                  vitéz nagy királya. Oh, jaj, tán meg is halt!
                  Eszméletlen fekszik az árokban.
                  De már ott van mellette a barát. Nem a kő sodorta
                  le őt: maga szántából zuhant
                  a mélységbe, még elé sem bukott, talpra esett,
                  aztán nagy hirtelen ölbe kapta a
                  királyt, közben a pajzsát fölébe tartotta, hogy
                  ne érjék a lezuhanó kövek s
                  felkiáltott: hágcsót ide, hágcsót!
               </p>
               <p>
                  Hágcsót eresztenek le az árok fenekére, úgy hozza ki
                  a barát a
                  királyt.
               </p>
               <p>
                  - Él! Él! - zúg végig a táboron.
               </p>
               <p>
                  Élt, valóban élt a király, de csak nagy későn tért
                  eszméletre,
                  akkor is ágyban maradott s hosszú napokon s
                  éjjeleken kellett fetrengeni
                  ágyában, tehetetlen haragban, hogy ő nem vehet
                  részt a viadalban, mely folyt
                  szakadatlan, növekedő dühvel. Hát bizony
                  mégiscsak elesett Lajos király ez egy
                  dicsőségtől: nála nélkül vették be a várat,
                  közben, hogy megjött seregével
                  Laczfi uram, az erdélyi vajda. Azazhogy, be sem
                  kellett venni: önként feladta
                  azt Rájmond kapitány.
               </p>
               <p>
                  Most már mehetett tovább Lajos király, indult is a
                  seregével Melfi
                  várának, de hajh, nem lóháton, csak úgy
                  gyaloghintón.
               </p>
               <p>
                  - Hát a barát, hol van? - kérdezte a király, mikor
                  éppen indulóban
                  voltak.
               </p>
               <p>
                  - Eltűnt, felség. Az árokból kihozta felségedet, a
                  sátrába szépen
                  lefektette, aztán a nagy kavarodásban úgy eltűnt,
                  mintha föld nyelte volna
                  el.
               </p>
               <p>
                  - És a kobzos?
               </p>
               <p>
                  - Az itt van, felség. Ő hogyha tud róla.
                  Megkérdezzük,
                  felség?
               </p>
               <p>
                  - Nem, nem, ne kérdjétek...
               </p>
               <p>
                  Gondolt most is valamit a király, de gondolatját
                  magának tartotta.
                  Azt gondolta, gondolhatta: csak vezekeljen
                  tovább. Mindennek elkövetkezik az
                  ideje, sora...
               </p>
            </div>
            <div type="chapter">
               <head>
                  Kalandra kaland
               </head>
               <p>
                  Eltűnt a barát, vajon hová tűnhetett el? Nem tűnt el
                  ő semerre.
                  Kobzos barátjával mindég nyomon követte a király
                  táborát, attól nem messzire
                  kalibát hevenyésztek maguknak, ott húzódtak meg,
                  nem látva, nem tudva senkitől.
                  Hanem azóta, hogy megmentette a király életét,
                  nagy búnak eredett ismét szegény
                  Toldi.
               </p>
               <p>
                  - Lám, lám - panaszolá barátjának -, meg sem ismert
                  a király. Nem
                  ismert? Nem akart megismerni! Hiába, hiába! Nem
                  enged fel szívén a jégkéreg. Az
                  én számomra nincs nála kegyelem. Hogy a nyomába
                  menjek, hogy az életét
                  megmentsem, lám, azt megengedte, de tovább nem
                  törődik velem! Nem akar tudni a
                  barátról!
               </p>
               <p>
                  Napok hosszát hever a kalibájában Toldi egyedül,
                  magában, csak
                  éjjelenként jár haza az ifjú. Vigasztalja szóval,
                  vigasztalja dallal, de Toldi
                  csak legyint a kezével: elég, elég, elég...
               </p>
               <p>
                  Ezenközben készült a király Melfi ostromára. Már
                  lóra is ülhet.
                  Úgy járja végig seregét, s amerre látják daliás
                  alakját, zúg az egetverő éljen.
                  És kezdődik az ostrom. A király most csak néző.
                  Hiszen van mit lásson.
               </p>
               <p>
                  - Nini, ez a kobzos - mondja a király magában. -
                  Derék fiú, bárki
                  fia légyen.
               </p>
               <p>
                  Az volt, az, a kobzos. Létrát támasztott a vár
                  falának, ott, ahol
                  kevesebb védő állott. Gyorsan, mint az evet,
                  mászik fel a létrán, utána öt
                  vitéz. Már a keze is érte a párkányt: egy
                  pillanat s fent van a vár fokán. De
                  észreveszi egy őr, ordítva rohan oda, nagy követ
                  gördít a létrára, gurul,
                  szalad kő, az öt vitéz még idejében félreugrik,
                  de a kobzos - hová lett a
                  kobzos? Azt hitte fent az őr, hogy lezuhant, de
                  nem zuhant le ebadta fattya,
                  nagy hirtelen a létra alsó felére fordult, úgy
                  lógott a mélység felett, míg a
                  kő legurult, aztán egy nagy lendüléssel
                  visszafordult a létrára s a következő
                  pillanatban a vár fokán termett, onnét integetett
                  le a kardjával: ide, fiúk,
                  ide!
               </p>
               <p>
                  Az ám, de mire a fiúk nekiindulhattak, mind az őrök
                  a kobzosnak
                  iramodtak. “Szégyen a futás, de hasznos!” Nem is
                  várta be a kobzos az őröket,
                  nagy hirtelen lecsúszott a létra alján. Hiszen ő
                  nem is akart egyebet: ide
                  csődíteni az őröket, azalatt meg a másik oldalon
                  megmászták a falat a magyar
                  vitézek - Melfi vára is magyar kézre került!
               </p>
               <p>
                  Hiszen került magyar kézre még több vár is, ki
                  önként, ki
                  kényszerítésből, vége-hossza nem volt a sok
                  várvívásnak. Most éppen Konturszi
                  város alatt táborozott a király s nem mozdult
                  onnét, míg a város le nem fizeti
                  a rávetett adót. Azért vetett pedig rá adót Lajos
                  király, merthogy a város népe
                  a gonosz lelkű Johanna mellé pártolt. A mellé,
                  aki gyalázatos módon Endrét
                  megölette!
               </p>
               <p>
                  Hát itt történt, amit most elbeszélek.
               </p>
               <p>
                  Lajos király, szokása szerint, ki-kilovagolt,
                  nézett,
                  szemlélődött, vizsgálódott, hadd ismerje a
                  helyet, a környéket, hadd lássa,
                  hol, merre lesz jobb hadjának tovább indulása, ha
                  indulni kell. Így vetődött
                  egyszer a Szele vize partjára. Kicsi folyó volt
                  ez, de most erősen megdagadott.
                  Azt szerette volna tudni a király, hogy hol
                  lehetne legjobban átvezetni rajta a
                  seregét. Mert készülődött továbbindulásra. Amint
                  fel s alá lovagolt a folyócska
                  partján, zöldleveles ágból gabalyított kunyhót
                  pillantott meg, s hogy éppen
                  arra haladt, lépett ki belőle egy olasz ifjú. A
                  kunyhó mellett két ló legelt
                  pányván, azokat az ifjú eloldotta s vezette a
                  folyóra, hogy megitassa. Amint
                  közelebb jött a királyhoz, megismerte az ifjút: a
                  kobzos volt.
               </p>
               <p>
                  Mindjárt intett neki:
               </p>
               <p>
                  - Ide szógám, Szeredai! Ugrass a vízbe.
               </p>
               <p>
                  - Felséges királyom, tied az életem, tied a halálom.
                  Parancsolod:
                  beugratok, ámbár tudom, hogy elsodor az ár.
                  Nagyon sebes ez most!
               </p>
               <p>
                  - Csak bátran, ne félj. Holnap reggel át kell kelnem
                  itt a
                  sereggel. Lássuk, lehet-e?
               </p>
               <p>
                  Több szót nem várt az ifjú. Ülve a maga lován,
                  kötőféken vezetve a
                  Pejkót, nosza, beugratott a sebes áradatba -
                  aztán úsztat beljebb, beljebb. Már
                  csak a feje látszik a lovaknak s egyszerre csak
                  lefordult a kobzos a lova
                  hátáról, elmerült a vízben. Szegény kobzosnak a
                  feje sem látszott.
               </p>
               <p>
                  Ahogy ezt látta a király, se szó, se beszéd, maga is
                  beleugratott,
                  oda, hol legsebesebben forgott, kavargott az
                  örvény, aztán megragadja hajánál
                  fogva a felbukkanó ifjút, de csak pillanatig
                  marad ő is a nyeregben, lefordult
                  róla. Áldott szerencsére, rajta volt nagy bő
                  köpenyegje, az elterült a vízen,
                  az tartja fenn, de bizony csak gyengén tartja, az
                  ifjú húzza lefelé. Nem azzal,
                  hogy belekapaszkodik, a halállal küzdve sem
                  fogódzik királyába, de a király az,
                  ki tartja a kezében, el nem ereszti: ő küldötte a
                  vízbe, illő, hogy pusztulni
                  ne hagyja az ifjút. Hanem bizony, mind a ketten
                  ott haltak volna csúf halállal,
                  ha nincs ott a Pejkó. A Pejkó, a Pejkó, ez az
                  okos állat! Nyerítve ugrott a
                  királyhoz, tartotta a nyakát: fogóddz belé,
                  gazdámnak királya!
               </p>
               <p>
                  Így vitte a partra Pejkó a királyt s a királlyal az
                  ifjút. Aztán
                  uccu neki, elszáguldott a kunyhó felé nagy
                  nyerítéssel, hogy hírt vigyen a
                  gazdájának. Ezalatt meg a király is elvágtatott
                  paripáján az őrségre, hogy
                  embereket hozzon az ifjú mellé, aki eszméletlen
                  feküdött a folyó partján. Ám,
                  mire visszajött, híre-nyoma sem volt a kobzosnak.
                  Ment a király a kunyhó felé,
                  benézett, nem látott a sötét zugban senkit.
                  Beszólt: nem válaszolt senki. Mit
                  tehetett a király? Otthagyta a kunyhót nagy
                  fejcsóválással s visszament a
                  táborba.
               </p>
               <p>
                  Éppen akkor jött a követ Averszából, jelentette,
                  hogy bajban van
                  ott a magyar sereg, s még nagyobb lesz, ha
                  segítséget nem küld a király. A
                  vajda azt tanácsolta a királynak, hogy az egész
                  sereg induljon segítségére, de
                  a király haragosan legyintett:
               </p>
               <p>
                  - Vannak ott elegen, csak vezető nincsen! Hiszen ha
                  magam lehetnék
                  ott mindenütt!
               </p>
               <p>
                  S mit gondolt, mit nem, nagyhirtelen kiadta a
                  parancsot a
                  vajdának, hogy válogasson össze háromszáz
                  lovagot, ő maga megy azzal Aversza
                  alá, a vajda pedig menjen Szalernónak: vegye be
                  azt.
               </p>
               <p>
                  Csak ámult-bámult a vajda, nem akart hinni a
                  fülének. Úgy tett,
                  mintha nem hallotta volna jól a király szavát s
                  mondta:
               </p>
               <p>
                  - Megbocsát felséged, de ilyen kicsi hadat nem
                  küldhet oda s éppen
                  ellenséges földön, a nápolyi völgyön át...
               </p>
               <p>
                  - Vezetem, nem küldöm! - mordult rá a király. -
                  Tedd, amit
                  mondtam. Holnap reggel indulok.
               </p>
               <p>
                  Hát csakugyan, másnap reggel háromszáz válogatott
                  lovaggal
                  elindult a király, szerencsésen át is gázolt a
                  Szelén. (Nagyon apadt a víz az
                  elmúlt éjszakán.) Látta pedig ezt Toldi kunyhaja
                  ajtajából, nem értette a
                  dolgot, a fejét csóválta, hümgetett, aztán
                  befordult s szólt a kobzosnak:
               </p>
               <p>
                  - Nyergelj, fiú! Eredj a király után s hozz hírt
                  nekem, hová
                  indult a király maroknyi sereggel?
               </p>
               <p>
                  Nyergelt a kobzos szaporán, utánaeredett, de már
                  csak messziről
                  kísérhette a kis hadat, aztán egyszerre csak úgy
                  elnyelte a porfelleg, hogy
                  mire kitisztult a levegő: nem tudott eligazodni,
                  merthogy közben öreg este is
                  lett, hová-merre kanyarodott a király. Fordult
                  erre, fordult arra, elindult egy
                  irányba, aztán más irányba: addig bódorgott errearra szegény feje, hogy
                  egyszer csak hegy elöl, hegy hátul, sziklás,
                  magas hegyek mindenfelé. No, éppen
                  jó helyre került!
               </p>
               <p>
                  Egyszerre csak megálljt kiált neki valaki, de nem
                  magyar nyelven:
                  német szájból eredt olasz megállj volt ez. Német
                  zsoldosok voltak, akik a
                  kobzost megállították.
               </p>
               <p>
                  - Ki vagy, mi vagy? Le a lóról. Egy, kettő! Beszélj!
               </p>
               <p>
                  Mondotta a kobzos:
               </p>
               <p>
                  - Láthatjátok, olasz ember vagyok, mégpediglen
                  Tarantói Lajos
                  nápolyi király őfelsége kémje. Éppen most jövök -
                  s itt körülnézett a ravasz
                  kobzos s suttogva mondta - a magyar seregtől,
                  hogy hírt vigyek uramnak.
               </p>
               <p>
                  - Nini! - szólt az egyik zsoldos -, hiszen ez a
                  kobzos! Hát csak
                  beszélj, pajtás. Szokott-e a király most is
                  kevesed magával el-elkóborolni? Hát
                  a serege hol van?
               </p>
               <p>
                  - Ohó - szólt a kobzos -, ezt már csak most Tarantói
                  Lajos
                  őfelségének mondhatom meg egyedül.
               </p>
               <p>
                  - Ugyan, ne bolondozz. Mi most a Durazzói Károly
                  zsoldjában
                  vagyunk. (Bezzeg, hogy még nemrég Lajos király
                  zsoldjában voltak!) A
                  kapitányunk megesküdött Durazzóinak, hogy Lajos
                  királyt meglesi és kézre
                  keríti...
               </p>
               <p>
                  - Elhiszem, de akkor vigyetek a gazdátokhoz. Neki
                  megmondom, vagy
                  a gazdátok urának. Nem ettem gombát, hogy nektek
                  áruljam el a drága titkot,
                  azután meg hoppon hagytok engem.
               </p>
               <p>
                  - Úgy!? Hiszen mindjárt más nótát pengetsz te,
                  kobzos! Itt haltál
                  meg, ha nem beszélsz kedvünk szerint.
               </p>
               <p>
                  - Hiszen csak várjatok - gondolta magában a kobzos -
                  , kedvetek
                  szerint beszélek én. Hát - folytatta hangosan -,
                  hallgassatok ide. Mondhatom,
                  szerencsés órában találkoztatok velem. Lajos
                  király holnap vagy holnapután itt
                  kel át százfőnyi csapattal az averszai táborhoz.
               </p>
               <p>
                  Összehunyorítottak a zsoldosok: hisz így könnyű lesz
                  a dolguk.
                  Háromszázan vannak ők, a király századmagával:
                  egy magyarra három német jut,
                  könnyűszerrel elbánnak velök. Hanem az mégis baj
                  volt, hogy nem tudtak
                  bizonyosat: mely napon jön a király.
               </p>
               <p>
                  - Hallod-e, kobzos - mondották a zsoldosok -, térj
                  vissza s hozz
                  nekünk bizonyos hírt. Mikor jő erre a király s
                  csakugyan századmagával
                  jön-e.
               </p>
               <p>
                  - Hogy én visszatérjek!? Nem ettem gombát. Örülök,
                  hogy
                  kiszabadulhattam közülök. Nem megyek én oda
                  többet vissza!
               </p>
               <p>
                  Bezzeg, hogy nem vették észre a zsoldosok a kobzos
                  ravaszkodását:
                  színlelt ijedezés volt az ő félelme. De hát addig
                  kérték, addig biztatták a
                  zsoldosok, hogy végre is nagy nehezen kötélnek
                  állott: isten neki, egy életem,
                  egy halálom, ha már úgy van, ahogy van,
                  megpróbálom!
               </p>
               <p>
                  Felkapott a lovára, nagy sebesen elnyargalt a
                  kobzos, vissza
                  egyenesen Toldihoz. De még vissza sem érhetett
                  Toldihoz, a vajda is útnak
                  indult válogatott vitézekkel, merthogy nem volt
                  nyugodalma a király miatt.
                  Éppen a Toldi kunyhója előtt lovagoltak el, s
                  hogy ezt Toldi látta, neki sem
                  volt maradása: észrevétlen a lovagok után
                  kocogott Pejkó lován. Este volt már,
                  mikor elindultak, egész éjszaka ment a csapat,
                  hasadozott a hajnal, mikor
                  szembetalálkozott velök a kobzos.
               </p>
               <p>
                  - No, kobzos, merre ment a király?
               </p>
               <p>
                  Elmondta a kobzos, amit látott, s ami vele történt.
                  Hogy a
                  zsoldosok el akarják fogni a magyarok királyát.
                  Aztán végigvillant szeme a
                  csapaton s fejét csóválta:
               </p>
               <p>
                  - Kevesen jöttetek, vitézek. Sok a német.
               </p>
               <p>
                  - Nem vagyunk kevesen - mordult meg a csapat mögött
                  egy erős hang,
                  s utána nagyot csördült a karikás ostor.
               </p>
               <p>
                  Haj, de nekibátorodott erre a kis csapat. Ötvenen
                  voltak csupán,
                  de éppen elegen voltak háromszáz németnek, mert
                  velük volt a rőt szakállú
                  barát!
               </p>
               <p>
                  Nosza, nekivágtak a mély völgykatlannak, hol a
                  zsoldosok nyugodtan
                  heverésztek, szundikáltak, s mire az őrök talpra
                  kiabálták őket, közrefogták,
                  Toldi a karikásával egy csomóba terelte
                  valamennyit, akárcsak birkák lettek
                  volna, mindahányan voltak, összekötözték, úgy
                  hajtották a királyfogókat a
                  magyar táborba. Ötven magyar vitéz hajtott
                  háromszáz németet, de mikor a
                  táborba értek: volt barát, nincs barát! Eltűnt
                  ismét, mintha föld nyelte volna
                  el. Eltűnt vele a kobzos is.
               </p>
               <p>
                  Nem nyelte a föld el őket, mentek a király után,
                  egyenesen
                  Averszának: szükség lehet rájuk ott is!
               </p>
               <p>
                  Eredj, Miklós, eredj! Hej, ha tudnád, ki van
                  Averszánál. Láttál te
                  sok álmot, de azt, tudom, nem álmodtad, hogy
                  Anikó húgod itt van a táborban.
                  Maga a király bízta Kont vitézre: ihol, ez az
                  ifjú. Gyenge még. Nehéz a páncél
                  törékeny testének. De jó vérből való. Ne engedd
                  csatába, hagyjad, erősödjék.
                  Legyen gondod rája.
               </p>
               <p>
                  Anikó pedig ment Kont csapatjával s írta, írogatta a
                  leveleket az
                  öreganyjának: ne búsuljon, lelkem, öreganyám. Jó
                  sorom van nékem. Majd
                  meglássa, egyszer otthon termünk, hírrel,
                  dicsőséggel, király kegyelmével.
               </p>
               <p>
                  Így biztatta öreganyját Anikó, bár még nem is látta,
                  hírét sem
                  hallotta: merre jár, hol jár az ő Miklós bátyja.
                  Hallott ugyan mesét, sokat a
                  veres barátról. Aki itt van, ott van, mindenütt
                  van, csuda dolgokat mível, de
                  mire megkérdezhetnék: ki vagy, mi vagy? - eltűnik
                  nyomtalan. Nem gondolta, hogy
                  az a barát az ő Miklós bátyja volna. Már csak
                  abban reménykedett, hogyha vége
                  lesz a háborúnak, s diadallal tér vissza a
                  király, örömében Tolditól sem
                  sajnálja a kegyelmet.
               </p>
               <p>
                  Hát megjött a király háromszáz vitézével. Hej, lett
                  riadalom a
                  magyar táborban! Ihol, itt a király, eljött egy
                  maroknyi csapattal, nem törődve
                  drága életével. Segítség kellett? Itt van a
                  segítség! Maga a király. Nagyobb
                  segítség az egész hadseregnél. Nagy harci kedv
                  szállotta meg a tábort a király
                  láttára. Előre! Előre! Megmozdul az egész tábor,
                  reng a föld alatta, kezdődik
                  az ostrom: győzelem vagy halál! Más választás
                  nincs itt. Rohannak a magyar
                  vitézek, nem ismer itt senki halálfélelmet: ím, a
                  rohanó áradat ragadja Anikót
                  is. Itt a király! Lássa, hogy ő is igazi vitéz.
                  Gyenge karja kardot villogtat s
                  rákiált Bencére: Gyere, Bence, gyere! Mit volt,
                  mit nem tenni, utána kullogott
                  Bence is, bizony nem jó kedvvel. Nem a maga
                  életéért, de féltette a
                  leányasszonyét: hogy kerül ő majd a nagyasszony
                  elé - Anikó nélkül?
               </p>
               <p>
                  Ez volt ám a csata! A király mindenütt elöl. Utánam,
                  magyarok! -
                  zendül csengő hangja. S rohannak mind - nincs itt
                  gyáva. Hős dalia valamennyi:
                  méltó a királyhoz. Reggel kezdték s az est vetett
                  véget a szörnyű csatának. A
                  magyaroké lett a diadal. Hogy ebben nem lehetett
                  része Toldinak! Nem lehetett
                  része, mert előreküldötte a kobzost, hogy hírt
                  vigyen neki, hová, merre húzódik
                  a magyar sereg, s mire visszatért a kobzos: vége
                  volt a csatának.
               </p>
               <p>
                  Égett a föld Toldi talpa alatt, majd felvetette a
                  nagy
                  türelmetlenkedés, de csak hiába várta a kobzost.
                  Ugyan mi történhetett vele?
                  Nem történt egyéb, csak ennyi:
               </p>
               <p>
                  Amint a harcoló magyar sereg felé közeledett,
                  egyszerre csak
                  látja, hogy egy megvadult paripa szélsebesen
                  vágtat visszafelé, rajta egy vitéz
                  - holtan vagy ájultan? ki tudja? elég az, hogy
                  csak a kengyelbe akadt lábánál
                  fogva volt a paripán.
               </p>
               <p>
                  - Ej, ej, szegény fiú! Valami apród lesz...
               </p>
               <p>
                  Akárki, akármi, annyit látott, hogy nem csatába való
                  volt:
                  törékeny, gyenge a teste. Bizony nagy csuda lesz,
                  ha van még élet benne.
               </p>
               <p>
                  Nem habozott soká, lovát megsarkantyúzta a kobzos,
                  szembe
                  vágtatott a száguldó lónak, nagy hirtelen
                  megragadta fékét, aztán elvezette egy
                  kis patak mellé. Ott szép gyengén leemelte az
                  elalélt ifjút. Vajon van-e sebe?
                  Nem lát rajta sebet. Vért sem, egy cseppet sem.
                  Talán a sisak alatt? Az acéling
                  alatt?
               </p>
               <p>
                  Levette a sisakot s halljatok csudát! Mit látott!
                  Gyönyörű, hosszú
                  haj bomlott ki alóla!
               </p>
               <p>
                  - Leány! Leány!
               </p>
               <p>
                  Abban a pillanatban fölnyitotta szemét a leány.
                  Szólni nem tudott
                  még, de könyörögve, esdve nézett reá.
               </p>
               <p>
                  - Ne félj, ne félj! - szólalt meg a kobzos. - Magyar
                  vagyok én is.
                  Nem lesz bántódásod.
               </p>
               <p>
                  - Ha magyar vagy, lovag is vagy - suttogta a leány.
                  - Tégy
                  fogadást, hogy nem jársz utánam. Hallgatsz arról,
                  amit észrevettél.
               </p>
               <p>
                  - Kívánságod parancs nekem - mondotta a kobzos.
                  Felsegítette a
                  lovára a leányt, s nézett utána hosszan, sokáig,
                  nagyot sóhajtva... Aztán
                  eltűnt a leány alakja...
               </p>
               <p>
                  Álom volt talán az egész látomány?
               </p>
               <p>
                  Ment a leány, át a táboron (Haj, de borzadott a sok
                  holttesttől!),
                  vissza Bencéhez, ha megtalálná. Megtalálta áldott
                  szerencsére. Hej, szegény
                  Bence, ő már csüggedten üldögélt egymagában, a
                  tábor szélén. Fejét földre
                  szegezte, nagy, erős bánat nehezedett a szívére,
                  mardosta szörnyen a
                  lelkiismeret: hogy áll ő most a nagyasszony elé!
                  Inkább halt volna meg ő száz
                  halállal!
               </p>
               <p>
                  No, ha nagy volt a bánata, nagy lett az öröme is a
                  hű
                  cselédnek.
               </p>
               <p>
                  - Hát él? Csakugyan él? Oh, édes Jézusom! Ugye,
                  hazamegyünk?
                  Jöjjön, leányasszony. Istenkísértés volt eddig is
                  a dolga. Ugye,
                  hazamegyünk?
               </p>
               <p>
                  Mondotta a leány:
               </p>
               <p>
                  - Itt maradunk, Bence. Miklós bátyám nélkül nem
                  megyek én haza!
                  Meg kell őt találnunk!
               </p>
               <p>
                  - Igaz, igaz - motyogott Bence. - A gazdám nélkül
                  nem mehetünk
                  haza.
               </p>
               <p>
                  .....
               </p>
               <p>
                  Azt mondám, hogy nem lehetett része Toldinak az
                  averszai csatában,
                  de az első nappal nem ért az véget. Mert az első
                  nap csak a vár környékét
                  “tisztították meg” a magyarok. Hogy a várat is
                  bevegyék, nagyobb erő kellett
                  arra. Írt is nyomban a király Laczfinak: jöjjön
                  nyomban, bármi “munkában” van,
                  hagyja félbe, Averszát kell bevenni. Oda szorult
                  a róka, Tarantói Lajos, a
                  fő-fő bűnös, ki kell azt onnét füstölni.
               </p>
               <p>
                  Ahogy megjött Laczfi, nyomban tanácsot ültek s azt
                  határozták,
                  hogy körülfogják a várost, hogy se élelmet, se
                  vizet oda be ne vihessenek. Majd
                  megadják magukat. Másként szerette volna a
                  király, de hallgatott Laczfi
                  tanácsára: hát csak éheztessük ki “őket”.
                  Megnyomta ezt a szót erősen. Mert ott
                  voltak mind a várban a hercegek, Lajos atyafiai,
                  véréből való vérek, de mind
                  ellenségei. Aki jó barátnak vallotta magát, az is
                  csak színlelt. Na, most ütött
                  a nagy számadás órája.
               </p>
               <p>
                  Hej, de melegük lett a várban a hercegeknek! Megmegpróbálták,
                  hátha kitörhetnének a várból, de véres fejjel
                  kotródtak vissza. Aztán egyszerre
                  csak rászakadt a vár s a város népére az éhség. S
                  még ennél is szörnyebb baj: a
                  fekete halál.
               </p>
               <p>
                  Már azt határozták, hogy feladják a várat, ha Lajos
                  király hittel
                  ígéri, hogy meghagyja életüket, de ekkor
                  eléállott Durazzói Károly herceg s
                  mondá nagy ravaszul Tarantói Lajosnak, a gonosz
                  lelkű Johanna urának:
               </p>
               <p>
                  - Hallod-e, te már egyszer akartál bajt vívni Lajos
                  királlyal.
                  Ezzel akartad eldönteni a pert. Igaz is, minek
                  folyjon annyi ártatlan vér? Hát
                  verekedj meg vele. Hisz, te nagy vitéz vagy! Vagy
                  csak szájjal győzöd?
               </p>
               <p>
                  Vérbe borult erre Tarantói arca:
               </p>
               <p>
                  - Jól van, hát kiállok! Nem az országomért, csak a
                  szabad
                  elmenésért! Hadd menjen a követ, a bajra hívó
                  követ!
               </p>
               <p>
                  Ment is még aznap a követ Lajos királyhoz, s vissza
                  is jött hamar
                  Lajos király üzenetével: elfogadja a bajvívást.
                  Hogyne fogadná el! Ez a
                  feltétele: mind a kettő hadja kimért helyről
                  nézze a bajvívást. A középen
                  álljon két bajmester: egy olasz, egy magyar.
                  Aztán három-három lovag: olasz és
                  magyar legyen jelen igazlátónak.
               </p>
               <p>
                  Rendben volt a dolog, kimérték a bajvívás helyét,
                  egy kicsi
                  kápolna mellett mérték ki. A ravasz Durazzóinak
                  volt ez a gondolatja. A várból
                  a kápolnához út vezetett a föld alatt. Nagy
                  suttyomba szólt egy kapitánynak:
                  vegyen maga mellé ötven embert, a föld alatti
                  úton éjnek idején menjenek a
                  kápolnába s mikor a bajvívás kezdődik, üssenek
                  rajt’ Lajos királyon. Tegyenek
                  úgy, mintha életére törnének, a királynak azonban
                  bántódása ne essék.
               </p>
               <p>
                  Közben titokban üzent a ravasz herceg Lajos
                  királynak, hogy:
                  vigyázzon magára, mert tőrbe csalják. Gondolta
                  magában: ha elhiszi üzenetét a
                  király, nem jő a bajvívásra, s ezzel Lajos
                  királynak megnyeri a kegyét.
               </p>
               <p>
                  Megzavarta Lajos királyt ez az üzenet. Mi most az
                  igazság?
                  Csakugyan tőrbe akarják csalni? Vagy azt akarja
                  Durazzói Károly, hogy ne álljon
                  ki bajvívásra s aztán ország-világ gyávának
                  bélyegezze a magyarok
                  királyát?
               </p>
               <p>
                  Kont volt az egyik igazlátó, ennek elmondotta a
                  király az
                  üzenetet, de Kont kételkedve rázta a fejét. Csupa
                  pusztaság a környék, nincs
                  ott hely az elbújásra, nincs alkalom a
                  lesbeállásra. Azt, hogy a kápolna felől
                  támadják meg, arra ki gondolt volna? De sohasem
                  árt a vigyázat, azért abban
                  állapodtak meg, hogy összeválogatnak száz
                  lovagot, s ha Kont forgós süvegét
                  megrázza: ez lesz a jele, hogy bajban van a
                  király.
               </p>
               <p>
                  Hát kitűzték másnapra a bajvívást, nosza, a kobzos
                  is nyargalt
                  Toldihoz, vitte a hírt, hogy mi készül.
               </p>
               <p>
                  - Valami hamisság van a dologban - morgott Toldi. -
                  No, ott leszek
                  én is!
               </p>
               <p>
                  Jó hajnalban Pejkójára pattant, meghúzódott egy árok
                  mellett:
                  onnét nézi ő majd a viadalt s ha szükség lesz rá:
                  ott lesz idejében.
               </p>
               <p>
                  Hogy felvirradott a nagy nap, a viadal napja,
                  megmozdult a tábor:
                  volt nagy lótás-futás, jövés-menés, rendelkezés,
                  igazodás. Kétfelől felállott a
                  két had. Középen megjelentek a bajmesterek, az
                  igazlátók, aztán egyszerre csak
                  megharsant a jeladó kürt, ihol, a két lovag már
                  egymásra is rohant. De ím, alig
                  voltak egy hajításnyira egymástól, Lajos király
                  lába nagyot rándult, földre
                  zuhant a három öles dárda. Mi történt? Mi
                  történt? Nyíl fúródott a király
                  combjába! Megütődve nézett körül Tarantói Lajos,
                  nem tudta elgondolni: mi baja
                  esett ellenfelének, holott még össze sem roppant
                  fegyverük. S ím, abban a
                  pillanatban már ki is tört a kápolnából az
                  elrejtett csapat: a kapitány nem
                  törődött Tarantói szörnyű haragjával, egy
                  szempillantásra körülfogták Lajost a
                  német zsoldosok.
               </p>
               <p>
                  - Árulás! Árulás! - zúgott végig a táboron. Rohan
                  már a száz vitéz
                  is a bajvívó helyre, ott is van már, kerekedik
                  szörnyű vagdalkozás, de mi volt
                  az ahhoz, amit Toldi művelt!
               </p>
               <p>
                  - A barát! A barát! - zúgott, zajgott a tábor.
               </p>
               <p>
                  Az az, a barát. Hej, hogy verte, vágta, lapította
                  buzogánnyal,
                  karikás ostorral az orozva támadókat: egy
                  pillanat, kettő, s halomba
                  hevertek!
               </p>
               <p>
                  Tarantói Lajos majd elsüllyedt szégyenében, s mit
                  tehetett
                  egyebet, a nagy gabalyodásban egérutat vett, meg
                  sem állott Nápolyig.
               </p>
               <p>
                  Hát, ez nagy gabalyodás volt: harc, elkeseredett
                  harc. Közben a
                  királyt vitték a kolostorba, mely a váron kívül
                  állott, külön erősségben. Ott
                  gyilkolták meg orozva Endrét. Oda vitték most a
                  királyt, fektették le puha
                  ágyba, s hogy tudták biztonságban, folyt a harc
                  körömszakadtáig: nincs
                  kegyelem! A várból élve ki nem jut ma senki
                  lélek. Már ki is tűzték a fehér
                  zászlót, de a magyarok így is mind kardélre
                  hányják az őrséget, ha a király meg
                  nem tiltja. Sőt, azt sem engedte meg, hogy
                  bemenjenek a várba. Ott pusztít a
                  fekete halál. Elég, ha őrzik kívülről.
               </p>
               <p>
                  Mikor aztán sebjét kiheverte a király, szabad utat
                  adott a vár
                  népének: neki csak a hercegek kellettek. Őket
                  akarta látni. Tarantói Lajos már
                  elmenekült. Hadd menekült. Ez legalább lovag
                  módjára viselkedett. De a többit?
                  - hát azokat szívesen látja vacsorára! Oda, hol
                  Endrét meggyilkolták!
               </p>
               <p>
                  S jöttek a hercegek, fogvacogva jöttek, ámbátor a
                  magyar urak
                  Lajos parancsára hercegekhez illő tisztelettel,
                  mély hajlongással fogadták.
                  Aztán kilépett a király az ebédlőszobába,
                  mosolyogva jártatá végig tekintetét
                  vendégein, leült az asztalfőre, leültek a
                  hercegek is szép sorjában, legelül a
                  magyar urak.
               </p>
               <p>
                  Na, nem lehetett panaszuk a hercegeknek: királyi
                  vacsorát kaptak.
                  S mely nagy kedve volt a királynak! Ím, még
                  serleget is emel, bizonnyal, hogy
                  elköszöntse kedves vendégeit.
               </p>
               <p>
                  - Durazzói herceg! Köszönt, ím, a király. Nézd a
                  bort, de piros!
                  Mint az öcsém vére. Nézd, hogy csapom földhöz e
                  nap örömére!
               </p>
               <p>
                  S földhöz csapván a serleget, folytatá:
               </p>
               <p>
                  - Ütött a halálod órája, cudar! Mit nem cselekedett
                  a te gonosz
                  lelked! Kezdted azzal, hogy házam népét öcsém
                  ellen fordítottad. Mikor aztán
                  öcsémet gyalázatosan megfojtották, te voltál az
                  első, ki bevádoltad nálunk
                  Johannát. Hűséget színleltél nekünk s alattomban
                  folyvást ellenünk dolgoztál.
                  Hiába tagadsz - megtelt a poharad, csordulásig
                  megtelt. Ítéljetek, urak!
               </p>
               <p>
                  Azzal nagy hirtelen lefordították az asztalról a
                  fehér terítőt, s
                  ím, fekete terítő maradott a helyén. Rajta
                  feszület. Halálra szavaz mind, csak
                  Laczfi vajda nem. Mondja a királynak:
               </p>
               <p>
                  - Felség, ne felejtse, hogy magyar olasz ellen
                  törvényt nem
                  ülhet.
               </p>
               <p>
                  - Nem!? - kiáltott közbe zord haraggal a király. -
                  Nos, te magad
                  vezeted ki s nyomban fejét leütteted. Hallottade?
               </p>
               <p>
                  Megtörtént, ahogy a király rendelé. Lefejezték az
                  árulót, s azon
                  az ablakon dobták ki holttestét, amelyen szegény
                  Endre királyét... Otthagyták
                  temetetlen. Amint hagyták szegény Endrét...
               </p>
               <p>
                  De akkor éjjel Lajos király sem hunyta be szemét.
                  Mégis, mégis,
                  kemény volt, szörnyű kemény a megtorlás. Nem
                  illett királyhoz. A magyar
                  királyhoz...
               </p>
            </div>
            <div type="chapter">
               <head>
                  Piroska levele
               </head>
               <p>
                  Mondám, hogy Lajos király akkor éjjel, a Durazzó
                  lefejeztetését
                  követő éjszakán nem hunyta be szemét, ébren
                  találta a felkelő nap, ott találta
                  asztala mellett. Halomra gyűlt az asztalán a sok
                  mindenféle levél, melyiket
                  bontsa fel elébb? Hát, amint turkált a
                  levélhalomban, két gyászos szegélyű
                  levél feketéllett ki onnét. Gyorsan felbontja az
                  egyiket: Károly császár s
                  király jelentette benne szomorodott szívvel, hogy
                  leánya, Margit, a gyenge
                  virágszál, letört, elhervadott.
               </p>
               <p>
                  - Szegény leány! - sóhajtott a király.
               </p>
               <p>
                  Menyasszonya volt s nem is látta soha. Kicsi kis
                  leány volt, mikor
                  Prágában jártakor lekötötték neki: ezzel
                  pecsételték meg a békét.
               </p>
               <p>
                  - Szegény apa! - sóhajtott ismét a király s letette
                  a
                  levelet.
               </p>
               <p>
                  Aztán felbontotta a másikat. Hazulról jött ez,
                  leánykéz írása,
                  alája volt írva, Rozgonyi Piroska. De nem ő írta
                  e levelet, diktálta szép
                  Örzsének, bosnyák fejedelem szerelmes leányának,
                  halálos ágyán diktálta. Ő maga
                  csak egy sort írt beléje, nem magáról, de szép
                  Örzséről - majd megtudjuk, hogy
                  mit.
               </p>
               <p>
                  Szóla pedig Piroska levele következőképpen:
               </p>
               <p>
                  Felséges királyom, küldöm a levelemet halálos
                  ágyamról. Nehéz
                  teher nyomja a szívemet, nem tudok meghalni, amíg
                  tőle meg nem szabadultam. Azt
                  hallottam, Toldi Miklós világ bujdosója lett,
                  talán éppen ott bujdosik mostan,
                  amerre felséged hadakozik. Bujdosik, mert szörnyű
                  váddal megvádolták. Azzal
                  vádolták meg, hogy férjemet meggyilkolta, a
                  síromat kirabolta. Nemcsak, hogy
                  üldözik, esztergomi érsek még meg is átkozta.
                  Felséges királyom! Meggyóntam már
                  az érseknek, hogy mi hozta őt a sírboltba - nincs
                  ehhez köze a világnak, de
                  hogy nem rabolt, erre esküt tennék, ha apáca
                  voltom nem tiltaná. Mikor
                  felébredtem s őt megpillantottam, átkot mondtam
                  rája, férjem gyilkosára. Átkot
                  magamra is. Aztán elaléltam. Visszavonom az
                  átkomat. Mindent megbocsátok. Nem
                  vala ő rabló, nem vala ő gyilkos. Látták az
                  apácák fűzek rejtekiből, látták a
                  bajvívást. Toldi egy szál karddal, az uram egész
                  fegyverben vívott - nem volt
                  hát gyilkosság. Óh, felséges király, fogadja
                  vissza őt régi kegyelmébe! Átok
                  alól érsek is feloldja. Nekem megígérte.
               </p>
               <p>
                  Itt végződött a levél. De a másik oldalon következik
                  még valami.
                  Ezt már csak kezdette Örzse, Piroska végezte. De
                  ezt a király nem olvasta. Nem
                  vette észre.
               </p>
               <p>
                  - Óh, szegény Piroska! - jajdult fel a király. - De
                  sajnállak
                  téged...
               </p>
               <p>
                  S hogy megelevenedett a lelkében a múlt, amikor ő
                  először látta
                  Piroskát, ott a kút mellett (Még a köszönésire is
                  emlékszik: Szép jó estét,
                  szép kisasszony!), s hogy rágondolt a bajvívásra,
                  ismét felháborodott a lelke
                  Toldi ellen: nem, azt nem tudom néki
                  megbocsátani. Őmiatta hervadott el,
                  őmiatta tört le ez a szép virágszál.
               </p>
               <p>
                  De lassanként mégiscsak lecsendesült lelke
                  háborgása. Vajon ő
                  maga, a király hiba nélkül való-e? Merné-e
                  mondani, hogy sohasem
                  vétkezett?
               </p>
               <p>
                  Nem volt maradása bent, fojtogatta mellét a levegő,
                  ki a szabadba!
                  Hamar lovat, hamar!
               </p>
               <p>
                  Egy pillantás múlva fel is volt nyergelve sárga
                  paripája, s ím,
                  amikor éppen felpattant rája, pillantotta meg
                  Toldi György - fiát. Odaintette s
                  mondta neki nagy röviden:
               </p>
               <p>
                  - Eredj, mondjad a bátyádnak, hogy jelentheti magát
                  nálam
                  kegyelemre.
               </p>
               <p>
                  Azzal elvágtatott.
               </p>
               <p>
                  Ámult-bámult Anikó, nem tudta hamarjában ébren vane, álmodik-e, a
                  füle csengett talán? Hogy ő szóljon a bátyjának!
                  De hol az én bátyám? Itt volna
                  valahol? Avagy úgy gondolta a király, hogy majd
                  felkeresem én a jó hírrel a
                  világ végén is? Hogyha ezt gondolta, bizony jól
                  gondolta.
               </p>
               <p>
                  - Felkeresem én őt a világ végén is!
               </p>
               <p>
                  Űzte-fűzte gondolatját s arra határozta magát, hogy
                  hazamegy,
                  megviszi a hírt elébb az anyjának, hadd
                  csendesüljön szíve nagy bánata s majd
                  csak megtalálják valahol Miklóst is. Szárnyon kel
                  a jó hír s előbújik
                  rejtekéből. Megtudta, hogy egy csapat készülődik
                  haza: kíséri a fogoly
                  hercegeket Budára. Mindjárt engedelmet kért Kont
                  Miklóstól, vezérétől, hogy ő
                  is szolgájával e csapathoz szegődhessen.
               </p>
               <p>
                  - Hamar, Bence, hamar, nyergeld a lovamat, de a
                  tiédet is: holnap
                  lesz az a nap, hogy hazaindulunk.
               </p>
               <p>
                  - Aj, de okos beszéd, lelkem, leányasszony!
               </p>
               <p>
                  Csuda, hogy a bőréből ki nem ugrott, esze nélkül
                  szaladt a
                  lovakért. Ott legelésztek azok a többi vitézek
                  lovaival, nosza, egy
                  pillantásra, kettőre kifogta a magukét, indult is
                  velük, de egyszerre csak
                  megállott, mintha földbe gyökeredzett volna a
                  lába.
               </p>
               <p>
                  - Ne, te, né! - kiáltott Bence -, az Isten Istenem
                  ne legyen, ha
                  nem látom a Pejkót. Nye, Pejkó, nye. Ide, Pejkó,
                  ide.
               </p>
               <p>
                  Lekapta a süvegét, rázogatta, mintha zab lett volna
                  benne. Bezzeg,
                  hogy Pejkó megismerte az ismerős hangot, nyihogva
                  közeledett Bencéhez, ez meg
                  se szó, se beszéd, féket vetett a fejébe,
                  felpattant rá, a másik két lovat meg
                  vezetéken fogta.
               </p>
               <p>
                  - Bizonyosan elloptak, ugye, Pejkó? No, ha el,
                  bizony vissza is
                  loplak én! - beszélt hozzá Bence s szeretettel
                  veregette a hű állat
                  nyakát.
               </p>
               <p>
                  Hanem hiszen a Pejkó csak azt várta, hogy szőrén
                  érezze Bencét,
                  uccu! nekirugaszkodott, vágtatott mint a szél, de
                  nem arra, amerre Bence
                  rángatta, hanem egyenest a gazdája kalibája felé.
                  Ott a kaliba előtt aztán
                  hirtelen állott meg, hogy Bence nagyot nyekkenve
                  fordult le róla. Abban a
                  pillanatban lépett ki a barát.
               </p>
               <p>
                  - No, Pejkó, mi történt? - szólt dörgő hangján. - El
                  akartak lopni
                  s megfogtad a tolvajt? Édes hű paripám!
               </p>
               <p>
                  De már erre a szóra felugrott a földről Bence,
                  ámbátor nyilallott
                  minden porcikája.
               </p>
               <p>
                  - Ez a gazdám hangja! Isten Jézus úgy se’! De hol
                  van ő maga?
               </p>
               <p>
                  - Itt van ő maga is. Csak csendesen, Bence. Én
                  vagyok, a gazda.
                  Nehogy megtudja más... Hanem, hol jársz te itt?
               </p>
               <p>
                  - Hej, hogy hol járok itt?
               </p>
               <p>
                  Megeredett Bence nyelve s elmondta töviről-hegyire,
                  hogy s mint
                  kerül ide, kivel jött? Miért jöttek?
               </p>
               <p>
                  - Anikó is itt van!? Nosza, eredj érette. Hozd ide
                  szaporán.
               </p>
               <p>
                  Hiszen nem kellett ezt kétszer mondani Bencének.
                  Elvágtatott
                  szélnél sebesebben, s hogy megtalálta Anikót,
                  nógatta erősen: hamar, lóra!
                  Hamar, lelkem leányasszony! Csudát lát most
                  mindjárt.
               </p>
               <p>
                  - Csudát? Mi a csudát?
               </p>
               <p>
                  - Nem mondom meg azt én. Csak fel a lóra!
               </p>
               <p>
                  Mit össze nem gondolt Anikó az úton! Gondolt,
                  először is arra a
                  daliára gondolt, akinek az életét köszönhette.
                  Hátha ő... hátha ő... Nem, nem,
                  mégsem lehet... De sokáig nem űzhette-fűzhette a
                  gondolatok tarka
                  gyöngyszemeit, megérkeztek a kalibához s hogy oda
                  beléptek: mindjárt átölelte
                  két erős kar.
               </p>
               <p>
                  - Szép kicsi lovagom! No, ne félj éntőlem, a csúnya
                  baráttól. Nem
                  ismersz-e reám?
               </p>
               <p>
                  - Bátyám, édes bátyám!
               </p>
               <p>
                  Vége-hossza nem volt ölelésnek, csóknak, gügyögteti
                  szóknak. Nem
                  is lesz tán vége, hogyha be nem toppan az a deli
                  vitéz...
               </p>
               <p>
                  - Barátom, hű társam - mutatott rá Toldi. -
                  Beszélhetsz előtte!
                  Tudjuk egymás titkát...
               </p>
               <p>
                  Tudják egymás titkát! - riadt meg Anikó s arca
                  lángba borult.
               </p>
               <p>
                  - Nem, nem! Ugye, lovag, az a titok - titok marad?
               </p>
               <p>
                  - Ejnye, ejnye, hát ti ismeritek egymást?
               </p>
               <p>
                  - Ami igaz, igaz - szólalt meg a kobzos -, ismerjük
                  mi
                  egymást.
               </p>
               <p>
                  S elmondta szép rendjében, hogy ismerkedtek meg.
                  Aztán szép
                  csendesen kiment az ifjú a kalibából, ott kint
                  megint elővette kobzát s pengete
                  azon édes-bús szép nótát. Szava is volt a
                  nótának. Szívből indult, szívhez
                  beszélt. Megértették ott bent. Toldi is értette.
                  Egy nagy könnycsepp gördült le
                  szeméből. Ami boldogság volt azoknak, a két
                  fiatalnak, az ő szívét, jaj, de
                  megsajgatta!
               </p>
               <p>
                  Még alighogy elmondotta Anikó Toldinak a király
                  üzenetjét, ím,
                  jött a király lovásza, Bessenyei János s mondá
                  hangos, örvendező szóval:
               </p>
               <p>
                  - Toldi Miklós! A királytól jövök, izenetet hozok.
                  Vesd le
                  szőrcsuhádat, ölts magadra vitézi ruhát: ihol, el
                  is hoztam. Gyere holnap,
                  király színe elé. Oda, hol a sereg
                  összegyülekezik - hazaindulásra!
               </p>
               <p>
                  A király színe elé! Hej, de hangosan vert Toldi
                  Miklós szíve! Nem
                  kell többet bujdosnia. Mehet haza szép
                  Magyarországba, lovagi ruhában! Most még
                  nincs kard a vitézi ruhához, de lesz holnap: újra
                  ád a király. A lovagok
                  királya.
               </p>
               <p>
                  Emelének aznap tábor közepén magas trónt a királynak
                  s állottak a
                  magyar vitézek négyszegben a trón körül másnap
                  reggel: úgy várták a királyt. S
                  jött a király, ég, föld rengett: úgy zúgott az
                  éljen. S hogy leült trónjára,
                  név szerint, hogy kikiálták, jöttek sorba a
                  magyar vitézek, király színe elé. A
                  híresek, a leghíresebbek, a legvitézebbek.
                  Dicséretben, ajándékban nem fukar a
                  király. Sorra került hamar jó Toldi Miklós is.
                  Adott neki drágaköves övet,
                  kardot s mondá hangos szóval, hadd hallja
                  mindenki:
               </p>
               <p>
                  - Lovag vagy te újra, vitéz Toldi Miklós!
               </p>
               <p>
                  Aztán elbocsátá kegyesen, de mikor vége volt az
                  ünnepségnek,
                  intett Toldinak, hogy kövesse. Ment a király a
                  lakába, utána Toldi s Toldi után
                  a - kobzos. Te is megérdemled a király kegyelmét.
               </p>
               <p>
                  S hogy belépett Toldi a kolostor nagy termébe, az
                  volt első
                  szava:
               </p>
               <p>
                  - Felséges királyom, engedje meg nékem, hogy
                  behívjam az én hű
                  társamat, kobzos barátomat.
               </p>
               <p>
                  - Hívjad, hívjad.
               </p>
               <p>
                  Belépett az ifjú.
               </p>
               <p>
                  - Nos, vitéz, szólj, mi volt a te bűnöd?
               </p>
               <p>
                  Elmondá a vitéz, a rendjében szépen, hogy ő Záchnak
                  vére. Kisfiú
                  volt akkor, amikor megesett a szörnyű történet.
                  Mikor harcot emelt bősz Zách
                  Félicián...
               </p>
               <p>
                  - Elég, elég! - szakította félbe Lajos király. -
                  Nagyon sokszor
                  hallottam már e szomorú nótát. Ártatlan vagy,
                  tudom. Birtok helyett kapsz
                  birtokot. Név helyett nevet.
               </p>
               <p>
                  - Nevet is, jószágot is, azt én adok, felséges
                  királyom - szólott
                  belé Toldi -, ha felséged fiúsítja Toldi György
                  leányát.
               </p>
               <p>
                  - Toldi György leányát? Hisz fia van neki! Láttam,
                  ismerem
                  őt!
               </p>
               <p>
                  - Leány az, felség - mondta Toldi mosolyogva -, s
                  szereti ez
                  ifjút.
               </p>
               <p>
                  - No lám! - nevetett a király. - Ki hitte volna!
                  Teljék
                  kívánságod: fiúsítom a leányt. - S intett a
                  kobzosnak: - Te most mehetsz,
                  vitéz. Te meg - fordult a király Toldihoz - itt
                  maradsz egy szóra.
               </p>
               <p>
                  - Nesze - szólt a király, mikor a kobzos elment -,
                  itt egy levél.
                  Rólad van szó benne. Olvasd.
               </p>
               <p>
                  - Megkövetem alásan, felséges királyom, már én csak
                  az öreg betűs
                  írást tudom elolvasni...
               </p>
               <p>
                  - Hát olvasd neki, deák! - intett a király
                  íródeákjának.
               </p>
               <p>
                  Olvasta a deák s egyszerre megeredt a könnye
                  Toldinak.
               </p>
               <p>
                  De a deák végigolvasta a levelet, fordítván a másik
                  oldalára
                  is.
               </p>
               <p>
                  - Mit olvasál? Adsza csak ide, hadd olvasom magam.
               </p>
               <p>
                  És olvasta, amit Örzse kezdett, de helyette Piroska
                  írt végig.
                  “Engedjen még egy szót, felséges királyom, nekem,
                  haldoklónak. Egy szép leány,
                  szép ő maga, szép a lelke, felvenni készül itt a
                  fátyolt, nem azért, mert
                  vágyik ide...”
               </p>
               <p>
                  Eddig tartott az Örzse kezeírása, ennél tovább nem
                  írta a leány,
                  nem engedte szűzi szemérme. Folytatta hát
                  Rozgonyi Piroska: “hanem azért, mert
                  udvari leány ott, ahol aki szívét
                  meggyógyíthatná, nem gyógyíthatja meg... Jaj,
                  nem bírja kezem tovább...”
               </p>
               <p>
                  - Lám, lám - mondta magában a király -, messze távol
                  kerestem a
                  boldogságot s nem vettem észre, hogy közelemben
                  mosolyog reám.
               </p>
               <p>
                  De most már a királynak sem volt maradása. Seregének
                  egy részét
                  otthagyta Olaszországban Laczfi-Aporral, másik
                  részével indult haza. S indult a
                  király hadával Toldi is, Anikó is, a kobzos is,
                  bizony Bence sem maradt itt.
                  (Erősen megunta azt a különös országot, ahol soha
                  sincs tél, s ahol nincs tél,
                  lehet-e - disznótor?)
               </p>
               <p>
                  Szelek szárnyán ment a hír előre: jön a király.
                  Elérkezett a hír
                  Nagyfaluba is. Jelentette Anikó levele: megvan a
                  kegyelem. Jőnek, mind a hárman
                  jőnek. Hárman? Négyen jőnek. Azt is bele akarta
                  írni a levélbe, de mire odaért,
                  arca lángba borult, mégsem írta belé!
               </p>
               <p>
                  - Jőnek! Jőnek! Hazajön az édes fiam! Drága kis
                  unokám! Hallod,
                  öreg Bence? Fogj be, de szaporán!
               </p>
               <p>
                  Szaporán, szaporán, ha az csak úgy menne. Öreg már a
                  legény.
                  Csetlik-botlik, tipeg-topog - a hű ember de
                  leöregedett! S ím, halljátok,
                  egyszerre de megfiatalodott! Kész a szekér, fogva
                  a ló, cserdül az ostor, nagy
                  ritkán pihennek: nincs türelme az anyai szívnek.
                  Hej, ha mostan szárnya
                  lehetne!
               </p>
               <p>
                  Az özvegy királyné is elindult Budáról a fia elé
                  nagy fényes
                  kísérettel. Ehhez szegődik a nagyasszony: éppen
                  jókor ért Budára. Csak Örzse ül
                  a királyné hintajában. Fekete ruhában. Ha megjött
                  a király - kolostorba vonul.
                  Úgy lesz, úgy. Vajon úgy leszen-e? No, mindjárt
                  meglátjuk.
               </p>
               <p>
                  Ihol kerekedik rettentő porfelhő: jő a király,
                  magyarok királya
                  sárga paripáján. Zeng, zúg a levegő: éljen,
                  éljen, éljen a magyarok vitéz nagy
                  királya! S ím, nézzétek a nagy király gyermek
                  lett egyszerre: odaugrat lován a
                  hintóhoz, amelyben anyja ül, csókkal borítja
                  kezét, ajkát, arcát. Hanem, mikor
                  vége lett ölelésnek, csóknak, fordult szép
                  Örzséhez s mondta mosolyogva: ej, de
                  nagyot nőttél, gyönyörű virágszál!
               </p>
               <p>
                  - S milyen kegyes lélek - dicsérte az anyja. -
                  Felveszi a
                  fátyolt...
               </p>
               <p>
                  - Arról még beszélünk, édesanyám, lelkem! - mondotta
                  a
                  király.
               </p>
               <p>
                  Az ám, még haza sem értek: hogy elröpült a bánat
                  szép Örzse
                  szívéből! Szereti a király! Megvallotta neki.
                  Nézzétek, hogy virul arca két
                  rózsája. Szereti őt, szereti őt magyarok királya!
               </p>
               <p>
                  Azonközben Toldiné öreg szeme a sok vitéz közt
                  megpillantotta az ő
                  drága fiát, kiért pedig szemét szinte vakra
                  sírta.
               </p>
               <p>
                  - Fiam, édes fiam!
               </p>
               <p>
                  Mind odaugratnak, nem is hárman, négyen. Még
                  Bencének is jut a
                  nagyasszony csókjából.
               </p>
               <p>
                  - Derék legény vagy te! - mondá a nagyasszony.
               </p>
               <p>
                  - Ühüm, az én fiam! - büszkén pödörte meg bajszát a
                  vén
                  Bence.
               </p>
               <p>
                  Aztán sor került ám a kobzosra is, akiről lassanként
                  kitudódott
                  minden, véges-végig... S egyszerre csak mi
                  történt, mi nem, elég az, hogy a
                  kobzos Bencére bízta a lovát: neki is helyet
                  szorítottak a szekérben.
               </p>
               <p>
                  Így érkeztek Budára, Toldi vén házába. Ott még aznap
                  este gyűrűt
                  váltottak a fiatalok, s csuda-e, ha a boldogok
                  észre sem vették, hogy Toldi
                  térült-fordult s egyszerre csak eltűnt a házból.
               </p>
               <p>
                  Hová? Merre? Tudom, nem kérditek.
               </p>
               <p>
                  Az apácák szigetére, Szűz Margit királykisasszony
                  szigetére, ahol
                  két ember vérével festé már pirosra a földet,
                  odavitte szíve. Oh, ha
                  megláthatná, ha élve találná!
               </p>
               <p>
                  Kémlelődött a kolostor körül: sötét volt a szomorú
                  ház, csak a
                  hold világítá meg félve, egy lelket sem látott.
                  Ment tovább, bódultan,
                  támolyogva, remény s kétség között s ím,
                  egyszerre gyökeret vert a lába: a hold
                  halvány fénye rávilágított két keresztre:
                  Rozgonyi Pál neve vala az egyiken,
                  Piroskáé vala a másikon.
               </p>
               <p>
                  - Piroska! Piroska!
               </p>
               <p>
                  Zokogva borult le Piroska sírjára. Átölelte két erős
                  karjával a
                  keresztet, szemét felemelte az égre s úgy esküvék
                  meg szent esküvéssel:
                  siratlak tégedet koporsóm zártáig. Meg nem nyílik
                  szívem más asszonynak soha!
                  Hallod-e eskümet? Isten úgy segéljen.
               </p>
               <p>
                  És felkelt a sírhalomról. Vágott kardjával négy
                  gödröt s ültetett
                  abba négy szomorú füzet, hadd borítsák árnyékba a
                  Piroska sírját...
               </p>
               <p>
                  Aztán - másnap indultak mind Nagyfaluba. S hogy
                  megérkezének,
                  kihirdették a lakodalmat: Anikó lakodalmát. Toldi
                  volt a násznagy. El is járta
                  öregesen, búsan a násznagyi táncot a szép
                  menyasszonnyal.
               </p>
               <p>
                  - Miután pedig tietek Szalonta - mondotta a boldog
                  párnak. - Isten
                  áldjon.
               </p>
               <p>
                  S ment vissza Budára.
               </p>
               <p>
                  Ott van az ő helye, a király oldalán, míg életet ád
                  neki Istennek
                  kegyelme.
               </p>
            </div>
         </div>
         <div type="group">
            <head>
               Negyedik könyv
            </head>
            <div type="chapter">
               <head>
                  Az ország címere
               </head>
               <p>
                  Telt, múlt az idő, esztendő esztendő után, nőttnövekedett Toldi
                  Miklós híre, széles kardjával, mázsás
                  buzogányával, szörnyű nagy öklelőfájával
                  tenger dicsőséget szerzett magának, hazájának. De
                  hír, dicsőség az ő szívét már
                  fel nem vidította, s ahogy telt, múlt az idő,
                  mind morgósabb, dörmögősebb lett
                  a kedve. Öreg legény lett vitéz Toldi Miklós,
                  semmi sem tetszett neki, amit az
                  udvarnál látott. Sértette szemét a csillogó fény,
                  a pompa, az ifjú vitézek, az
                  udvarbéliek tarka-barka, olaszos ruhája.
               </p>
               <p>
                  - Micsoda fiatalság! - dörmögött untalan az öregedő
                  Toldi. -
                  Ruhájában, szokásában, viselkedésében mind az
                  idegent majmolja. Magyar világ
                  helyett idegen világ!
               </p>
               <p>
                  De nemcsak magában dörmögött, ki-kitört a haragja,
                  méltatlankodása
                  a király jelenlétében is.
               </p>
               <p>
                  - Felséges királyom, szavam meg ne sértse, henye
                  életet él
                  felséged udvara. Rossz vége lesz ennek!
               </p>
               <p>
                  - Jó, jó, öreg - mosolygott a király. - Henye élet?
                  - mondod. Nem
                  henye, de - finom. Lovagokhoz illő. Ideje, hogy
                  finomodjék, művelődjék a
                  szittya magyarság.
               </p>
               <p>
                  - Hiszen művelődjék - dohogott a vén sas. - Csak
                  aztán el ne
                  művelődjék. Jöhetnek még idők, mikor hadba kell
                  szállni. Majd meglátom, mit
                  csinál ez a kényes, finom nép. Még annak is sorja
                  kerülhet, hogy meg kell
                  védeni a magyar becsületet: vajon ki védi meg?
                  Lesz-e, ki forgassa majd a nehéz
                  kardot? Ki megsuhogtassa a mázsás buzogányt? Aki
                  felemelje a nagy
                  öklelőfát?
               </p>
               <p>
                  - Más világ van most már - mondotta a király. -
                  Hagyjad, öreg,
                  hagyjad.
               </p>
               <p>
                  Hagyta, hagyta, de tovább dohogott, újra meg újra
                  kitört lelke
                  nagy haragja. Egyszer aztán megmondta magyarán,
                  amire csak célozgatott addig:
                  nem maradok én itt, felséges királyom. Nem való
                  már nékem az udvari élet!
               </p>
               <p>
                  - Igazad van - fogta szaván a király. - Eredj haza
                  Nagyfaluba. Ott
                  már a te helyed.
               </p>
               <p>
                  Eredj haza Nagyfaluba!
               </p>
               <p>
                  A király mondta. Terhére van hát a királynak. Nem
                  szereti hallani
                  az igaz szót. Az öreg vitéz megtette
                  kötelességét, az öreg vitéz mehet. Nincs
                  többé rá szükség. Csordultig telt a szíve
                  keserűséggel. Meg sem állott, amíg
                  haza nem ért. A vén, a rozoga, az üres
                  udvarházba. Hej, de üres volt a ház!
                  Anikó, a ház dalos madara a szalontai sírban.
                  Édesanyja, a jó nagyasszony már
                  rég porladozik a temetőkertben. Porladozik régen
                  az öreg Bence is. Csak ketten
                  maradtak. A “fiatal” Bence is hogy leöregedett!
                  Mit is keresnének ők a király
                  fényes palotájában? Itt a helyük, itt, ebben a
                  rozoga házban. Ott sem laknak
                  soká: egy esztendő, kettő s kiviszik őket is a
                  temetőkertbe.
               </p>
               <p>
                  Nézzetek csak oda, mit csinál a fehér hajú Toldi.
                  Kiballagott a
                  temetőkertbe, s ott egy nagy ásóval gödröt ás.
                  Hossza, szélessége - halottnak
                  van szabva. Kiballag utána Bence is, nézi, nézi,
                  mit csinál a gazdája.
               </p>
               <p>
                  - Nemzetes nagyuram - szólal meg félénken -, kinek
                  ássa a sírt?
                  Nem halt meg itt senki.
               </p>
               <p>
                  Csak ás tovább Toldi, nem ad szót a szóra.
               </p>
               <p>
                  Mit volt mit nem tenni, Bence is kapát ragadott,
                  odaállott a
                  gazdája mellé, vágta a földet. De egy kis idő
                  múlva mégiscsak megszólalt:
               </p>
               <p>
                  - Nemzetes nagyuram, kinek ássuk a sírt? Ihol, a
                  nagyasszony már
                  rég porladozik. Fejfáján az írás immár le is
                  kopott. Itt fekszik apám is.
                  Egyiknek sem kell sír.
               </p>
               <p>
                  Toldi fölnézett egy pillanatra, de nem felelt, ásott
                  tovább. Ám a
                  tekintete biztatta a szolgát: beszélhetsz, nem
                  bánom.
               </p>
               <p>
                  - Avagy talán Lőrinc úrnak ássuk? De hiszen
                  őkegyelme testét
                  fenevadak szétszaggatták, csontját széjjel
                  hordták...
               </p>
               <p>
                  Akkor már meg volt ásva a gödör: csak ősz feje
                  látszott ki
                  Toldinak. És mostan megszólalt:
               </p>
               <p>
                  - Bence! Hű cselédem. Figyelj a szavamra. Kenyerünk
                  javát együtt
                  ettük meg, neked megmondom hát: magamnak ástam
                  ezt a gödröt. Hej, Lajos király!
                  Lajos király! Nehezedre esett az igaz szó, ugye?
                  Hűségemet szépen megfizetted.
                  Gőgös lelked be nem vette az én tanácsomat. Hát -
                  adjon Isten neked jobb
                  tanácsosokat. Hívebb vitézeket. Nekem már elég
                  volt a szomorú élet. Ha nincsen
                  rám szükség, hát minek is éljek? Mit lássam, hogy
                  rozsda marja vitézi kardomat?
                  Tán csak megkönyörül az öreg vitéznek a jóságos
                  Isten, s mennél előbb magához
                  szólítja. Érzem, megkönyörül. Azért ástam e sírt.
                  Ha meghaltam, ide temess,
                  Bence! Ne tégy fejfát mellé; elég ennek az ásónak
                  nyele.
               </p>
               <p>
                  Hej, szegény Bence, hogy zokogott a szomorú
                  beszédre! Kiserkedett
                  a könny Toldi szeméből is.
               </p>
               <p>
                  - Menjünk haza, Bence. A nap is lepihent. Pihenjünk
                  le mi is.
               </p>
               <p>
                  De még a gödör fenekén állott Toldi, szemét
                  törülgetve, mikor
                  egyszerre egy lovas vitéz vágtatott feléjük.
               </p>
               <p>
                  - Hol a gazdád? - kérdezte Bencét nagy lihegve.
               </p>
               <p>
                  Bence sírva mutatott a gödörbe.
               </p>
               <p>
                  Ott állott Toldi, nézte, nézte a lovas vitézt, vajon
                  mit akarhat
                  ez tőle. Az pedig kezdette a szót nagy szaporán:
               </p>
               <p>
                  - Buda várából küldöttek hozzád, vitéz Toldi Miklós!
                  Régi, öreg
                  barátaid küldöttek, hadd lássam: él-e még? S ha
                  él - hála az Istennek, hogy él
                  még kigyelmed! -, mondjam meg az üzenetjüket:
                  vége, vége a magyar dicsőségnek.
                  Hadijáték vagyon Budán. S hadijátékban egy olasz
                  vitéz pajzsot nyert, pajzson
                  az ország címere! S nincs, aki kiváltsa, aki
                  visszavegye. Mind akik kiálltak,
                  kudarcot vallottak. S minket öl a szégyen.
                  Kérkedik az olasz, lovát
                  táncoltatja, magát mutogatja, a magyar vitézséget
                  csúfondáros szókkal
                  ócsárolja. Egyszerre csak elmegy, s címerünket
                  hazaviszi - jaj, de nagy csúfság
                  lesz!
               </p>
               <p>
                  - Viszi a pokolba! - ordított fel Toldi s kiugrott a
                  sírból. -
                  Eredj vissza s vigyed hírül öreg bajtársaimnak:
                  sír fenekén láttad öreg Toldi
                  Miklóst, de feltámadt, megfiatalodott - ott
                  leszek, ott leszek!
               </p>
               <p>
                  - Bence! Öreg szolgám. Láss a lovam után. Bő abrakot
                  neki.
                  Takarítsd meg ragyogó fényesre. Te meg, fiam -
                  fordult ismét a követhez -, jere
                  be hozzám. Pihend ki magadat.
               </p>
               <p>
                  Bementek a vén házba, de a pihenésből semmi sem
                  lett. Bort
                  hozatott fel a pincéből öreg Toldi Miklós. Hadd
                  lám: bírja-e még? Bírta, de
                  hogy bírta! Nem verte földhöz a bor, ámbátor
                  ivott egész éjjel. Csak reggel
                  felé szundított el, de mire felragyogott a nap,
                  talpon volt, lóra pattant,
                  indult Budára, utána Bence nagy készülettel.
               </p>
               <p>
                  Harmadnap reggel értek Budára. Ott már nyüzsgött
                  tenger nép,
                  várva-lesve, vajon lesz-e ma, ki megvívjon a
                  hetyke taliánnal. Akadt két vitéz
                  erre a napra is: két testvér. Ikrek. A Gyulafi
                  nemzetség két daliás sarja. Nem
                  hadijátékra mentek ezek, hanem életre-halálra.
                  Elég volt a játékból, mondták a
                  királynak, halálra kell vívni ország címeréért.
                  Ifjú, nagyon ifjú volt még mind
                  a kettő. Egy leányt szerettek. S az a leány nem
                  tudott választani köztük. Hát
                  akkor - haljanak meg mind a ketten. S rohantak a
                  halálba. Az egyik halva maradt
                  a viadaltéren, a másik sebektől borítva. És az
                  olasz hetykélkedett tovább,
                  kiabált, csúfondároskodott: van-e még valaki, aki
                  halni akar? No, csak egymás
                  után!
               </p>
               <p>
                  Volt nagy zúgás, mozgás a tömegben. Nincs, aki
                  megvívjon.
                  Sápadtan, bosszúsan feszeng a király a székén.
                  Háromszor kürtölt, háromszor
                  kiáltott már a bajhirdető is: Magyarok! Vitézek!
                  Ki akar küzdeni
                  életre-halálra?
               </p>
               <p>
                  Senki sem mozdult meg. Földre sütött szemmel álltak
                  a magyar
                  vitézek. A király már felállt, indulni készül a
                  szégyenpiacról. Indul az olasz
                  is. Megmozdult a nép is, háborogva, zúgva, mint a
                  széltől megkorbácsolt tenger.
                  Ám, e pillanatban kürtszó harsant a várkapu
                  felől, megállott a király,
                  megállott az olasz, megállott a nép is: vajon ki
                  jöhet most! S ím, e
                  pillanatban pej paripán vágtat a viadaltér felé
                  egy szőrcsuhás barát. A
                  csuklyája letakarja arcát, csak éppen a szürke
                  bajusza s szakálla látszik. Bal
                  kézben a nagy öklelőrúd, oldalán görbe kard, a
                  kápán lóg szekerce, buzogány. És
                  ballag utána nagy idétlenül, sovány vén gebén a
                  barát fegyverhordozója. Haj, de
                  furcsa alak! Amint megpillantják, röhögésre fakad
                  a tenger nép. Hiszen volt is
                  min röhögni. Rettentő nagy pajzsot cipelt az
                  atyafi, amegül kikandikált egy
                  rozsdás fejű dárda. A nyeregkápán kétfelől egyegy szál parittya lógott, akkora
                  kő bennük, mint a fejem. A nyereg mögött nyilak,
                  s az atyafi jobb kezében két
                  meztelen kard. Isten csudája, hogy a vén gebe
                  bírta ezt a szörnyű terhet.
               </p>
               <p>
                  No, volt kacagás, volt élcelődés, míg szegény Bence
                  végigcammogott
                  a tömeg között.
               </p>
               <p>
                  - Hogy adja azt az ócskavasat, bátya? Hát azt a
                  hasadt
                  tekenőt?
               </p>
               <p>
                  De Bence úgy tett, mintha ügyet sem vetne a
                  csúfondárosságra.
                  Próbálta összeszedni, kihúzni magát a régi módra,
                  amikor még ifjú volt, erős
                  volt, de bizony nehezen ment, csak idétlenkedett
                  szegény feje, s még jobban
                  kacagták. Meg-megrántotta a gebe kantárját, hátha
                  tudna az még délcegen is
                  járni, de haj, ez bizony minden rángatásra
                  megállott. S szakadt a nyakába a
                  csúfondáros szó:
               </p>
               <p>
                  - Vigyázzon, atyafi! Elragadja a paripája!
               </p>
               <p>
                  De Bence büszkén, megvetően hordozza végig
                  tekintetét a sokaságon,
                  szóra sem méltatva kocog tovább, azaz kocogna, ha
                  egyszerre csak meg nem állana
                  lova s hiába biztatja, nem megy az előre. Se
                  jobbra, se balra. Mi baja eshetett
                  a szegény párának? Hátratekint Bence s hát néhány
                  kamasz legény a ló farkába
                  fogódzott: emiatt nem mozdul.
               </p>
               <p>
                  No, de erre Bencét is elhagyta béketűrése, rárivallt
                  a
                  kamaszokra:
               </p>
               <p>
                  - Zsiványok! Léhűtők! Húsz esztendővel elébb
                  próbáltátok volna meg
                  ezt: kirúgta volna a szemetek az én jó paripám! S
                  csak bírnám én is erővel,
                  mint akkor! S csak ne volna rajtam a sok fegyver,
                  megtanítanálak!
               </p>
               <p>
                  Egyéb sem kellett a csürhe népének: repült a kő a
                  pajzsra,
                  döngött, puffogott s Isten tudja, mit nem tesznek
                  a jó öreggel, ha hirtelen meg
                  nem fordul a barát. Nem szólt, csak magasra
                  emelte azt a rettentő nagy
                  öklelőfát: elég volt az. Lett nagy csendesség,
                  halálos csendesség. Minden szem
                  a barátra tapadott. Az pedig perdült egyet a
                  lován, forgott vele
                  körbe-karikába, fel-feldobta a nagy nehéz
                  öklelőfát s kifogta, mint egy könnyű
                  pálcát. Hej, lett csudálkozás, szörnyű
                  álmélkodás! Vajon ki lehet ez a csuda
                  ember?
               </p>
               <p>
                  - Toldi lesz az, nem más - mondja ez is, az is.
               </p>
               <p>
                  - Toldi? Hisz az meghalt! - mondják többen. Egyikmásik még ott is
                  volt a temetésén!
               </p>
               <p>
                  - A Toldi lelke lesz ez! - mondotta valaki. - Kikelt
                  a
                  sírjából!
               </p>
               <p>
                  Kérdi a király is a körülállókat:
               </p>
               <p>
                  - Ki ez az ősz bajnok? Azt mondtátok, hogy Toldi már
                  nem él.
                  Márpedig ez Toldi, vagy szakasztott mása.
               </p>
               <p>
                  Mondotta egy úr a királynak:
               </p>
               <p>
                  - Azt hiszem, felség, nem Toldi ez. Csak ifjú
                  emberben lehet ennyi
                  erő s ekkora tüzesség. A szakáll, a bajusz oda
                  van ragasztva. A csuha is arra
                  való, hogy Toldinak nézzék. Mióta Toldi elment
                  felséged mellől, nem látta őt
                  senki.
               </p>
               <p>
                  Szomorúan nézett maga elé a király.
               </p>
               <p>
                  - Elment, mert küldöttem. Hányszor megbántam azt
                  azóta, hogy
                  elment. Lám, igaza volt neki. Most csakugyan
                  szükség volna két erős
                  karjára!
               </p>
               <p>
                  De ím, megdördült a jó ismerős hang, Toldi hangja!
                  Hej, hogy
                  felvidult a király szíve!
               </p>
               <p>
                  Igen, megdördült, hogy zúgott-búgott belé a levegő.
               </p>
               <p>
                  - Hát mi lesz? Hol az a talián? Azt hiszitek, azért
                  jöttem, hogy
                  lovamat táncoltassam, szőrcsuhámat mutogassam?
                  Vagy elszelelt már a talián
                  országunknak címerével? Oh, hogy meg nem nyílik a
                  föld, hadd nyelné el a
                  csenevész magyart! Gyáva kezetekből elrablák a
                  címert s én járjak fel a sírból,
                  hogy megvédjem, visszaszerezzem nektek, pulyák!?
               </p>
               <p>
                  De a talián ott volt, csak félrehúzódott s ha teheti
                  vala, el is
                  szelelt volna a barát láttára, ám - lesz, ami
                  lesz! - ki kellett, hogy álljon.
                  Összeszedte magát s hetykén szólt a barátra:
               </p>
               <p>
                  - Mit akarsz, vén barát? Talán bizony az életet
                  meguntad?
               </p>
               <p>
                  - Meguntad te! - dörgött Toldi Miklós. - Elhoztam
                  neked az utolsó
                  kenetet.
               </p>
               <p>
                  Mindjárt össze is roppantak szörnyű nagy erővel,
                  rettentő nagy
                  dühvel. Aztán jobbra-balra hajladozik Toldi s
                  nagy ügyesen kikerüli az olasz
                  dárdáját: akkorákat szúr a levegőn az olasz, hogy
                  csakúgy sír, süvölt nyomán a
                  szél.
               </p>
               <p>
                  Szörnyű haragra gerjedett az olasz. Rákiáltott a
                  barátra: - Mit!
                  Hát te még csúfolsz? Nagy öklelőfádat meg sem is
                  mozdítod? Védjed magad!
               </p>
               <p>
                  S hogy újra célt tévesztett a dárdája, nagy hirtelen
                  kardot
                  rántott s megrepeszti a szőrcsuklyát.
               </p>
               <p>
                  Végigzúg a népen az ijedség, de el is ül hamar, mert
                  a csuklya
                  alatt sisak volt, acélsisak: oda se Toldi az
                  ütésnek! Mire Toldi kardot ránt,
                  háromszor csendül meg az olasz kardja a Toldi
                  sisakján, a harmadik vágásra
                  kettészakad a kard. Éppen akkor huzakodott neki
                  Toldi, de hogy látta az olasz
                  baját, visszarántotta kardját s kiáltott
                  Bencének: Kardot neki, szógám!
               </p>
               <p>
                  Hozta Bence a kardot, az olasz markába nyomta s
                  kezdődék most
                  vívás: kard kard ellen, kar kar ellen.
                  Összecsapnak egyszer, összecsapnak
                  kétszer, de egyik sem enged. Megpihennek, újra
                  kezdődik, de az egyik sem tágít.
                  Már Toldi ühmget, nem tetszik a dolog. - Elé,
                  régi erőm! - mormogja magában s
                  harmadik csapással úgy kivágja az olasz kezéből a
                  kardot, hogy az sivítve
                  repült kőhajításnyira s elterült a földön. Ha
                  most félre nem ugrik az olasz,
                  menten fűbe harap. De félreugrott s a nagy
                  nekivágásban szinte lefordult
                  lováról Toldi. Nosza, kapta buzogányát, az
                  olaszhoz lódította, de megint
                  kikerülte a halált: meghúzódván lova nyaka
                  mögött. Akkor aztán nagy hirtelen
                  visszafordul, rettentő dühvel vágtat Toldinak, el
                  akarja gázolni a lovával!
                  Hiszen ha az olyan könnyű volna! Látja Toldi az
                  olasz szándékát, a nagy
                  öklelőfát a ló szügyének feszíti, s ím, e
                  pillanatban hanyattesik a ló
                  gazdájával együtt.
               </p>
               <p>
                  Most leugrott Toldi a lováról, a király kegyelmet
                  kiált, de Toldi
                  nem hallja, pokolba küldi az olaszt, aztán újra
                  lóra pattan s nagy sebesen
                  elnyargal.
               </p>
               <p>
                  Torkán akadt a szó az embereknek, egy-két pillanatig
                  szájtátva
                  néztek a nyargaló barát után, aztán egyszerre
                  százan, ezren meg ezren
                  beszéltek, kiabáltak összevissza.
               </p>
               <p>
                  - Ki volt? Ember volt vagy ördög? Miért nyargalt el?
                  Miért nem
                  mutatja magát a királynak? Miféle ember, hogy nem
                  kell neki jutalom?
               </p>
               <p>
                  Bántja a dolog a királyt is erősen. Int egy
                  hírnöknek, mond neki
                  valamit, az kiáll a viadaltér közepére s
                  kikiáltja: Aki az öreg vitézt ismeri,
                  álljon elé s illő jutalmát kapja a királytól.
               </p>
               <p>
                  Elé is állott mindjárt az az ifjú vitéz (Pósafalvi
                  János volt a
                  neve), aki Toldit viadalra hívta s mondá:
               </p>
               <p>
                  - Felséges királyom, én ismerem az öreg vitézt. Én
                  vittem hírt
                  neki, hogy idegen vitéz kezébe került országunk
                  címere. Esküszöm, felség, Toldi
                  Miklós volt ez a vitéz.
               </p>
               <p>
                  No, kapott is Pósafalvi János mindjárt két nemes
                  telket ajándékba
                  s egyben a király rendelé az uraknak, hogy
                  mindjárt menjenek utána, hívják
                  vissza Toldit.
               </p>
               <p>
                  Nosza, mindjárt lóra kerekedtek az urak, elvágtattak
                  Toldi után.
                  De bezzeg özönlött a nép is gyalogszerrel: nem
                  várhatták, míg visszahozzák
                  vitéz Toldi Miklóst. Látni akarták, mielébb látni
                  a világhíres vitézt.
               </p>
            </div>
            <div type="chapter">
               <head>
                  Toldi halála
               </head>
               <p>
                  Már a Rákosmezején járt Toldi, lovát itt
                  megcsendesítette, lassan
                  ballagott előre, mintha érezte volna a ló is,
                  hogy gazdája szívét nehéz bánat
                  nyomja.
               </p>
               <p>
                  - Lám, lám, nem ismert meg - dohogott magában a
                  vénember. - Bezzeg
                  megismert, mikor védtem két erős karommal! Hej,
                  király, király! Vagy talán azt
                  várta, hogy lábához boruljak? Kegyelmet kérjek,
                  mert jó tanácsot adtam? Nem
                  volt-e igazam? Elpusztult a magyar,
                  elcsenevészedett. Volt-e csak egy vitéz,
                  aki visszavívja az ország címerét? Hová lettek a
                  régi, daliás vitézek?
               </p>
               <p>
                  Könnybe borult az öregember szeme. De jó, hogy a
                  szél homokot
                  kavart fel: ráfoghatta, hogy attól könnyedzik.
               </p>
               <p>
                  - Azt hiszed, hogy sírok? - fordult Bencéhez, ki
                  búsan kocogott
                  mellette. - Nem ismert meg senki? Hát nem
                  ismertek meg. Ne is ismerjenek.
                  Gyerünk, öreg szógám. Otthon a mi helyünk. Aztán
                  el ne felejtsd: oda temess
                  engem. Aztán el ne felejtsd: az az ásónyél lesz a
                  sírom fejfája!
               </p>
               <p>
                  - Oh, drága nagyuram...
               </p>
               <p>
                  Nem tudta folytatni a hűséges cseléd: zokogásba
                  fulladott a
                  szava.
               </p>
               <p>
                  De nini, mi történt! Kerekedett Pest felől szörnyű
                  nagy porfelleg.
                  Vágtatva-vágtatnak király emberei, utánok
                  hömpölyög tenger nagy sokaság.
               </p>
               <p>
                  - Toldi! Toldi! Állj meg! Fordulj meg!
               </p>
               <p>
                  Sok ezer torok kiáltja, zúg-búg a levegő. Aztán
                  egyszerre csak
                  elejbe kerülnek, közrefogják, elállják az útját s
                  kiválik a csapatból egy,
                  megállítja Toldit s mondja, amint következik:
               </p>
               <p>
                  - Állj meg, Toldi Miklós! A királytól jövök, ki
                  téged köszöntet.
                  Nem haragszik ő rád, te se haragudjál. Azt hitte,
                  meghaltál, máskülönben rég
                  küld vala érted. Jere vissza, Toldi. Vár a király
                  kegyelemmel, régi
                  barátsággal.
               </p>
               <p>
                  - Régi barátsággal - motyogja magában, s szeme
                  könnybe lábad. - Az
                  volt, az, barátom, suttogja magának az ősz hajú
                  vitéz. Ifjú vala ő is, ifjú
                  valék én is...
               </p>
               <p>
                  - No, add a kezedet, hogy visszajössz, lovag!
               </p>
               <p>
                  - Visszamegyek - mondta Toldi. - Király parancsolja,
                  hát vissza
                  kell mennem. Ámbátor én nem vagyok már odavaló.
                  Ott az ifjak engem tán meg is
                  csúfolnak... Mindegy: megyek. Király parancsolja.
               </p>
               <p>
                  Hej, lett erre öröm! A nagy sokaság lelkes vivátot
                  kiáltott,
                  lengették a kalapjukat, majd leszedték lováról
                  Toldit: vállukon akarták vinni a
                  király elé. S no, nézz oda: milyen nagy
                  becsületje van most Bencének is.
                  Körülfogják, hízelkednek, mindenképpen jóvá
                  akarák tenni, hogy cudarul
                  kicsúfolták. Még fel is emelték a vén gebéjével,
                  hogy lássa mindenki: ihol, a
                  hű Bence, Toldi vén dárdása!
               </p>
               <p>
                  Hát, azt senki ne csudálja, hogy a vén Bence nyomban
                  elfeledte a
                  mai csúfságot s boldogan törülgette a szemét. No
                  lám, no lám, kisütött az
                  igazság napja. De még azt se csudálja senki, hogy
                  Toldinak is megszűnt lelke
                  háborgása, meg-megvillant a mosolygás az ősz
                  bajusz alatt, láttára a nagy
                  örömnek, láttára a tenger népnek, mely
                  hömpölygött előtte, utána, körötte s
                  mind azt kiabálta: Vivát Toldi! Vivát!
               </p>
               <p>
                  Hát még Pesten, uramfia, mi volt! Egymás fején,
                  hátán állottak a
                  népek az utcákon végig, merre elhaladtak. Az
                  utcákon? Álltak bizony a házak
                  tetején is, még a kéményen is, onnét nézték,
                  csudálták világhíres Toldi
                  Miklóst, aki a sírjából kelt ki, hogy megmentse a
                  magyar becsületet! Hullott a
                  virág lova lába elé, fejére, mint a záporeső:
                  virágba borítva ért Buda várába,
                  honnét három esztendővel elébb csüggedten,
                  keseredetten támolygott el - haza,
                  Nagyfaluba, meghalni...
               </p>
               <p>
                  Merthogy csuha volt rajta, nem ment egyenest a
                  király színe elé
                  (Pedig de türelmetlen várta a király!), hanem
                  ment az ő kicsi budai házába. Úgy
                  volt ott minden, ahogyan három esztendeje hagyta.
                  Ott üldögélt a kapuban a
                  házőrző varga (Hej, de vén legény lett az is! ),
                  nagy üggyel-bajjal kaput
                  nyitott, a lovakat istállóba kötötték (Volt ott
                  széna, zab elegendő, mind
                  megvolt, amit itt hagytak!), aztán csikordult az
                  ajtó rozsdás zára s Toldi
                  belépett a rég nem látott házba. Ott lógtak
                  körös-körül a falon régi kedves
                  fegyverei. Haj, de kikezdette a rozsda
                  valamennyit!
               </p>
               <p>
                  - Bence fiam, látod? Lesz itt dolga két öreg
                  kezednek. Fényesre
                  súrolod, ragyogó fényesre!
               </p>
               <p>
                  Most megfordult az ódon szekrénynek (De cudarul
                  megliggatta a
                  szú!), onnét elévevé mentéjét: Nesze, szógám,
                  porold ki egy kisnyég! De
                  beletedd az ujjába a kurta buzogányt. Tudod, hogy
                  nem járok anélkül az
                  utcán!
               </p>
               <p>
                  Ledobta a csuhát, a sisakot, acélinget s kevés idő
                  múltán a régi
                  daliás levente lett az öreg Toldiból. Megfeszült
                  a dolmány daliás termetén: az
                  volt újra, ami régen. Hogyha a nap látja, az is
                  megcsudálja.
               </p>
               <p>
                  - Mostan pedig megyek az én királyomhoz! Hallod,
                  Bence? Megyek. Te
                  meg súrold addig az én fegyveremet. Hadd
                  ragyogjon újra, ne marja a rozsda. Ád
                  még nekem életet az Isten s lesz alkalom
                  megmutatnom: Toldi most is Toldi!
               </p>
               <p>
                  Azzal kifordult az ajtón, s hogy a bámészkodó
                  sokaság ne
                  követhesse, a hátulsó kapun ment ki, úgy haladott
                  délcegen, nemes büszkén a
                  királyhoz, aki várta, türelmetlen várta
                  legnagyobb vitézét, leghívebb
                  emberét.
               </p>
               <p>
                  Ihol, már föl is ért Toldi a király házába, a
                  ragyogó fényes
                  palotába. De míg a király elé jut, sok szobán
                  kell átalhaladnia. S amerre megy,
                  mindenütt lábatlankodnak az apródok, a nagy úri
                  csemeték. Léháskodnak,
                  ihognak-vihognak, pajkos nótákat dalolnak s ím,
                  mit kell hallania az öreg
                  vitéznek: éppen most dalolnak egy csúfondáros
                  nótát. Csúfondáros nótát, mit
                  róla szereztek! Róla, róla, Toldi Miklósról!
               </p>
               <p>
                  S hogy vége volt a csúfondáros nótának, lett nagy
                  kacagás,
                  biztatták a lantost: kezdje újra. Fújja el még
                  egyszer!
               </p>
               <p>
                  Abban a pillanatban lépett be Toldi. A nóta
                  megakadt, a lantos
                  torkán akadt, de az úrfiak benne voltak a nagy
                  jókedvben, nekibátorodtak s ha
                  már a nótát másodszor nem hallhatták, csúfolódó
                  szavakat röppentgettek az öreg
                  vitéz felé.
               </p>
               <p>
                  Mondta egyik, orrát fintorítva:
               </p>
               <p>
                  - Piha! Milyen penészszagot érzek!
               </p>
               <p>
                  A másik azt mondta:
               </p>
               <p>
                  - Ihol a vén molnár! Hol a liszt, öreg? A fejeden
                  hozod?
               </p>
               <p>
                  S még ez sem volt elég, háta mögé kerekedtek, s újra
                  kezdték a
                  csúfondáros nótát.
               </p>
               <p>
                  Hej, rettentő haragra gerjedett Toldi! Nagy hirtelen
                  kirántotta
                  menteujjából a rövid nyelű buzogányt, nem nézi,
                  merre üt, kit talál, csak
                  üt-vág, hullanak az apródok, mint a kéve. Három
                  apród menten kiadta a lelkét, a
                  többi nyögött, jajgatott, ordított, hogy csak úgy
                  zengett, zúgott a palota. De
                  Toldi nem látott; nem hallott, berohant a
                  királyhoz. Szeme vérben forgott,
                  széles melle zihált, s mennydörögve mondta a
                  királynak, ki elképedve állott,
                  nem tudván, mi történt:
               </p>
               <p>
                  - Király, ha nem nézném vitézi voltomat, a fejedhez
                  verném
                  héttollú botomat! Másszor megfeddenéd apró
                  kölykeidet, hogy ne csúfolnák vitéz
                  vén fejemet!
               </p>
               <p>
                  Fölemelte buzogányát, rettentően megsuhogtatá, aztán
                  a becsődült
                  udvari népen keresztülgázolva, esze nélkül rohant
                  le a palotából. A király csak
                  állott, állott, a bámulattól megmeredten, még nem
                  tudja, mi történt.
                  Megmondták. Egyszerre tízen is beszélnek. Most
                  már magához tér a király.
                  Borzadva látja a szörnyű pusztítást.
               </p>
               <p>
                  - El kell fogni! Halál reá! - kiált a király.
               </p>
               <p>
                  Mire a király emberei Toldi házához értek, otthon
                  volt már Toldi:
                  szinte beesett az ajtón. Ott lecsapta buzogányát
                  az asztalra, úgy lecsapta,
                  hogy beszakadt az asztal - hej, szegény Toldi
                  Miklós! Ez vala az utolsó erőd!
                  Dereka megroppant, szeme vérben fogott,
                  halántékán az erek vastagra dagadtak,
                  térde roskadozott, s ha Bence hirtelen meg nem
                  öleli, tehetetlenül terül el a
                  szobának földjén.
               </p>
               <p>
                  Támolyogva lépett egyet-kettőt a hű szolga karján s
                  lezuhant a
                  medvebőrös ágyra.
               </p>
               <p>
                  - Ó, drága nagyuram - kapkod szegény Bence -, mi
                  történt, mi baja?
                  Megcsömörlött talán? Feje fáj? Hideg leli talán?
                  Oh, szóljon nagyuram. Tudom én
                  az orvosságát a csömörnek, a hideglelésnek. Bort
                  melegítek, jól megborsozva.
                  Máskor is meggyógyult attól tekigyelmed.
               </p>
               <p>
                  Megszólalt Toldi, halkan, félsuttogva:
               </p>
               <p>
                  - Hagyjad, fiam, hagyjad. Az én bajomnak nincsen
                  orvossága. Lejárt
                  az én órám. Ne felejtsd: oda temess. Ne felejtsd,
                  az ásónyél...
               </p>
               <p>
                  Oh, jaj, ezt már sírás nélkül nem állta meg Bence.
                  Látja, el nem
                  tagadhatja, homályosul a gazdája szeme. Nincs már
                  itten mentség.
               </p>
               <p>
                  S meg sem halhat csendben. Kívülről hallatszik
                  szörnyű éktelen
                  zaj.
               </p>
               <p>
                  - Mit történt?
               </p>
               <p>
                  - Rettentő!
               </p>
               <p>
                  - Igazán?
               </p>
               <p>
                  - Úgy van, úgy.
               </p>
               <p>
                  - Gyilkolt!?
               </p>
               <p>
                  - Hármat ölt meg!
               </p>
               <p>
                  - S hányat vert véresre!
               </p>
               <p>
                  Nyílik az ajtó, belép a testőrök hadnagya s
                  harsányan
                  kiáltja:
               </p>
               <p>
                  - A király nevében! Toldi Miklós, kövess!
               </p>
               <p>
                  De egyszerre ellágyul a hadnagy hangja,
                  megpillantván Toldit.
                  Odalépett, föléje hajlott, könnye is kicsordult.
               </p>
               <p>
                  - Oh, te derék vitéz! Mért, hogy engem küldtek e
                  szomorú tisztre!
                  Nem, nem! Visszamegyek, a szószólód leszek...
               </p>
               <p>
                  Fölemelte szemét lassan, nagy nehezen a haldokló
                  vitéz s szólt
                  szaggatottan, alig hallhatóan:
               </p>
               <p>
                  - Mondd meg királyodnak, csak egy órát kérek. Aztán
                  önként megyek
                  az én börtönömbe.
               </p>
               <p>
                  Futva-futott a hadnagy, jelentette a királynak:
                  Uram, királyom,
                  Toldi Miklós halállal vívódik. Az az ő kérése,
                  utolsó kérése: csak egy órát
                  hagyja őt szabadnak, önként megyen az ő
                  börtönébe...
               </p>
               <p>
                  - Halállal vívódik! Oh, derék bajnokom! Nem, nem
                  engedem, hogy
                  gyalázatban haljon!
               </p>
               <p>
                  Ezt mondá a király s nem volt maradása. Sietvesietett a Toldi
                  házába. Szinte nesztelenül lép az ágya mellé.
                  Halkan megszólítja:
               </p>
               <p>
                  - Toldi.
               </p>
               <p>
                  Felnyílt a haldokló szeme az ismerős szóra s
                  révedezve nézett a
                  királyra.
               </p>
               <p>
                  - Hát nem ismersz engem? Lajos vagyok. Régi jó
                  barátod. Lajos, nem
                  a király. Oh, add a kezedet. Ne váljunk haragban.
               </p>
               <p>
                  Megmozdula erre a haldokló vitéz. Hidegülő kezét
                  nyújtja a
                  királynak. S megszólala, mondván csendesen,
                  szaggatva:
               </p>
               <p>
                  - A király... a király... Lajos... a jó barát. Az én
                  jó barátom.
                  Ugye, megbocsátasz? Zsémbes voltam... de a
                  szívem... ha vétkeztem, meglakoltam.
                  Érzem halálomat. Keveset szólhatok. Ezt a hű
                  cselédet reád bízom. Reád. Ezt s a
                  magyar népet... szeresd, de a kérgét ne faragd le
                  róla. Ha le nem faragják,
                  nehezebben törik...
               </p>
               <p>
                  Itt elakadt szava s egy nagy sóhajtással feje
                  lehanyatlott.
               </p>
               <p>
                  - Oh, hű barátom te, legnagyobb vitézem! - mondá
                  Lajos, szeme
                  könnybe lábadt - ugye, te is megbocsátasz nekem?
                  Hű szolgádat ne féltsd. Lesz
                  őreá gondom. A magyar népre is. Hisz mindig
                  szerettem a hű magyar népet.
                  Erejét, hatalmát folyton csak neveltem. Hogyha
                  nyesegettem népem durvaságát,
                  szeretetből tettem... Ugye, abból tettem?
               </p>
               <p>
                  Gyenge szorítást érez kezén a király: ez a felelet.
                  Aztán kihull
                  kezéből a hideg kéz.
               </p>
               <p>
                  Meghalt Toldi. A legnagyobb vitéz. Világhíres
                  bajnok. Magyar
                  vitézségnek, magyar becsületnek hatalmas oszlopa.
               </p>
               <p>
                  Zokogás veri fel a kis szoba csendjét. A hű szolga
                  zokog. Sűrű
                  könnycsepp hull le Lajos király arcán, keze
                  összekulcsolódik: csendes imát
                  rebeg.
               </p>
               <p>
                  - Én temettetem el - mondotta a király s mélyen
                  megindultan hagyá
                  el a házat.
               </p>
               <p>
                  És hozának koporsót, vaskoporsót, Toldihoz illőt:
                  abba fekteték.
                  És indula még az este a gyászoló menet: tenger
                  nagy sokaság. Égen mennyi
                  csillag, annyi fáklya lobog a koporsó után. Így
                  kísérik Rákosmezejéig. Ott a
                  fáklyák kialusznak, csendben, néma fájdalomban
                  visszafordul a szomorú
                  gyülekezet. Csak négy fáklya világít a halotti
                  szekér mellett: így halad
                  lassan, döcögve a sötét éjszakában, Nagyfalu
                  felé. Ahol megásva már a sír.
                  Várja a lakóját.
               </p>
               <p>
                  Lefektetik szépen. Elföldelik csendben. Aztán
                  feldomborítják
                  magasra, magasra.
               </p>
               <trailer>
                  .oOo.
               </trailer>
            </div>
         </div>
      </body>
   </text>
</TEI>
