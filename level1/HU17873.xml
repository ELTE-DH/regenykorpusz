<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU17873" xml:lang="hu">
    <teiHeader>
        <fileDesc>
            <titleStmt>
                <title>Az élet esélyei: Regény: ELTeC edition </title>
                <author ref="viaf:46218998"> Jósika Júlia (1813-1893)</author>
                <respStmt>
                    <resp>ELTeC conversion</resp>
                    <name>Palkó Gábor<ref target="https://viaf.org/viaf/65989506"/>
                    </name>
                    <name>Fellegi Zsófia</name>
                    <name>Vétek Bence</name>
                    <name>Bajzát Tímea Borbála</name>
                </respStmt>
            </titleStmt>
            <extent>
                <measure unit="words">28349</measure>
                <measure unit="pages">220</measure>
            </extent>
            <publicationStmt>
                <p>Published as part of ELTeC</p>
            </publicationStmt>
            <sourceDesc>
                <bibl type="digitalSource">
                    <title>Az élet esélyei: Regény</title>
                    <date>2018-02-23</date>
                    <publisher>Magyar Elektronikus Könyvtárért Egyesület</publisher>
                    <ref target="http://mek.oszk.hu/17800/17873"/>
                    <respStmt>
                        <resp>Original Electronic Edition</resp>
                        <name>Halász Istvánné</name>
                        <name>Varjú Mária</name>
                    </respStmt>
                 
                        <bibl type="firstEdition">
                            <title>Az élet esélyei : regény</title>
                            <author>Jósika Júlia</author>
                            <pubPlace>Pest</pubPlace>
                            <publisher>Lauffer</publisher>
                            <date>1864</date>
                            <ref
                                target="http://mek.oszk.hu/17800/17873/pdf/"/>
                        </bibl>
                    
                </bibl>
            </sourceDesc>
        </fileDesc>
        <encodingDesc n="eltec-0">
            <p/>
        </encodingDesc>
        <profileDesc>
            <langUsage>
                <language ident="hu">Hungarian</language>
            </langUsage>
            <textDesc>
                <authorGender xmlns="http://distantreading.net/eltec/ns" key="F"/>
                <size xmlns="http://distantreading.net/eltec/ns" key="short"/>
                <canonicity xmlns="http://distantreading.net/eltec/ns" key="low"/>
                <timeSlot xmlns="http://distantreading.net/eltec/ns" key="T2"/>
            </textDesc>
        </profileDesc>
        <revisionDesc>
            <change when="2018-10-04"/>
            <change when="2020-11-13"/>
        </revisionDesc>
    </teiHeader>
    <text>
        <body>
            <div type="group">
                <head> Első könyv. Rejtélyes események. </head>
                <div type="chapter">
                    <head>I.</head>
                       <p>Az esteli harang megszólalt, búsan s csendesen jelentvén az embereknek, hogy egy
                    nap ismét közeledik vége felé.</p>
                <p>A kis mezővárosban hová lépteink vezetnek, de mely sokkal inkább nagy faluhoz
                    mint városhoz hasonlit, már rég pislognak a fagyugyertyák s mécsesek az alacsony
                    házakban; s a szűk ablakok, mint égő szemek, kémelnek ki a sötétbe, kalauzul
                    szolgálván az elkésett éji vándornak, ki e zord, télies időben netalán ide
                    tévelyedett - mi azonban elég ritka eset; mert e városka távol esik minden
                    élénkebb országuttól. Csak egyetlen házban - még pedig egyikében a
                    legtekintélyesebbeknek, nem ég sem gyertya, sem mécses, s még a tüznek vöreje
                    sem világitja a többieknél kissé tágasb ablakjait.</p>
                <p>De a ki figyelemmel vizsgálná e kissé hátrább eső, kerttől keritett, s nyárban
                    lombos fák által félig elfödött házat, talán észrevenné, hogy e sötétség és
                    külső csend csak látszó; s hogy e lak belsejében ébren vannak s mozognak - bár
                    halkan s óvatosan; ha az ablak táblák be is vannak húzva s talán belülről még
                    vastag, függönyt pótló lepel födi el a gyertyák világát, melyek több hézagban
                    égnek.</p>
                <p>Az idő haladott - az éji őr, régi szokás szerint már a fél tizenegyet is
                    elénekelte, s mindenki aludt a helységben, midőn távolról kocsirobogás hangzott
                    a fagyos földön - mert kövezetet e kis városka még nem ismert.</p>
                <p>A kocsizörej közelebb jött, s kit a lakosok közől talán fölébresztett,
                    csudálkozva hallgatódzott - talán ki is ugrott ágyából - ha igen hideg nem volt
                    a szoba, - s ablakához futott; de ott csak hintót látott, mely minden oldalról
                    be volt zárva, s melyet négy ló sebesen vont tovább.</p>
                <p>Ugy tetszett némelyeknek, főleg azok közül, kik a feljebb emlitett sötét ház
                    közelében laktak, mintha a kocsizörgés egyszerre pár perczre megszünt volna, s
                    aztán távolabb s mindig távolabbról hangozna - de nem tudták bizonyosan fül
                    csalódás volt-e az egész, vagy valóság; mert ha valóban megállt a hintó, ez csak
                    oly rövid időre történhetett, hogy alig volt észrevehető a csekély szünet.</p>
                <p>Kis városokban s helységekben oly egyforma az élet, hogy a legcsekélyebb esemény
                    is beszédtárgyul s mulatságul szolgál a lakosoknak.</p>
                <p>Ki gondol nagy, vagy csak nagyobb városokban egy elrobogó vagy eldöczögő hintóval
                    - még az éj közepében is? de e kis helységben másnap a szomszédok s főleg a
                    szomszédnők el nem mulasztották kérdezni: Hallotta-e kend vagy kegyed a hintót,
                    mely az éjjel keresztül hajtott a városon?</p>
                <p>S a felelet mindig az volt: hogy hallottam, még ha azoktól is jött, kik fél
                    tizenegykor már oly mélyen aludtak, mint a medve téli gödrében - s egy-kettő azt
                    is állitotta, hogy a kocsi megállt a város közepében - sőt egy vén anyóka,
                    merészebb a többinél, s ki nem messze lakott a sötét háztól, merőben erősitette:
                    hogy a hintó Podrákné asszonyom kertje előtt állt meg, s abból egy női alak
                    szállt le, és sietett a házba, melynek ajtaja egyetlen perczre nyilt ki s
                    záródott be ujra utána, mig a kocsi tovább robogott, még mielőtt a hölgy eltünt
                    volt Podrákné asszonyom konyhájában.</p>
                <p>Tehát Podrákné asszonyom lakta a sötét házat - s ki volt e nő, kit mindenki
                    ismerni látszott, s kihez - ha a mendemonda ez egyszer igazat szólt, mi ritka
                    eset - éji látogatók jőnek ily titkosan?</p>
                <p>Örülnénk, ha itt alkalmunk nyilna valami érdekes, a titok lepleibe burkolt, talán
                    szép és fiatal hölgynek leirására, de fájdalom! Podrákné asszonyom negyvenöt
                    éves volt, egy cseppet sem szép, hanem piros pozsgás némber, a mellett egy
                    nőszabónak özvegye, s a csekély városkának - bábaasszonya.</p>
                <p>Ime! lehet-e ennél mindennapibb, érdektelenebb személyt csak gondolni is? - és
                    mindamellett a helység kávésnénikéi senkivel sem foglalatoskodtak inkább, senkit
                    sem emlegettek gyak­rabban, mint épen Podrákné asszonyomat.</p>
                <p>Igaz, hogy életmódja erre egy kis alkalmat is nyujtott. Háza - mit férje után
                    birt, kinek ő második, de szinte gyermektelen neje volt - mint mondánk hátrább
                    esett a többinél, s kerttel volt körülvéve, ugy hogy fehér függönykék által
                    védett ablakaiba nem lehetett bekandikálni, mint a helység legtöbb ablakaiba,
                    melyek mögött hire sem volt a függönyöknek.</p>
                <p>Aztán létezett e házban egy tágas szoba, melybe soha senkit be nem eresztett
                    Podrákné asszonyom, hugán kivül, ki vele lakott, mindent végzett a háznál, mire
                    a bábaasszony reá nem ért, s minden titkaiba, ha t. i. voltak titkai,
                    beavatottnak látszott.</p>
                <p>A mellett Podrákné nem egyszer hetekig távol volt házától; mert a körüllakó
                    nemességnél igen kedvelt személy lévén, a fiatal menyecskék inkább őtet hivták
                    házaikhoz, midőn erre szükség lőn, mint akár ki mást, mi a bábaasszony erszényét
                    szépen kigömbölyitette huszasokkal, tallérokkal - sőt olykor aranyokkal is -
                    mert akkor ezek még léteztek, a bankjegyek még föl nem falták volt egészen e
                    szép ezüst és arany pénzeket, melyek most a régi legendák és traditiók sorába
                    léptek.</p>
                <p>Ha otthon tartózkodott, sokat járt és kelt a faluban, mig huga, hallgatag, kissé
                    mogorva harminczöt éves leány, őrizte a házat, s abba csupán azokat eresztette
                    be, kiknek ott dolguk volt, s azokat is csak a konyhába vagy a
                    mellékszobába.</p>
                <p>Azt hiresztelték a helységben, hogy a már emlitett tágas, de mindig bezárt
                    szobának olykor lakója is van; honnan kerül s hová megy, senki sem tudta; s a
                    kiket Borcsa leányasszony a konyhába s a lakószobába eresztett, ha ki nem
                    kerülhette t, i., nem egyszer távoli neszt, némelykor halk gyermeksirást is
                    hallottak vagy véltek hallani - nem merjük állitani; - mert mindenki tudja, hogy
                    a képzelőtehetség olykor csudákat teremt, s olyat is lát és hall, mi nem
                    létezik.</p>
                <p>Elég az hozzá, hogy a falu - bocsánat - a város matronái, folytonosan bibelődtek
                    Podráknéval, s ha a bábaasszony egyszerre csak eltünt volna mint a délibáb a nap
                    lenyugtával, nagy hiányt szenvedtek volna szegények, nem tudván hamarjában miről
                    pletykáljanak oly kedélyesen s főleg oly titokteljesen, mi a pletykáknak valódi
                    füszere.</p>
                <p>Nem csoda tehát, ha pár napig a titkos hölgy-alak, ki ama vén anyók állitása
                    szerint azon éjjel leszállt a hintóból s besuhant Podrákné konyhájába, mindenki
                    ajkain forgott; s erősithetjük, hogy e napok alatt tömérdek látogatója volt a
                    bábaasszonynak, ki az orvosi tudományokban is kissé kontárkodott; de mivel e
                    látogatók semmit sem láttak és semmit sem hallottak, még az annyiszor emlitett
                    halk gyermeksirást sem, végre lecsendesedett a fölizgatott kiváncs, s az
                    elrobogó hintó a titkos hölgygyel együtt, lassankint feledve lőn.</p>
                <p> </p>
            </div>
            <div type="chapter">
                <head>II.</head>
                <p>Történt azonban, hogy körülbelűl két héttel az emlitett éji kaland után, egy
                    szegény pór ember estvefelé sietve futott Podrákné háza felé s mikor már közel
                    volt annak kertjéhez, a sötétben oly keményen ütközött össze egy onnan elsiető
                    férfiuval, mikép kevésbe mult, hogy mind­ketten hanyat nem estek.</p>
                <p>Ho, ho! - kiáltott föl mély, erős hanggal az, ki a házból elsietett - lassan,
                    lassan koma! nem szükség, hogy az embernek rohanj, mint a vadállat!</p>
                <p>Bocsánatot kérek, tisztelendő ur - felelt illő alázattal a pór ember, ki e hang
                    után a helység segédlelkészére ismert - feleségem hirtelen roszul lett, s
                    Podrákné asszonyom után futottam, hogy segitsen rajta, ha lehet.</p>
                <p>Ezzel mindkettő folytatá utját, s bár Borcsa leányasszony fogadá a pórembert, s
                    Podráknét csak egy óra negyed mulva - mely tizszer oly hosszunak tetszett a
                    szegény aggódó föld­mivelőnek - tudta előkeriteni, végre még is csak
                    visszaballagott gunyhójához a bábaasszony társaságában.</p>
                <p>Ez utóbbi csak reggel felé hagyta el a házat, fehér kendőbe keritett csomaggal
                    hóna alatt; s pitymalatkor tért oda vissza, más csomaggal, de melyet gondosan
                    rejtegetett rövid bundája alatt.</p>
                <p>Magához tért-e már az ifjasszony? kérdezte halkan a pórembertől, kit a konyhában
                    talált.</p>
                <p>Az ám; - felelt ez suttogva, s kegyed s a gyermek után kérdezősködött.</p>
                <p>No, s kend mit felelt?</p>
                <p>Azt mondám, hogy Podrákné asszonyom füreszti a konyhában.</p>
                <p>Jól tette, s most hamar, vigyük hozzá.</p>
                <p>Pár perczczel később amaz alacsony, szegényes szobában, melybe mindkettő
                    benyitott, egy fiatal anya tartá büszkén s örömteljesen elsőszülöttjét karjai
                    közt, s nyujtá a kisdednek az első édes tápszert.</p>
                <p>* * *</p>
                <p>A következő éjen, midőn a helységben már mindenki lenyugodott, a pórember ismét
                    köze­le­dett a bábaasszony házához; de most nem rohanva, hanem lassan, s kissé
                    ovatosan folytatá utját, mintha jobban szeretné, ha nem találkozik senkivel.</p>
                <p>Midőn a kert ajtajához ért, ott Podrákné maga lesben állt, azt kinyitotta s utána
                    ismét bezárta; aztán szó nélkül egy ásóra mutatott, mely a sövényhez volt
                    támasztva.</p>
                <p>A pórember, kinek neve Juhász Péter volt, fölkapta azt, s a bábaasszonnyal együtt
                    a ház mögötti szílvásba sietett.</p>
                <p>Fél óra mulva onnan visszajöttek, s midőn a kert ajtó mellett elbucsuztak, a
                    bábaasszony egy kis csomót nyomott a pórember kezébe és suttogva mondá: minden
                    évnegyedben ennyi, ha hallgat s jól bánik a gyermekkel.</p>
                <p>Még feleségemnek se szóljak erről?</p>
                <p>Még feleségének sem.</p>
                <p>Jól van, Podrákné asszonyom. Jó éjszakát.</p>
                <p>* * *</p>
                <p>Midőn haza felé ballagott Juhász Péter, kibontotta a kis csomagot, s megvizsgálta
                    tartalmát.</p>
                <p>Szép összeg! - szólt aztán halkan - s minden három hónapban ennyi! ez gazdaggá
                    tesz! és mégis - tevé hozzá rövid szünet után, elnyomván durva kezével a könyet,
                    mely szemében csillogott - és mégis százszorta inkább szeretném, ha a miénk
                    megmaradt volna! szegény Zsuzsám!</p>
                <p> </p>
            </div>
            <div type="chapter">
                <head>III.</head>
                <p>Messze a kis várostól, hol az éji jelenetnek tanui valánk, nagy és ószerü
                    kastélyba lépünk, melynek roppant kertje, terjedelmes melléképületei, s
                    cselédségtől hemzsegő, tágas udvara, arra mutat, hogy itt gazdag s fényt szerető
                    ember lakik.</p>
                <p>Ugyis volt.</p>
                <p>Gróf Káldor Amadé egyike volt Magyarország legelőkelőbb, leggazdagabb s
                    egyszersmint legbüszkébb mágnásainak, ki fényesen élt, bőven költött s jó
                    hazafi, s bizonyos tekintetben nemesérzelmü ember is volt; de ki hidegsége s
                    főleg határtalan, gőggé fajult s legyőzhetlen bűszkesége által, mindenkit
                    elidegenitett magától - még saját családja tagjait is.</p>
                <p>Olyan volt ő, mint a száz éves óriás fenyőfa, mely sötéten s némileg elkülönözve
                    minden egyéb növénytől nyulik föl az ég felé; mert hideg árnya alatt még a
                    szerény fü sem mer a földből kibujni.</p>
                <p>Neje szelid kedves teremtés, csak remegve közelitette meg férjét, vagy jobban
                    mondva urát s parancsolóját, kinek minden szava törvény volt; s kit ellenmondás
                    által felbősziteni, soha eszébe nem jutott, bár miről is volt szó.</p>
                <p>Pedig nem lehet mondani, hogy Káldor keményen bánt nejével, hogy megsértette és
                    elijesz­tette, szenvedélyes kitörések vagy haragjának gyakori nyilvánulása
                    által; nem - ő mindezt méltósága alattinak tartandó; - de volt mégis valami,
                    egész magaviseletében, tartásában, hangjában, keselyszemének villogásában, mi
                    arra mutatott, hogy a jégkéreg alatt, bár minő erős is legyen, vulkán forr és
                    lángol, melynek lehető kitörésétől körözete inkább tartott - mint valami
                    ismeretlen veszélytől - mint tartott volna a leghevesebb de ismert és tapasztalt
                    dühöngésektől.</p>
                <p>Képzelhetni, hogy a szelid, félénk nő élete ily férj oldalán nem tartozott a
                    boldogok közé; s mi kevés boldogság jutott e kedves teremtésnek, csak gyermekei
                    társaságában találta, mert az ég kettővel áldotta meg házasságát; egy fiuval,
                    Edőmérrel s egy öt évvel fiatalabb leánykával, a kis és bájos Margittal.</p>
                <p>Ez utóbbi szakasztott képe volt anyjának, testben ugy mint lélekben, mig a fiu
                    nagy mérték­ben atyjára ütött, bár több lélekkel s szivvel látszott birni, mit
                    anyja szelid befolyásának lehetett leginkább tulajdonitni.</p>
                <p>Ha e nő tovább marad az élők közt, alkalmasint kitünő ember vált volna Edőmérből;
                    de ritka eset, hogy az ily szelid, áldozatkész, s angyalhoz hasonló lények
                    sokáig időzzenek e gyarló földön - ugy látszik, hogy a menynek ura siet az ily
                    tiszta gyöngyeket trónja körül gyüjteni.</p>
                <p>Edőmér alig érte el tizenhatodik évét, Margit pedig tizedikét töltötte be, midőn
                    anyjuk - ki már évek óta nem betegeskedett ugyan, hanem gyöngébb s gyöngébb lőn,
                    különös szenvedés nélkül, mint a lámpa világa ha az olaj fogyni kezd - rövid
                    betegség után kimult, élete harminczötödik, házassága tizennyolczadik
                    évében.</p>
                <p>Gyermekei, ifjuságuk daczára, hosszasan fájlalták halálát, s főleg Margit e
                    pillanat óta elveszté a gyermekkor gondatlan vidámságát, mit szelid, de kissé
                    bus komolyság váltott föl. Hölgy lett, ugy szólván a gyermekből, még mielőtt
                    évei őt erre jogositanák.</p>
                <p>Régi nevelőnője, negyvenéves, csendes, és igen derék nő, kit Káldor grófnő,
                    ezelőtt pár évvel talán husz közül is választott e hivatalra, most is Margit
                    mellett maradott; s Edőmér bár jelleme mindinkább az atyáéhoz kezde hasonlitni,
                    oly forró testvéri szeretettel ragaszkodott kedves kis nővéréhez, hogy vele
                    mindig szeliden és kedélyesen bánt, mig mások iránt évről évre hidegebb,
                    büszkébb s elzártabb lőn.</p>
                <p>De ha az idegenek irányában igy állt, még inkább föltünt atyjávali társalgásában
                    s egész magaviseletében.</p>
                <p>Mintha e két ember közt, kik oly közel álltak egymáshoz, valami láthatlan örvény
                    ásitozna, oly hidegen s oly kimért udvariassággal bántak egymással, mi nem
                    egyszer majdnem ellen­szenvvé fajult, legalább a fiu részéről, ki csak nehezen s
                    erőltetve türte a hideg fölényt, a száraz, parancsoló hangot, a kimért olykor
                    ünnepélyes társalgást, mely atyjánál második természetté vált.</p>
                <p>Különös, hogy épen azon hibákat, melyekkel magunk birunk, türjük másoknál
                    legnehezebben s itéljük meg a legnagyobb kiméletlenséggel. Talán a titkos hang
                    keblünkben, mely halkan sugja nekünk, hogy saját képünket látjuk abban kit
                    kárhoztatánk, hat reánk oly izgatólag, s tesz bennünket türelmetlenebbekké a
                    szokottnál.</p>
                <p>De ha Edőmér nehezen türte atyja bánásmódját, ez még inkább állt, ha Margitról
                    volt a szó.</p>
                <p>Nem egyszer történt, hogy a szigoru Káldor, leányát csekély hibáért, sőt olykor
                    még ártatlanul is, keményen, bár fölindulás nélkül, rótta meg; s ha e megrovás
                    következtében a kedves leányka elhalványodott s reszkető kézzel törülte könyeit,
                    Edőmér arcza a haragnak legmé­lyebb kifejezésével birt, kezeit önkénytelenül
                    ökölre szoritotta, halvány ajkait összeharapta, mig a vér pirosra festette
                    azokat, s csak Margitnak kérő tekintete tudta őt a kitöréstől
                    visszatartóztatni.</p>
                <p>Habár ez egyrészt gyakori aggodalmat okozott Margitnak, másrészt még is előnyösen
                    hatott jelleme kifejlésére; mert látván, minő hatással vannak könyei forrón
                    szeretett testvérére, lassanként érette megtanulta ezeket legyőzni, s több
                    bátorsággal s nyugalommal türni a kikerülhetlent, ugy hogy lelkülete erősebb,
                    kedélye vidámabb lőn - a mostoha körülmények daczára, melyek közt ifjusága
                    fejleszté ki virágait.</p>
                <p>Igy haladtak az évek s Margit nem sokára szép és kedves hajadonná vált, kinek
                    szelidsége, nyájassága, és egyszersmint szerény és ügyes magaviselete s
                    társalgása mindenkit megnyert, s nem egy deli, gazdag s előkelő ifjut csalt
                    lábaihoz.</p>
                <p>Azonban a sors - vagy talán jobban mondva a balsors ugy akarta, hogy ezek közül
                    egy se nyerje meg Margit szivét, mert ez vértezve volt, minden csáb ellen oly
                    szerelem által, mely ugyszólván vele együtt nőtt és fejlődött, mig végre egész
                    valóját hatotta át, mint a rózsa illatja azon szekrényt, melybe a szeretet vagy
                    a kegyelet keze emlékül rejtette a virágok e bájos királynéját.</p>
                <p>Volt gróf Káldornak egy mostohatestvére, báró Mohácsi, anyjának fia első
                    házasságából.</p>
                <p>A két testvér nem igen szerette, sőt nem is igen ismerte egymást; mert mikor
                    Káldor Amadé született, Mohácsi Aurel már tizennégy éves ifju volt, ki az
                    iskolákat járta, s pár évvel ezután, midőn a kis Amadé még alig tanulta ábc-ját,
                    testvére már hadfi volt és később huszártiszt.</p>
                <p>Mohácsi jó családnak ivadéka, de inkább szegény, mint tehetős volt, s azért
                    mostoha atyja, az öreg Káldor, katonának szánta, mi szerencsére öszhangzásban
                    volt az ifju hajlamával.</p>
                <p>Igy történt, hogy a mostohatestvérek csak ritkán voltak együtt, főleg miután
                    Aurel elég korán megházasodott, s ennek következtében még ritkábban látogathatta
                    meg anyját s mostoha­atyját.</p>
                <p>Mohácsi ügyes és bátor katona volt, és a háboruban, mely a század elején egész
                    Európát átdühöngte, gyors előlépéseket tőn, ugy hogy ezernyolczszáz tizenötben,
                    már mint tábornok vonult be Párisba hadtestével.</p>
                <p>De nem sokáig élvezte babérjai örömét; mert egy sebnek következtében, mely
                    eleinte épen nem látszott veszedelmesnek, még ez évben mult ki, hátra hagyván
                    fiatal nejét s egyetlen gyermekét, a kilencz éves Mohácsi Sándort.</p>
                <p>A fiatal özvegy férjének egy kis ősi birtokába vonult, hol csendes magányban élt,
                    egyedül fia nevelésével és nem igen fényes vagyona kormányzásával s
                    gyarapitásával elfoglalva.</p>
                <p>De alig érte el Sándor tizenötödik évét, midőn anyja rövid, de fájdalmas betegség
                    után, egy jobb világba költözött, sógorára Káldor Amadéra bizván, halálos ágyán
                    irt levél által, szeretett gyermekét.</p>
                <p>Káldort e levélnek vétele, nem a legkellemesebben lepte meg; hiányzott nála azon
                    kedélyes­ség, mely a családi kötelékeket szorosabbra szokta összevonni; s igy
                    Sándort inkább tehernek nézte, melyet le nem rázhat nyakáról, mint kedves
                    rokonnak, kinek sorsa őt érdekli.</p>
                <p>De ha Káldor hideg és szivtelen volt, tudta jól mit kivánnak tőle a világ s ennek
                    ildényei; azért pár nappal e levél vétele után utban volt testvére jószágára; s
                    miután ott mindent rendbe szedett, s lelkiismeretesen gondoskodott árva
                    unokaöcscse ügyeiről, azt magával vitte házá­hoz, s ezentul a szép és ügyes
                    ifjut fiával, Edőmérrel együtt növeltette.</p>
                <p>Alig létezhetett nagyobb ellentét mint e két ifju, bár mindkettő jeles és derék
                    volt.</p>
                <p>Edőmér jellemének már adtuk rövid rajzát; ecseteljük tehát pár vonással Mohácsi
                    Sándorét is.</p>
                <p>Fiatalsága daczára Mohácsi bár komoly és csendes volt, e komolyság nem volt
                    mogorva, csendessége sem méla, sem szenvetlen, hanem mindkettő inkább a kora
                    érettség kifolyása, mint hiánya azon elevenségnek s fogékonyságnak, melyek a
                    fiatal kedélynek legszebb tulaj­donaihoz tartoznak.</p>
                <p>Talán nem birt kiváló s rendkivüli tehetséggel; de szeretett tanulni,
                    kimüvelődni; esze nyilt volt és fogékony; ugy hogy többet tanult s többet tudott
                    száz másnál, ki talán fényesebb tehetségeket nyert bölcsőajándékul.</p>
                <p>A mellett kedélye oly aranytiszta, szive oly nemes, jelleme oly férfias bár
                    nyugodt, hogy e tekintetben valóban csak ritkán lehetett párját lelni.</p>
                <p>Ki csudálná, ha két ily lény közt, mint Mohácsi és a kedves Margit, a mindennapi
                    együttlét s fesztelen rokoni viszony, nem sokára szerelmet ébresztett; még pedig
                    a legtisztábbat s leg­mélyebbet, melyet csak képzelni lehet.</p>
                <p>Edőmér jól tudta, mit éreznek egymás iránt nővére s barátja, s annyira örült e
                    szivviszonynak, oly gondosan őrizte azt minden viszontagság ellen, mintha saját
                    szerelméről lett volna szó.</p>
                <p>Hanem mind a hárman igen jól ismerték az öreg Káldort, és előre látták hatalmas
                    veto-ját. Ez okon még Edőmérnek sem volt elég bátorsága fölfedezni előtte Margit
                    szerelmét. De egyre el volt határozva: hogy t. i. Margit soha sem leend másnak,
                    mint Mohácsinak neje.</p>
                <p>Miután igy gyönge körvonalokban e családnak képét adtuk, vonjuk föl a leplet, s
                    lépjünk a kastély tágas ebédlőjébe.</p>
                <p> </p>
            </div>
            <div type="chapter">
                <head>IV.</head>
                <p>Ószerü hézag ez, három magas, de aránylag keskeny ablakkal, melyek a tágas
                    udvarra nyilnak. A butorzat is ódon s nehézkes, de bir azon jellegével az
                    értéknek s tartósságnak mely gyakran hiányzik ujabb butorainkban.</p>
                <p>E nagy, sötét, faragott pohárszékek, ezen óriási asztal, mely oly erősen nyugszik
                    négy roppant lábán, a széles, egyenes hátu székek, aranyos virágu, barna bőrrel
                    bevonva a nagy, de két darabból álló tükrök, melyek a falba vannak eresztve, s
                    alattuk a faragott szekrények, torz alakjaikkal s virágaikkal - mindez más
                    időkre, más divatra emlékeztet, de egyszersmint első pillanatban a néző
                    meggyőződik, hogy régóta fönálló, vagyonos, és az uj után nem vágyó háztartásban
                    van.</p>
                <p>A roppant asztalon, a terem közepében, reggelire van teritve, de csak három
                    személyre, mig a magos, nyitott kemenczében, mely a terem egyik szögletét
                    majdnem betölti, nagy fahasábok pattognak, s jóltévő meleget árasztanak.</p>
                <p>Nem messze a kemenczétől Káldor Margit ült, alacsony széken. Képe keskeny és
                    halvány, mondanók beteges; merengve nézett maga elé, s vonásai kifejezése
                    változott, egyszer fájdal­mat tüntetvén elé, máskor nemét a szelid, és titkos
                    örömnek. Olykor összerázkódott, mintha a pattogó tüz és meleg reggeli öltönye
                    daczára, lázas hideg futná át gyöngéd tagjait, máskor arczai kipirultak, mint a
                    baraczkvirág kelyhei, midőn a tavaszi nap által megmelegitve, először nyilnak
                    ki.</p>
                <p>Az egyik ablak közelében Edőmér állt, hirlappal kezében, de mely fölött szemei
                    nem egyszer Margit felé vándoroltak, komoly kifejezésével a szánalomnak, melybe
                    olykor nyugtalanság is vegyülni látszott.</p>
                <p>Egy mellékasztal mellett a komornyik s egy inas álltak, türelemmel várván -
                    gyanitjuk - a házi ur megjelenését.</p>
                <p>Végre léptek hallatszottak a mellékszobában, az ajtó kinyilt, s Káldor Amadé
                    lépett a terembe.</p>
                <p>Az öreg ur, bár a hatvanat tulhaladta már, ép és erős volt még, mint az agg
                    tölgy, mely a viharnak hősiesen ellentáll, mig fiatalabb testvérei hajolnak
                    előtte. Feje ősz volt ugyan, de hosszu bajusza s tömött szemöldei még feketék, s
                    aczél szürke szemei tiszták s élesek mint a gyémántok.</p>
                <p>Egyenes tartása, gyors, bár méltóságteljes mozdulatai, s a könnyüség, melylyel a
                    legfárasz­tóbb lovaglást, vadászatot sat. elbirta, nem egy fiatal embert
                    megszégyenitene, főleg a mi korunkban, hol annyi halvány, kimerült ifjuval
                    találkozunk.</p>
                <p>Öltözete a legegyszerübb volt, de korántsem pongyola; hálószobáján kivül sohasem
                    látta őt senki hálókabátban, de nem is engedte, hogy házánál más jelenjék meg
                    abban előtte.</p>
                <p>Midőn az öreg ur átlépte az ebédlő küszöbét, Margit fölkelt üléséből, s kezét
                    megcsókolván, jó reggelt kivánt atyjának; Edőmér pedig, félre tévén hirlapját,
                    mélyen meghajtotta magát előtte.</p>
                <p>Jó reggelt; - szólt az öreg ur komolyan; - igen későn érkeztetek tegnap este
                    haza.</p>
                <p>Az utak roszak; - felelt Edőmér, mig Margit tagjait reszketegség futotta át - ez
                    vala oka késedel­münknek.</p>
                <p>Hol van Váray kisasszony? - ez volt Margit nevelőnőjének neve - csudálkozom
                    távollétén. Tudja jól, hogy nem szeretem a pontatlanságot.</p>
                <p>Bocsánatot kéret atyámtól; - rebegte Margit - de a hosszas ut és a kemény hideg
                    következ­tében kissé rosszul érzi magát, ugy hogy kénytelen szobájában
                    maradni.</p>
                <p>Hm! - folytatá kis szünet után Káldor, tekintetét leányán nyugtatva, ki
                    halványan, némán s lesütött szemekkel állt előtte, - ugy látszik, hogy neked sem
                    igen használt a Bécsben folytatott kura, s hogy az ottani orvosok sem ügyesebbek
                    itteni háziorvosunknál. Ha lehet még halvá­nyabb vagy Margit, mint elutazásod
                    előtt, s mindenesetre szembetürőleg megfogytál.</p>
                <p>Mind a mellett jobban érzem magamat; - felelt Margit; a láz elmult s étvágyam
                    visszatért; csak erőm nem akar még helyre állani; de az orvos mondja, hogy rövid
                    idő mulva azt is visszanyerendem.</p>
                <p>Annál jobb; - jegyzé meg Káldor szárazan; - aztán helyet foglalt az asztal
                    mellett; gyermekei követték példáját, s a komornyik fölhozta a reggelit.</p>
                <p>A kis család majdnem szó nélkül költötte azt el; Káldor maga gondolkozó volt és
                    hallgatag; fia komoly és elfogult; Margit pedig bus és nyugtalan. Különben is ha
                    atyjuk hallgatott, Edőmér és Margit nem mertek soha beszélgetni.</p>
                <p>Káldor jobban szoktatta volt fegyelemre családját, mint némely vezér
                    katonáit.</p>
                <p>Mikor a reggelinek vége volt, Margit fölkelt, s atyja kezét ajkaihoz vonván,
                    távozni akart.</p>
                <p>Hová mégy? - kérdezte Káldor.</p>
                <p>Váray kisasszonyhoz.</p>
                <p>Ez nem oly sürgető. Menj irószobámba, hová mindjárt követni foglak. Beszélni
                    valóm van veled.</p>
                <p>Margit összerázkódott, még halványabb lőn, mint azelőtt; de szó nélkül
                    meghajtotta magát, s elhagyta a teremet.</p>
                <p>* * *</p>
                <p>Mig Margit hevesen dobogó szivvel várta atyját irószobájában, Káldor és fia közt
                    rövid, de kissé viharos párbeszéd folyt.</p>
                <p>Levelet vettem tegnapelőtt Erdővári gróftól; - kezdi meg a beszélgetést az öreg
                    ur.</p>
                <p>Edőmér hallgatott.</p>
                <p>Hallottad, a mit mondtam? - folytatá elég hosszu szünet után Káldor Amadé.</p>
                <p>Hallottam; - lőn a rövid felelet.</p>
                <p>Nos? nem is kérdezed minő tárgyban.</p>
                <p>Könnyen gyanithatom.</p>
                <p>Ugy látszik nincsen inyedre ajánlata?</p>
                <p>Nincs.</p>
                <p>Miért nem?</p>
                <p>Mert Erdővári, bár gazdag s jó családból való, korántsem az az ember, kit Margit
                    férjének ohajtanék.</p>
                <p>Sajnálom, hogy e házasság nem talál nálad rokonszenvre, s hogy Erdővári nem
                    hasonlit eszmény­képedhez, kedves rokonunk Sándorhoz; - jegyzé meg gunyosan az
                    öreg ur - de azért még is véghez fog menni a házasság.</p>
                <p>Nem, atyám! - felelt Edőmér azon hideg makacssággal, mely legfőbb hibája volt, s
                    melyet még atyjával szemközt sem tudott olykor legyőzni.</p>
                <p>Hogyan - te ellenkezni mernél e dologban velem.</p>
                <p>Edőmér fejét hajtotta meg.</p>
                <p>S ha szabad kérdeznem, mi okon? - folytatá Káldor elfojtott dühvel.</p>
                <p>Mert Erdővári erkölcstelen, kicsapongó ember, ki nem érdemes Margit kezére - s
                    mert Margit - mást szeret.</p>
                <p>Talán drágalátos rokonunkat, Mohácsi Sándort?</p>
                <p>Igen atyám!</p>
                <p>Hosszu szünet lőn.</p>
                <p>Káldor lassan kelt föl székéről, s fölegyenesedvén, ugy hogy jóval nagyobbnak
                    látszott mint valóban volt, nyugodtan, de szikrázó szemekkel állt fia előtt, ki
                    szintén elhagyta ülését, és hallgatva, de bátran s makacs elhatározással várta
                    atyja szavait.</p>
                <p>Végre Káldor dörgő hangon szólt: - Ha Margit valaha ezen embernek meri kezét
                    adni, ki nem kerüli átkomat!</p>
                <p>Edőmér szemei villogtak, öklei önkénytelenül összeszorultak, s ajkai reszkettek.
                    Végre küz­dése daczára az indulatosság, melyet atyjától örökölt, utat tört
                    magának, s az ifju fölkiáltott: s ha atyám leányát valaha más házasságra meri
                    kényszeritni, reszkessen az ég haragja- s boszujától!</p>
                <p>Még darabig egymás szemébe nézett e két ember - atya és fiu - aztán Káldor lassu
                    léptekkel hagyta el a szobát.</p>
                <p>Edőmér pár percig mozdulatlan állt, mint egy szép érczszobor; aztán sóhaj küzdött
                    föl kebléből, s halkan rebegte: - szegény, szegény Margit!</p>
                <p>* * *</p>
                <p>Mi történt a mellékszobában Káldor és leánya közt nem tudjuk; de körül-belűl
                    óranegyed mulva erősen hangzott az öreg ur csengetyüje, s midőn a cseléd a
                    szobába sietett, Margit élet nélkül hevert a szőnyegen, Káldor pedig viharos
                    arczkifejezéssel járt föl s alá.</p>
                <p>Vigyetek a kisasszonyt szobájába!</p>
                <p>Ezt mondta a komornyiknak - aztán hálószobájába vonult vissza.</p>
                <p> </p>
            </div>
            <div type="chapter">
                <head>V.</head>
                <p>Egy hosszu év mult el, mielőtt ismét átlépnénk a szép, de komor kastély
                    küszöbét.</p>
                <p>Hó födi a kertnek kies csoportozatait, mint a fehér teritő a bájos hajadonnak
                    koporsóját.</p>
                <p>Tisztán, de hidegen kémel a hold a sötét kék egen, melyen itt-ott szürke,
                    gömbölyü felhőcskék födik el a csillagok számtalan seregét.</p>
                <p>A kastélyban mély csend uralkodik; az ablakok sötétek, a kapu be nem zárva, az
                    udvar üres.</p>
                <p>Csak ott balszárnyán dereng kétes világosság két ablakon át, de melyek előtt, ugy
                    látszik, sürü leplek fűggnek.</p>
                <p>Az óra a kis toronyban a kastély homlokzatán, tizenegyet ütött. Pár perczczel
                    ezután halk nyikorgás hallatszott, s ha éles szem őrködik, láthatná, hogy egy
                    kis mellékajtó, mely a kastély balszárnyából a kertbe vezet, félig kinyilik, s
                    ebből egy fő s pár eleven szem kémel ki a félig sötét, félig holdvilágitott
                    kertbe.</p>
                <p>Egyszerre valami sötét alak siet hallatlan léptekkel mint az árny, egy nagy
                    hófödte gyeplapon keresztül a kastély felé, s tünik el a magas falak fekete
                    árnyékában; s midőn ismét a kis ajtó felé nézünk, ez zárva van.</p>
                <p>Oly hamar történt mind ez, hogy kétkedhetnénk a jelenet valóságán. Semmi sem
                    háborgatja a mély csendet, minden sötét marad és néma; csak ama két ablakban a
                    kastély balszárnyában nő a világosság, ugy tetszik nekünk legalább.</p>
                <p>Most lábaink alatt mintha reszketni éreznénk kissé a földet; messziről halk
                    horkolást hallunk - aztán egy vidor nyeritést.</p>
                <p>Pár perczczel ezután a kastély jobb szárnyában négy ablakban majdnem egyszerre
                    világosság dereng egyetlen pillanatra, s aztán ismét elenyészik.</p>
                <p>Ujra csend és sötétség mindenütt, majdnem egy óra negyedig.</p>
                <p>Egyszerre egyetlen, éles, iszonyu sikoltás hasitja át a mély csendet, melyre az
                    ebek ugatni kezdenek, s pár lovász rohan ki az ólakból.</p>
                <p>De nem látnak semmit, nem hallanak többé semmit; talán álmodtak vagy fülcsalódás
                    volt az egész.</p>
                <p>Félórával később ismét reszket a föld pár perczig s valami tompa zaj hallatszik
                    távolról s mindig távolabbról, mig végre elenyészik a néma éjben.</p>
                <p>* * *</p>
                <p>Másnap a faluban nagy volt a fölindulás. Valami együgyü suhancz, ki éjfél után
                    fél részegen tért haza a szomszéd helységből, lakodalomból, merőben azt
                    állitotta, hogy utjában magával a sátánnal találkozott, még pedig más gonosz
                    lélek kiséretében.</p>
                <p>Azt is beszélte a bámuló s reszkető falusiaknak, hogy ő fölsége roppant fekete
                    lovon ült, mely tüzet hányt, s melynek horkolása a menydörgéshez
                    hasonlitott.</p>
                <p>Nyerge előtt nagy fekete málha hevert, utána pedig jött a szolgasátán szinte
                    fekete lovon, de párnazsák nélkül.</p>
                <p>Oly nyilsebességgel jött e két pokolbeli alak a suhancz felé - ezt mondá legalább
                    - hogy ideje sem maradt félre lépni: a sátán legázolta szegényt, és midőn ujra
                    fölkapaszkodott, sem hire, sem hamva nem volt a pokol királyának.</p>
                <p>* * *</p>
                <p>Pár hónappal ezután a következő levél indittatott Pestről Bécsbe.</p>
                <p>Kedves barátom!</p>
                <p>Azt kérded tőlem mi igaz ama sok és különféle mendemondából, mely kevés idő óta a
                    Káldor családról ajkról ajkra száll.</p>
                <p>Elmondom neked, a mit tudok, de előre értesitlek, hogy ez édes kevés.</p>
                <p>Tudod jól, miként majdnem két éve, hogy a szép Káldor Margit egészsége
                    hanyatlásnak indult. Sokan atyja szigorában, s hideg, részvétlen bánásmódjában
                    keresték annak okát - mi köztünk legyen mondva az én véleményem is; - mások
                    valami titkos s az öreg Káldor által eltiltott szerelemben.</p>
                <p>Elég az hozzá, hogy közel két éve már, mióta Margit utóljára megjelent a
                    világban; most meg azt mondják, hogy hetekig forró lázban feküdt, s noha az
                    orvosok állitása szerént élete meg lesz mentve; egészségét, erejét soha sem
                    fogja tökéletesen vissza­nyerni.</p>
                <p>Ime - a mit Margitról tudok.</p>
                <p>A mi testvérét, Edőmért illeti, azt hallottam, hogy atyjával tökéletesen
                    összeveszett s ennek következtében elhagyta az országot. Némelyek azt mondják,
                    Amerikába ment, mások, hogy Párisban akar ezentul élni; még mások, hogy angol
                    szolgálatba lépett. Van-e ebben valami igaz és mi? az idő fogja megmutatni - én
                    csak annyit mondhatok, a mennyit hallottam.</p>
                <p>Szegény Mohácsi Sándorra nézve, csak ugyan igaz, hogy eltünt - még pedig minden
                    nyom nélkül. Tegnap voltam szállásán s beszéltem öreg inasával, ki még atyjánál
                    szolgált.</p>
                <p>Azt beszélte nekem a derék öreg könyes szemekkel, hogy most tiz hete, Sándor azt
                    mondta neki, tegyen pár inget s egyéb fehérnemüt uti táskájába, mert ő egy, vagy
                    két napra el fog utazni. Egyszersmint parancsolván a vén embernek, ne szóljon
                    erről senki­nek, s ha valami látogató jönne mondja egyszerüen, hogy nincsen
                    honn.</p>
                <p>Az öregnek ez föl nem tünt, mivel már egyszer vagy kétszer ilyesmi megtörtént.
                    Sándor másnap hajnalban hagyta el szállását; maga vitte utitáskáját, mondván,
                    hogy Budán diligence-ra ül.</p>
                <p>Azóta nem jött többé vissza.</p>
                <p>Midőn nap mult el nap után, a nélkül, hogy gazdája haza térjen, az öreg inas
                    Sándor barátjai előtt, kik mindig sűrübben kérdezősködtek utána, nem birta többé
                    nyugtalan­ságát eltitkolni - s végre kivallotta, a mit tudott.</p>
                <p>Ez csak kevés volt, de elég arra, hogy mindenkit nyugtalanitson.</p>
                <p>Azóta folytonosan keresik Sándort; tudakozódnak róla mindenfelé - még a hatóságok
                    segedelmével is, a nélkül, hogy legcsekélyebb nyomát fel tudták volna
                    födözni.</p>
                <p>Ugy-e szomoru dolog? mindenki előtt megfoghatlan.</p>
                <p>Ebből áll a mit mondhatok; mihelyt többet, vagy biztosabbat tudok megirom sat.
                    sat.</p>
                <p>* * *</p>
                <p>A levél többi tartalma nem érdekel minket, kiegészitésül pedig azt mondhatjuk
                    olvasóinknak, hogy Mohácsi Sándor sorsa mai napig titok a nagy közönség előtt.
                    Bár évek multak el azon nap óta mikor pesti szállásáról távozott, soha sem jött
                    vissza; s a legtitkosb s legrészletesb kutatásoknak sem sikerült felfödözni hova
                    lett - s mi történt vele.</p>
                <p>Jószágai végre a hatóságok által lefoglaltattak s bérbe adattak; jövedelmük pedig
                    tőkésitve lőn addig, még az idő bekövetkeznék, midőn vagy hir érkezne az
                    eltüntről, vagy törvény szerint vagyona természetes örököseire szállna.</p>
                <p>Káldor Margit fölgyógyult ugyan betegségéből, de nem oly tökéletesen, hogy ismét
                    a világba léphessen. Ő télen nyáron falun maradt, régi nevelőnőjével Váray
                    kisasszonnyal; de ritkán hagyta el szobáit, a kastély kertjét pedig soha.</p>
                <p>Atyjával csak olykor találkozott s rövid időre, nem lévén elég erős arra, hogy
                    ebédnél meg­jelen­hessen, vagy a háziasszony szerepét vigye ha vendégek voltak a
                    háznál, mi nem igen gyakran történt.</p>
                <p>Testvére Edőmér csak ugyan Amerikába ment, hol végkép letelepedett. Öt év mulva
                    azonban azon gyászhir érkezett Magyarországra, hogy vadászat alkalmával bölény
                    által megsebesit­tetett, s sebei következtében meg is halt.</p>
                <p>Az öreg Káldor pár évvel tulélte fiát; halála után vagyona, kevés kivétellel,
                    leányára, Margitra szállt.</p>
                <p>Ez azonban atyja halála után nem változtatott semmit életmódján; csak hogy Váray
                    kis­asszony mellé, ki már koros és beteges volt, fiatalabb társalkodónőt is
                    fogadott.</p>
                <p>Ez volt az egyedüli az egész háztartásban, ki olykor érintkezésbe jött a külső
                    világgal; mert ha bár Margit maga remete életet élt, nem kárhoztatta fiatal
                    társalkodónőjét is e sorsra.</p>
                <p>A mint a leány beszélte, urnője mindig nyájas és szelid, de bus és csendes volt;
                    sokat olvasott, igen sok jót tett, s legtöbb örömét kertjében s ennek virágaiban
                    találta.</p>
                <p>* * *</p>
                <p>De vegyünk most bucsut e szerény, szenvedő lénytől; nem tudjuk, találkozunk-e
                    vele még egyszer vagy nem. Történetünk fonala itt megszakad; évek mulva s
                    egészen más körülmények közt, fogjuk ezt ismét fölvenni.</p>
                </div>
            </div>
            <div type="group">
                <head> Második könyv. A koldus fiu. </head>
                <div type="chapter">
                    <head>I.</head>
                <p>A juliusi nap égetően sütött a puszta s akkor tájban rosz karban levő országutra,
                    mely Aszód és Kis-Kartal közt kanyarodik föl s alá.</p>
                <p>Kevés szekér döczögött vagy mászott ez idő tájban az olykor rögös, máskor homok
                    tengert képező uton, melyen csak itt-ott lehetett darabig gyorsabban haladni. A
                    legtöbb utas tartott a roppant melegtől, s kerülte a déli órákat, folytatván
                    utját vagy korán reggel, midőn a nap heves sugárai még türhetőbbek valának, vagy
                    estefelé, mikor a nap már bucsuzni kezdett.</p>
                <p>Azonban voltak mégis, kiket a kénytelenség ez órában is az országutra vitt, s
                    olykor-olykor lehetett valami roppant, tizenkét ló által vontatott furmányos
                    szekeret látni, lassan tovább haladva, mig a szekeres a jármü mellett ballagott,
                    időről időre nagyot csattanván hosszu ostorával; vagy könnyü britskát és stájer
                    kocsit, melyen egy-egy utas ült, mig a kocsis nem kimélte a „Hi, okos-t! s a
                    Gyi! Pejkó”-t.</p>
                <p>Ezen utóbbiak közől szemléljünk ki egy könnyű echós szekeret, melyen vastag,
                    piros kerékképű, könnyen öltözött s roppantul páhogó uriember ült, s mellette
                    sovány, szürke attilás és kerék kalapu ifju.</p>
                <p>A pórember, ki a bakon inkább gugolva mint ülve, számtalan nagy csomóba keritett
                    rövid gyeplővel, s hosszu ostorával kormányozta a hat, apró, kiéhezettnek
                    látszó, de fürge paraszt­lovat, pipára gyujtott volt, s félig szundikálva
                    hajtotta fogatját, vagy jobban mondva hagyta azt lassan s álmosan tovább
                    haladni.</p>
                <p>A vastag ur, ki szinte pipázgatva az echo alatt ült, darabig türte e
                    csigamenetet, mig kisérője, a fiatal attilás, engedvén a melegnek s unalomnak,
                    jobbra s balra bólintott, ugy hogy olykor majdnem kidőlt üléséből.</p>
                <p>De az öreg ur türelmének fonala nem volt igen erős, és csakhamar megszakadt.</p>
                <p>Ej földi! - rikkantott erős bár nem mély hangján az előfogatosra - igyekezzünk
                    kissé! ha tovább is ily tempóban haladunk, besötétedik, mielőtt csak Kerepesre
                    is érkeznénk.</p>
                <p>A pórember e felszólitásra egyet csattintott ostorával, s e figyelmeztetésre és
                    pár erélyes Hi! és Hó!-ra a lovak kissé gyorsabban kezdtek haladni, mig a
                    fiatalabb utas összeszedte magát, s tágra nyitotta szemeit, aztán pipát vett ki
                    zsebéből s reá gyujtott.</p>
                <p>E közben a jármü Kis-Kartal mellett elhaladván, a bessenyői kolostorhoz
                    közeledett.</p>
                <p>Történetesen épen bucsu-napja lévén, e közönségesen oly csendes és magányos hely
                    hem­zsegett a néptől.</p>
                <p>A gyepes, nagy cserfáktól árnyékolt dombon, mely a kolostor egyháza s az országut
                    közt emelkedik, a bucsujárók ültek, álltak vagy hevertek, elköltvén a részint
                    magukkal hozott, részint közel a kolostorhoz fekvő pár csinos házikók lakosaitól
                    szerzett ebédet, mig szekerek, s a zamatos füven legelő lovak, ökrök, s pár
                    sátor, melyben mézes kalács s egyéb olcsó csemege kinálkozott, foglalta el a
                    háttért.</p>
                <p>A kolostorban a déli harang kongott, lassan s édes-busan; messziről pedig uj
                    bucsujárók áhitatos dallai hangoztak, mintha a ragyogó égből zengnének le.</p>
                <p>A falatozók e lágy gyepen, a lombos fák hüves árnyékában oly kellemesen
                    látszották a meleg déli órát tölteni, hogy a vastag ur a szekérben, irigyen
                    legeltette szemeit az eleven s még is csendes csoportozaton.</p>
                <p>Teringettét Jávornyik! - kiáltott föl végre fiatal kisérőjéhez fordulván - szinte
                    kedvem kerekedik itt fél órát pihenni; hadd fujják ki magukat e szegény párák,
                    míg tovább másznak.</p>
                <p>Szolgálatára, domine spectabilis; hangzott alázatosan a felelet; s a vastag ur,
                    nem is ügyelvén az ifju szavaira a kocsishoz fordult, és szólt:</p>
                <p>Állj meg földi! s pihentesd itt lovaidat; kissé le fogunk szállni; igyál te is
                    egy meszely bort, majd megfizetem.</p>
                <p>A földi jó neven vette e parancsot, mely neki és kifáradt gebéinek is tetszeni
                    látszott; a szekér megállt tehát, s a vastag ur pár percz után a bucsujárók közt
                    a földön hevert s ifju kisérőjének parancsolta, hozasson a legközelebbi házból
                    egy itcze jó bort s egy darab lágy kenyeret vagy kalácsot.</p>
                <p>* * *</p>
                <p>A patvarista - mert Jávornyik Máté e minőségben kisérte a vastag urat, Dömötör
                    Károlyt, ügyes és nagyon ismeretes ügyvédet - szó nélkül ballagott a
                    legközelebbi ház felé, s pár percz mulva visszajött, fél, még lágy-meleg
                    kenyérrel kezében, mig egy fiatal, piros pozsgás leányka félig parasztosan,
                    félig kispolgáriasan öltözve követte lépteit két pohárral s egy serleg vörös
                    borral kezében.</p>
                <p>Itt a bor s a lágy kenyér, domine spectabilis - szólt Jávornyik - az egész, a
                    forspontosnak kiszolgált borral együtt, ötvenhat váltó krajczárba kerül.</p>
                <p>Jól van Jávornyik - felelt az űgyvéd a csinos leányka felé kacsingatván -
                    mindjárt kifizetem.</p>
                <p>Ezzel hosszu zöld, kötött erszényt vont ki zsebéből - olyat, minőt az ember mai
                    napon nem lát többé - s darabig keresgélvén annak tartalma közt, egy huszast s
                    egy ezüst tizkrajczárost vett ki abból s oda nyujtotta a leánynak.</p>
                <p>Itt van, a mi az áron fölül marad, a tiéd, Kata, Zsuzsi vagy Borcsa -</p>
                <p>Erzsi, szolgálatjára tens ur - -</p>
                <p>Tehát Erzsi; és vigyázz magadra e sok idegen nép közt; - folytatá a vastag ur,
                    egyet csipvén Erzsi piros almához hasonló arczán.</p>
                <p>A leány nevetett, s futva tért vissza a házhoz; az ügyvéd pedig csomót kötött
                    ujra hosszu erszényébe, s a zsebébe ereszté.</p>
                <p>Ez kiesett erszényéből, tens ur; - szólalt meg e pillanatban az öreg ur háta
                    mögött egy fiatal, csengő hang, s egy kis, barna, de tiszta kéz, uj fénylő
                    huszast nyujtott feléje.</p>
                <p>Kérjük tisztelt olvasóinkat, ne felejtsék hogy körül-belül harmincz év előtt
                    történt, a mit itt elbe­szélünk; mert ha most, ezernyolczszázhatvanháromban
                    ezüst huszasokról s tiz krajczá­ro­sokról szólnánk, könnyen szemünkre lehetne
                    vetni, hogy igenis költőileg adjuk elé történe­tünket.</p>
                <p>Az űgyvéd meglepetve fordult hátra - nem a huszas miatt ugyan, hanem azért, mivel
                    ezt igy adják vissza neki; s szeme egy csinos, eleven tekintetü, karcsu
                    parasztfiura esett, ki kerék kalapjával egyik kezében, a másikban a huszassal
                    állt mögötte.</p>
                <p>A fiu tizenhárom, tizennégy éves lehetett, s finom vonásai, gyönyörü sötét
                    szemei, s apró kezei s lábai oly keveset hasonlitottak azon alakokéihoz,
                    melyekkel többnyire a földmivelő osztály ifjainál találkozunk, mikép az öreg
                    urnak ugy tetszett, mintha itt valami tehetősb házból való gyermeket látna
                    álruhában.</p>
                <p>Ki vagy, s hogy jutottál e huszashoz? kérdezte szokott, kissé nyers és kiméletlen
                    modorában.</p>
                <p>Nevem Ferencz, koldus fiu vagyok, s a huszast itt leltem a fűben; láttam, hogy
                    kiesett a tens ur erszényéből, mikor kifizette a bort s a lágy kenyeret.</p>
                <p>Dömötör hallgatott, de szeme élesen s fürkészve függött a koldus fiun.</p>
                <p>Éhes vagy-e? - kérdezte végre, látván, hogy a gyermek tekintete mohón s tele
                    vágyódással függött a kenyeren, mely az öreg ur előtt a gyepen hevert.</p>
                <p>Nagyon éhes, tens ur.</p>
                <p>Tehát miért nem tartottad meg a huszast? akkor jól lakhattál volna.</p>
                <p>Uram! nem vagyok én tolvaj! - riadt föl a fiu, mig sötét pir szállt arczába, mely
                    oly büszke kifejezést nyert, mint egy királyfié. Aztán a földre dobta a huszast
                    és sarkon fordulva - elsietett.</p>
                <p>Megálljunk csak - Ferencz, Ferkó! - mi a manó? hiszen oly büszke vagy mint egy
                    fiatal herczeg.</p>
                <p>A fiu meg nem állt.</p>
                <p>Fusson csak utána Jávornyik! hamar, hogy el ne szalaszsza; s vezesse ide
                    vissza.</p>
                <p>Tüstént, domine spectabilis - felelt a patvarista; s fölkapaszkodván félfekvő
                    helyzetéből, pár hosszu lépésével pipaszár lábainak, utólérte a koldus fiut,
                    karon ragadta, s vonakodása daczára visszavezette princzipálisához.</p>
                <p> </p>
            </div>
            <div type="chapter">
                <head>II.</head>
                <p>A koldusfiu büszke és sértett, de korán sem duzzadt arczkifejezéssel állt az öreg
                    ügyvéd előtt; látszott egész valóján, hogy csak azért áll ott, mivel a
                    patvarista száraz, de erős keze alól meg nem szabadulhat.</p>
                <p>Szemei csillogtak, piros ajkait összeszoritotta, s fejét büszkén emelte mint a
                    fiatal szarvas, ki először pillantja meg a kopókat ösztönszerüleg érezvén, hogy
                    ellenséggel áll szemközt, de egyszersmind megvetvén azt.</p>
                <p>Ah! mig a fiatalság pezsgő vére foly ereinkben, oly könnyü vállra veszünk
                    mindent, azt hisszük, hogy daczolhatunk nem csak ellenségeinkkel,
                    rágalmazóinkkal, akadályokkal, de még a balsorssal is!</p>
                <p>Csak mikor az évek ólma lassanként, de mindig nagyobb adagokban vegyűl
                    életnedvünkkel, mikor százszor csalódtunk mindenben, még legjobb embereinkben
                    is, mikor ezer meg ezer kiábrándulásnak sajgó sebeit hordjuk keblünkben - akkor
                    egészen másként érzűnk, s a helyett, hogy könnyü vállra vennők mindent, még
                    akkor is aggódunk - s olykor oh minő keservesen - mikor erre tulajdonkép okunk
                    nincsen.</p>
                <p>Ülj le, ide mellém - szólt az ügyvéd a szokottnál sokkal szelidebb hangon, a
                    gyepre mutatván - s egyél és igyál. Aztán e huszas itt a tiéd.</p>
                <p>A fiu hallgatott, és sötét szemeit mintegy fürkészve legeltette az öreg ur
                    vonásain.</p>
                <p>Ugy látszik, hogy a mit ezekből kiolvasott, nem volt visszatetsző, mert arcza
                    kifejezése megszelidült, s lerázván karjával a patvarista kezét, leült a gyepre
                    aztán nyugodtan mondta: Köszönöm tens ur - s a huszast tüszőjébe rejtette.</p>
                <p>Az ügyvéd jókora darab lágy kenyeret vágott a fiunak, ki ebből a legjobb
                    étvágygyal falatozott, aztán bort töltött az egyik pohárba s avval
                    megkinálta.</p>
                <p>Köszönöm - felelt a gyermek - nem szoktam soha bort inni.</p>
                <p>Talán mert nem kóstoltad még?</p>
                <p>Oh nem - volt nekünk is borunk - de nem kell - utálom!</p>
                <p>Miért?</p>
                <p>Mivel részeggé teszi az embert.</p>
                <p>Hm; voltál-e már részeg életedben?</p>
                <p>Én, részeg? nem soha! Isten mentsen.</p>
                <p>Tehát láttál gyakran részeg embert?</p>
                <p>Láttam.</p>
                <p>Kicsodát?</p>
                <p>A fiu darabig hallgatott - aztán piruló arczczal s halkan felelt - apámat.</p>
                <p>Ki volt apád?</p>
                <p>Zsellér.</p>
                <p>Hol?</p>
                <p>G*** mezővárosban.</p>
                <p>Hogyan lett belőled koldusfiu?</p>
                <p>Elszöktem.</p>
                <p>Elszöktél - s mi okon?</p>
                <p>Mert apám nem engedte, hogy iskolába járjak.</p>
                <p>Talán rest vagy s jobban szeretted pajtásaiddal játszani mint atyáddal
                    dolgozni?</p>
                <p>Nem uram! - felelt a fiu egyszerüen, de komolyan - szeretek dolgozni, de tanulni
                    is akarok.</p>
                <p>Jártál-e már iskolába?</p>
                <p>Jártam, három évig.</p>
                <p>S mit tudsz?</p>
                <p>Olvasni, irni, számlálni.</p>
                <p>Hiszen ez elég!</p>
                <p>Elég? oh uram! mikor még annyit, annyit lehet tanulni!</p>
                <p>Minek kell neked, egy zsellér fiának, annyit tudni?</p>
                <p>Miért uram? azért, mivel a világ oly nagy, az ég oly szép - s mivel vannak
                    emberek, kik a mennyet és a földet ismerik. Én is oly ember akarok lenni.</p>
                <p>Oh! oh! Ferkó barátom, tehát tudósok akarunk lenni?</p>
                <p>Tudós - mi az?</p>
                <p>Oly ember, ki mindent tud - vagy legalább azt képzeli, hogy mindent tud; -
                    egészité ki beszédét halkan az öreg ur.</p>
                <p>Minő boldog lehet az ki mindent tud! - kiáltott föl a koldus fiu áhitattal.</p>
                <p>Az ügyvéd mosolygott. Ha a boldogság ebből áll - szólt aztán - van elég uriember
                    ez áldott hazában, ki boldognak hiszi magát. De folytassuk csak Ferencz barátom:
                    tehát három évig iskolába jártál? s aztán?</p>
                <p>Aztán atyám többé nem engedte, hogy oda járjak.</p>
                <p>Mi okon?</p>
                <p>Azt mondta, hogy megcsalódott, hogy csak teher vagyok, ki többi gyermekei
                    kenyerét eszem s hogy tovább nem fizetheti érettem az iskolapénzt.</p>
                <p>És anyád?</p>
                <p>Anyám már rég meghalt.</p>
                <p>Hogyan jutott az elszökés eszedbe?</p>
                <p>A fiu darabig gondolkozott, aztán szólt: Mesterünk, - az iskolamester, - egyszer
                    egy hires ember történetét beszélte nekünk, ki koldusfiu volt, valami nagy
                    városba került, ott mint inas állt be egy ügyvéd urhoz, lassankint sokat tanult,
                    aztán az ügyvéd irnoka, s végre maga is nagynevü ügyvéd lett - azt gondoltam,
                    hogy én is ugy járhatok.</p>
                <p>Az ügyvéd jó izüen nevetett; pompás gyerek - szólt halkan, nem bánnám, ha fiam
                    volna, de hiszen oly vén legénynek, mint én vagyok, nem is lehet fia; - aztán
                    darabig gondolkozott s végre a fiu vállára vert és mondá:</p>
                <p>Én is ügyvéd vagyok - ha nem is hires - Ferkó barátom; s ha akarod, inasomnak
                    fogadlak.</p>
                <p>A fiu fölugrott örömében s arcza égett mint a láng, mig a sovány patvarista nagy
                    szemeket meresztett a dominus spectabilisre.</p>
                <p>Valóban! - kiáltott föl a koldusfiu - kegyed valóban ügyvéd, s engem inasának
                    fogad, s engedni fogja, hogy tanuljak, sokat tanuljak, mint ama fiu?</p>
                <p>A mennyit akarsz!</p>
                <p>Minő boldogság!</p>
                <p>Fél órával azután az ügyvéd s patvaristája ismét az echós szekérben ültek,
                    Ferencz pedig örömtől sugárzó arczczal, a kocsis mellett a bakon.</p>
                <p> </p>
            </div>
            <div type="chapter">
                <head>III.</head>
                <p>Siess Panna, azzal a tésztával; mindjárt hat óra; a tens ur pedig azt
                    parancsolta, hogy hét órára készen legyen a vacsora.</p>
                <p>Igy szólt egy vaskos, körülbelül ötven éves nő, - Dömötör ügyvéd urnak
                    szakácsnéja s gazdaasszonya egy személyben - ki a tüzhely mellett állt, kipirult
                    arczczal, s fölgyurt ujakkal, jókora serpenyőben valamit kevervén, minek nagyon
                    izletes kinézése s jó szaga volt.</p>
                <p>Ej, ne siessen oly nagyon, Boris leányasszony - felelt a Pannának szólitott
                    szolgáló - ki a nagy konyhaasztalon tésztát gyurt, elég lassan s álmosan ugyan -
                    hiszen addig tizszer is elké­szü­lünk. Aztán ki tudja, haza érkezik-e a tens ur
                    a kitüzött időre.</p>
                <p>Dehogy nem érkezik, dehogynem érkezik! hiszen jól tudod Panna, hogy a mit a tens
                    ur mond, az olyan mint a biblia.</p>
                <p>A szolgáló vállat vonitott, s mindketten folytatták munkájukat.</p>
                <p>Egyszerre egy szekérnek zörgése hallatszott, a különben igen csendes külvárosi
                    utczában, s hatalmas ostorpattogtatás.</p>
                <p>Itt van la, ez a tens ur szekere - kiáltott föl a gazdaasszony, - nem mondtam,
                    hogy itt lesz a kitüzött időre. Most igyekezz Panna, különben majd lesz hadd el
                    hadd.</p>
                <p>Ezzel Boris leányasszony parázst rakott serpenyője alá, a mellékszobába futott,
                    ott képét s kezeit megtörölte, a kis tükör előtt, mely a fiókos láda fölött
                    fűggött, haját simogatta, tiszta előkötőt vett föl, s aztán kisietett a
                    tornáczra, hazatérő gazdája fogadására.</p>
                <p>A kis alház, melyben Dömötör ügyvéd lakott, inkább falusi mint városi módon volt
                    épitve, s a hozzá tartozandó tágas, akáczfákkal beültetett udvar a kert helyét
                    is pótolhatta.</p>
                <p>Midőn az előttünk ismeretes echós szekér az udvarba gördült, Boris leányasszony
                    már a tornáczon állt, kecses mosolylyal széles ajkain, várván gazdáját.</p>
                <p>Egyszerre a bájos mosoly eltünt, s kezével árnyékolván szemeit, fürkésző
                    tekintetet vetett a szekérre, s roszkedvüen mormogott:</p>
                <p>Mi a manó! ki lehet ez a fiu ott a bakon? talán a forspontos fia! - vigasztalta
                    magát, s mivel a szekér most megállt a tornácz előtt, ujra mosolyra
                    kényszeritette ajkait s a szekér oldalához sietvén, szólt:</p>
                <p>Isten hozta a tens urat! remélem, kedvező volt az ut? a vacsora tüstént az
                    asztalon leend.</p>
                <p>Bár nem örömest tesszük, még is egy kis titokba be kell avatnunk az olvasót, t.
                    i. hogy Dömötör ur, ki hir szerint nem félt semmitől és senkitől, sőt kitől igen
                    sokan féltek, még is Achillesként egy lágy helyecskével birt, hova a félelem
                    nyila beférhetett.</p>
                <p>Hogyan jutott a vakmerő ügyvéd e gyenge helyhez, nem tudjuk, annyi azonban igaz -
                    s Jávornyik Patvarista - most méltóságos Jávornyik megyefőnök ur - tanuskodhatna
                    mellettünk, ha ily nagy urtól ennyi kegyelmet vehetnők igénybe - hogy Dömötör ur
                    nem egyszer tartott szakácsnéja haragjától, s olykor ő, ki mások házánál mindig
                    parancsolt, ezt tulajdon házánál nem merte tenni.</p>
                <p>Ha az utolsó félóra alatt olvashattunk volna az ügyvéd szivében, látnánk, hogy
                    minél inkább közeledett saját tüzhelyéhez, annál nagyobb s nyomasztóbb kételyek
                    emelkedtek keblében a fogadtatásra nézve, melyet uj inasa a koldusfiu, Boris
                    leányasszony részéről várhat; s midőn a szekér befordult az utczába hol háza
                    létezett, szinte bánni kezdte vakmerő tettét.</p>
                <p>De mivel többnyire annál nyájasabbnak igyekezzűnk lenni, minél inkább félünk
                    valakitől, Dömötör is igen leereszkedőleg felelt gazdaasszonyának.</p>
                <p>Jó estét Boris! - szólt a szekérről leszállva az öreg ur - minden a maga rendén
                    van a háznál? hiszen maga is ugy virit mint a rózsa; hoztam egy kis vásárfiát
                    is, mert Aszódon, hol lovakat változtattunk, épen vásár volt.</p>
                <p>Hm! az öreg ur rosz fát tett a tüzre - mormogta magában a gazdasszony, aztán
                    hangosabban szólt: - minden a maga rendén van, tens ur; a vásár fiát pedig előre
                    is köszönöm.</p>
                <p>Aztán ezenfölül még egy inast is hoztam magammal, - folytatá az ügyvéd egy kis
                    elfogult­sággal - sok a munka a háznál, s maga Boris jó hasznát fogja a fiunak
                    venni.</p>
                <p>Inast? - kiáltott föl a gazdaasszony - s hol van?</p>
                <p>Itt - felelt Dömötör a koldusfiura mutatván.</p>
                <p>Ez a gyerkőcze! - szólt a gazdaasszony megvetőleg bigyesztvén fel ajkait - ez
                    több alkalmat­lanságot mint hasznot fog hozni, ugy hiszem.</p>
                <p>Csak lassan lassan Boris; - jegyzé meg az ügyvéd oly hangon, melyből az ügyes
                    Boris megismerte, hogy jó lesz nem tovább menni - a fiu jó, ha egyelőre kissé
                    ügyetlen is talál lenni, ez nem nagy baj; az ember mindent megtanul.</p>
                <p>Evvel Dömötör kifizette az előfogatost s behaladt a házba.</p>
                <p>Ferencz a koldusfiu, e közben leugrott a bakról, s a kocsis segedelmével
                    lepogyászolni kezdte a szekeret, mintha tudná már, hogy ez az inas
                    kötelessége.</p>
                <p>Hallotta jól Boris leányasszony megvető s mérges szavait, de a fiu bátor volt s
                    könnyü vállra szokott mindent venni; azért mitsem gondolt a gazdasszony rosz
                    kedvével.</p>
                <p>Majd megszelidül! - mormogta, mig ajkai vidám mosolyra fakadtak; - s ha nem is!
                    nem félek tőle.</p>
                <p>Valjon Jávornyik ur - susogta e közben Boris a patvaristához fordulván - hol az
                    Isten csodájában szedte föl az öreg ur e gyerkőczét?</p>
                <p>Bessenyőn, a bucsujárók közt, hol koldult; - felelt nevetve a patvarista. -
                    Hiszen jól tudja Boris leányasszony - folytatá csiptetvén szemeivel, s igen
                    nyájasan hajolván a piros szakácsné felé - minő csodabogár olykor a principális
                    ur. No, de ismerjük már, ugy-e?</p>
                <p>Tudom jól, ha, ha, ha! - felelt a némber, jót kaczagván, de azért még is tul
                    járunk eszén! s most is, ha terhünkre van e koldusfiu, majd elpusztitjuk a
                    háztól.</p>
                <p>Igy beszélgetve tünt el az ékes pár a házban, észre nem vévén, hogy Panna, a
                    szolgáló, ki a konyha ajtaja mellett állt, alkalmasint hallotta, a mit
                    mondtak.</p>
                <p>Minő vipera ez a Boris! - kiáltott föl halkan a szolgáló, lám, lám! tul járnak a
                    tens ur eszén, avval a lomha Jávornyikkal együtt, ki mindig ugy néz ki, mintha
                    háromig sem tudna számlálni. S ezt a szegény fiut itt ki akarják pusztitani a
                    házból? majd meglátjuk.</p>
                <p>Boris leányasszony, ki sietve lépett a konyhába, véget vetett e magánbeszédnek. A
                    két némber sürgött-forgott a konyhában az estebéd körül, mig Ferencz, ki Borist
                    követte, csendesen leült egy szögletbe, s tájékozni ügyekezett ismeretlen
                    környezetében.</p>
                <p>Végre az izletes estebéd az asztalon állt, s mig Boris benn az ebédlőben
                    szolgálta az ügyvédet s patvaristáját, Panna künn a konyhában Ferenczről
                    gondoskodott, kinek pompás étvágya tökéletesen megfelelt várakozásának.</p>
                <p>Mi a neved? - kérdezte e közben a szolgáló.</p>
                <p>Ferencz.</p>
                <p>Inasnak fogadott a tens ur?</p>
                <p>Az ám.</p>
                <p>Voltál-e már szolgálatban?</p>
                <p>Soha.</p>
                <p>Tehát azt sem tudod, mi az inas dolga?</p>
                <p>Nem, de meg fogom tanulni.</p>
                <p>Ugy látszik, derék gyerek vagy, majd segitlek. Hallgass mindig reám, ne ellenkezz
                    a szakácsnéval, mert ő kormányoz a háznál - s aztán ne szólj szám, nem fáj
                    fejem.</p>
                <p>A fiu reá bámult.</p>
                <p>Vigyázz az ezüst kanalakra, járj eszeden Panna! - szólt durván Boris, egy rakás
                    tányért s egyéb evőeszközt az asztalra helyezvén; - mikor koldusok vannak a
                    konyhán, nem lehet az ember eléggé ovatos.</p>
                <p>Avval ismét kisepert a konyhából.</p>
                <p>Ferencz haragosan kipirult, mig Panna nevetve kezdte a tányérokat mosogatni.</p>
                <p>Segitsek-e egy kissé - szólt Ferencz.</p>
                <p>Csak tessék, de vigyázz, hogy össze ne törj semmit; Boris ma rosz kedvében van, s
                    akkor igen könnyen jár a keze.</p>
                <p>Ne féljen semmit; nem vagyok én ügyetlen.</p>
                <p>A fiu igazat szólt; az ügyetlenség nem tartozott hibái közé, s ezt a gazdasszony
                    is, rosz kedve daczára, csakhamar észrevette.</p>
                <p>Még az nap Ferencz át kezdte látni, hogy inasi állomása semmi esetre nem leend
                    sine cura; csak az volt a kérdés, kinek lesz ő inasa, az ügyvéd uré vagy a
                    gazdasszonyé?</p>
                <p> </p>
            </div>
            <div type="chapter">
                <head>IV.</head>
                <p>Pár hét mulva Ferencz tökéletesen megszokta uj helyzetét s környezetét, s jól is
                    találta magát Dömötör házánál; csak egy hátránnyal kellett küzdenie, s ez Boris
                    leányasszony roszakarata, sőt gyülölete volt.</p>
                <p>Miért gyülölte e némber a szegény fiut?</p>
                <p>Mert ösztönszerüleg érezte, hogy itt élesebb szemmel, nyiltabb észszel s egészen
                    másnemü jellemmel van dolga, mint az álmos, rest Panna s a patvaristáéval, ki
                    egy kis jó étel és italért, melylyel a gazdasszony bőven ellátta a jámbort, kész
                    volt szemet hunyni, s nem látni, hogyan gazdálkodik Boris leányasszony saját
                    előnyére, s gazdája tetemes kárára.</p>
                <p>Dömötör, ki igen keresett ügyvéd volt, jól birta magát, a mellett egyszerüen élt,
                    még egy­szerübben ruházkodott; nem fösvénységből, hanem hajlamból. Ez, és
                    roppant elfoglaltsága, fejti meg, hogy gazdasszonyának nagyon szabad kezet
                    adott, s a költségvetésre nézve nem volt épen szigoru.</p>
                <p>Az álnok Boris, ki nagyon be tudta magát hizelegni gazdájánál, ezt csak hamar
                    észre vette, s azóta a legkényelmesebben s olykor valóságos szemtelenséggel
                    aknázta ki az ügyvédnek e gyönge oldalát.</p>
                <p>Hogy ily körülmények közt két éles szemmel s résen álló füllel több a háznál nem
                    volt a gazd­asszony inyére, természetes; azért az első pillanattól fogva
                    föltette magában, hogy akár miként és akár mi módon, de el fogja a háztól
                    távolitani a koldus fiut, mert ugy nevezte őt még mindig.</p>
                <p>De kevés idő mulva át kezdte látni, hogy ez nem leend ám épen oly könnyü dolog,
                    mert Ferencz, bár jó és becsületes fiu, igen nyilt eszü, bátor és ügyes volt, s
                    a mellett megingat­hatlan mint a kőfal, ha valamit akart, vagy valamit keresztül
                    vinni óhajtott.</p>
                <p>Hogy pedig a fiunak esze ágában sincsen magát az ügyvéd házából kituratni, nem
                    csak termé­szetes, de szembetünő is volt.</p>
                <p>Mindent, a mit neki parancsoltak, ügyesen és gyorsan teljesitett, mindenkivel,
                    még a furfan­gos Borissal is, udvarias volt, s a legnagyobb szolgálatkészséget
                    tanusitotta; és mindenkép ügyekezett Dömötör kedvébe járni, a nélkül azonban,
                    hogy alacsony hizelgéssé és szolga­sággá fajult volna magaviselete.</p>
                <p>Volt egész valójában valami, mit az ember nem keresett volna egy szegény zsellér
                    fiában; Valami öntudatlan kecs minden mozdulatban, valami önkénytelen finomság s
                    tisztaság beszédében, mi még inkább föltünt, ha az ember közelebbről
                    megvizsgálta szép, értelemteljes vonásait.</p>
                <p>A derék ügyvéd napról napra inkább megszerette a kis fiut, s nem sokára általa
                    szolgáltatta magát majdnem kirekesztőleg, miért Boris leányasszony dult és
                    fult.</p>
                <p>Kevés idő mulva a gazdasszony észre gondolta venni, hogy gazdája szemei kissé
                    nyilni kezdenek; hogy gondosabban vizsgálja össze vissza bonyolódott
                    számadásait, inkább vigyáz pénzére, melylyel eddig elég hanyagul bánt, s
                    kulcsait elzárja, vagy magánál hordja, mi eddig nem mindig történt.</p>
                <p>Valjon mi lehetett ennek oka? észre vett-e valamit az öreg ur? vagy Ferencz az,
                    kinek befolyása itt működik?</p>
                <p>Igy elmélkedett a gonosz némber, és végre azt határozta, hogy Ferencz mindennek
                    oka és kutfeje, s valami ügyes és vakmerő csapást kell koczkáztatnia, mely által
                    a szegény fiút elüzze a háztól.</p>
                <p>Igy történt, hogy lassankint holmi apróságok kezdtek eltünni, többnyire akkor,
                    mikor otthon volt az öreg ur, s főleg oly dolgok, melyeket ő használni
                    szokott.</p>
                <p>Egyszer kedvencz, ezüst kupaku pipája hiányzott, máskor régen megszokott
                    tollkése, nagy arany gombos botja.</p>
                <p>A patvarista is panaszkodott ily veszteségek fölött, Borisnak is eltünt egyszer
                    gyüszüje, máskor ollója, vagy fülbevalója; sőt még Panna sem kerülte ki az
                    általános sorsot, s apró veszte­ségekben részesült.</p>
                <p>Mindenki bosszankodott, de leginkább az ügyvéd maga, kin az efféle még soha sem
                    történt; de a szakácsné nagy bosszuságára akár kire inkább esett gyanuja, mint
                    épen arra, kire kivánta volna, hogy essék: t. i. Ferenczre.</p>
                <p>Egy reggel az ügyvéd szokása szerint hálókabátban és papucsban reggelizett az
                    ebédlőben, mig Ferencz tisztogatta hálószobáját. Reggeli után Dömötör, kinek a
                    városba kellett menni, felöltözött, még pedig izlése szerint nagyon szépen, mert
                    nehány látogatást kelle tennie.</p>
                <p>Fölvette tehát a szük, magyar szabásu nankin nadrágot, magas kordován csizmát,
                    melyről elől nagy fekete selyembojt lógott alá, nagyvirágu fehér pipué mellényt,
                    fehér vastag nyakravalót, s a burnótszin, fecske farku frakkot, melynek szárnyai
                    majdnem bokáig értek.</p>
                <p>Ugy-e gyönyörü legény lehetett ez öltözetben az öreg ur?</p>
                <p>No de ő ezt megszokta már, ez volt nyári diszruhája. Télben a szineket s
                    szöveteket változ­tatta, de a szabás a régi maradt. Öltözhettek a többiek, a
                    hogy akartak, - ő hajszálnyira sem tért el régi szokásaitól.</p>
                <p>Egyszer egy erdélyi ur, kivel dolga volt, panaszolt jelenlétében, hogy jó szabóra
                    nem tud Pesten szert tenni.</p>
                <p>Dolgoztasson az enyimmel - szólt Dömötör hirtelen - ez a legjobb szabó az egész
                    városban.</p>
                <p>Az erdélyi ur ez ajánlat által annyira meg volt lepetve, hogy nem tudott felelni;
                    csak nagy szemeket meresztett az ügyvédre, mintha mondani akarná: - köszönöm
                    alássan; de ha belőlem is oly madárvázt csinál mint önből, drága Dömötör ur,
                    akkor szépen vagyunk.</p>
                <p>A jelenlévők pedig minden erőlködés daczára, nevetésre fakadtak, s ezt az öreg ur
                    nem vette rosz neven. Aha! látom már, miért nevetnek önök - szólt jó kedvvel -
                    de ne féljen semmit; szabóm más mintákra is szokott dolgozni, nem csupán az
                    enyimekre.</p>
                <p>Mikor az öreg ur készen volt kalapja után nyult - keztyüt soha sem szokott
                    viselni - aztán vastag nádpálczát vett kezébe s az ajtó felé indult.</p>
                <p>Teringettét - csattant föl egyszerre - kevésbe mult, hogy órámat itt nem felejtem
                    - ez alkal­matlan volna.</p>
                <p>Evvel visszafordult a fiókosládához, hova nagy, vastag, gyöngyökkel himzett
                    óraszalaggal s egy csomó pecséttel s gyürüvel ellátott óráját este letenni
                    szokta, de ott bizony nem volt semmi.</p>
                <p>Hová lett az órám? - gondolta az ügyvéd - talán csak nem tettem máshová? ez nem
                    történt még soha rajtam. Mindenütt kereste, még irószobájában is, de az órának
                    sehol sem lelte nyomát.</p>
                <p>Ferencz! Ferencz! - kiáltott az öreg ur, a tornáczhoz rohanva - Ferencz! Ferencz!
                    - hol a manóban lehet az a fiu!</p>
                <p>Mit tetszik parancsolni! - kérdezte Boris leányasszony - legédesebb hangján,
                    legkecsesebb mosolyával gazdája elé sietvén, mig Panna kidugta fejét a konyha
                    ajtaján.</p>
                <p>Hol van Ferencz!</p>
                <p>Nem tudom!</p>
                <p>Dehogy nem tudja, dehogy nem tudja, - mormogta Panna fogai közt - hiszen ő küldte
                    épen most a városba.</p>
                <p>Elé kell keriteni! - szólt boszusan Dömötör.</p>
                <p>Nem pótolhatnám helyét? - kérdezte a szakácsné.</p>
                <p>Pótolja az ördög helyét! - csattant föl az ügyvéd - tudni akarom, hová lett az
                    órám, sehol se találom.</p>
                <p>Jézus Mária József! a tens ur szép arany órája? hát azt is ellopták?</p>
                <p>Épen azt akarom tudni.</p>
                <p>Eltévedt az valahol, majd meg találjuk.</p>
                <p>Eltévedt, eltévedt - dehogy tévedt el! keresse csak - nincs az sehol sem.</p>
                <p>A gazdasszony mindent fölforgatott, de az órát nem találta.</p>
                <p>Az öreg ur dult, fult mérgében. Ez a nagy, gömbölyü, régi divatu óra,
                    legbecsesebb holmijai egyike volt; s aztán az a gondolat, hogy tolvajnak kell a
                    háznál lenni, a legnagyobb dühbe hozta.</p>
                <p>Ellopták - nincs kétség benne, csak tudnám, ki a tolvaj!</p>
                <p>Tolvaj! jaj nekem! - siránkozott a szakácsné - csak nem hiszi a téns ur, hogy én
                    loptam el?</p>
                <p>Nem tudom, ki lopta el, de hogy ellopták, mint a pipámat s a botomat s a
                    tollkésemet, abban kétség nincsen.</p>
                <p>Ha az ember koldusfiukat fogad házához, nem csuda, ha meglopják holmiját. Tört ki
                    a gazd­asszony mérgesen.</p>
                <p>Kigyó! - rebegte Panna.</p>
                <p>Hogy Ferencz nem lopta el, arról bizonyos vagyok - szólt az ügyvéd.</p>
                <p>Tehát én loptam el, ugy-e? - zokogott a némber - jaj, jaj, jaj! én, - a tens ur
                    leghivebb szolgálója, ki ellen senki sem tudott soha legkisebbet is mondani! -
                    jaj, jaj! igy kell nekem lakolni egy nyomorult koldusért - oh! oh! - én
                    szerencsétlen! oh! oh! oh!</p>
                <p>Hallgasson! - riasztott reá az ügyvéd lábával tapogván - ne üssen oly zsinatot -
                    hiszen az egész utczát föl fogja lármázni!</p>
                <p>Oh! oh! oh! - jaj, jaj, jaj!</p>
                <p>Az Isten verje meg ezt a némbert; - hallgasson, mondom, hallgasson!</p>
                <p>Talán jó volna tens ur, ha a cselédek ládáit fölkutatnók? - kérdezte Jávornyik -
                    ki már pár percz óta principálisa háta mögött állt, alkalmasint a szokatlan zaj
                    által kicsalatva a tornáczra.</p>
                <p>Tegyen a mit akar - felelt az ügyvéd mérgesen - csak tömje be a száját ennek a
                    visitó némber­nek.</p>
                <p>A ládákat fölkutatni? - sikoltott ez még hangosabban - oh! hogy e napot át kell
                    élnem! De jó; jőjjön csak Jávornyik ur; kutasson föl mindent apróra - az
                    enyimmel megkezdhetjük.</p>
                <p>De e szavak daczára nem az ő szobája felé, mely a konyha mellett volt, hanem azon
                    kis hézag felé intézte lépteit, hol Ferencz hált s csekély holmiját
                    tartotta.</p>
                <p>Mindnyájan követték őt, még Panna is, ki szemmel tartotta a gazdasszonyt.</p>
                <p>A kis kamrában, a nyoszolyán kivül nem volt egyéb, mint egy ócska asztal és
                    szalmaszék, és egy kis festett láda, melyet Ferencz nem rég vett magának első
                    havi fizetéséből.</p>
                <p>A láda be nem volt zárva, födele tüstént engedett, midőn Jávornyik hozzá nyult.
                    Tartalma egy kis fehérnemüből, egy mellényből, pár könyvből s egy csomag
                    irópapirosból állt.</p>
                <p>A patvarista mindent kiszedett s már egészen aljáig ért, midőn ott egy különös
                    gonddal össze­göngyölt ingre bukkant.</p>
                <p>Jávornyik szétbontotta a kis csomót, s az ügyvéd aranyórája esett a földre.</p>
                <p>Itt la! - kiáltott föl a szakácsnő - nem mondtam-e mindig, hogy e koldusfiu a
                    tolvaj!</p>
                <p>Ki szól itt tolvajról? - kérdezte e pillanatban egy fiatal hang - s Ferencz, ki a
                    hézagba lépett volt, a nélkül, hogy valaki észrevenné, halvány arczczal s
                    lángoló szemekkel állt a szakácsnő előtt.</p>
                <p>Jézus Mária! - sikoltott ez, kezeivel befödvén arczát - csak meg nem gyilkol
                    engem ez a kölyök!</p>
                <p>Ki szól itt tolvajról, s ki nyitotta föl ládámat? - kérdezte még egyszer a
                    fiu.</p>
                <p>A tens ur arany órája eltünt, ennek következtében kutatást akartunk tartani a
                    cselédek ládái­ban, - felelt a patvarista - s itt a tiedben gaz fiu, egy ingedbe
                    göngyölve, találtuk az órát.</p>
                <p>A tens ur aranyóráját itt, az én ládámban? - ez hazugság! - szólt a fiu
                    büszkén.</p>
                <p>Ohó! csak csendesen ficzkó! - riasztott reá Jávornyik - a börtönben majd másként
                    beszélünk.</p>
                <p>A börtönben? nem vagyok én tolvaj; az órát nem én vettem el, nem én tettem ide,
                    ismétlem, az egész hazugság!</p>
                <p>Volt valami a fiu hangjában s vonásaiban, a mi a patvaristát elnémitotta, mig
                    Dömötör szokása ellen, egy szót sem szólt s gondolkodva nézett a fiura.</p>
                <p>Most egyszerre Panna szólalt föl.</p>
                <p>De más dolgok is vesztek ám el az utolsó hetekben, nem csak a tens ur órája.</p>
                <p>Igen, hol vannak - szólt hirtelen a patvarista - valld meg, gazkölyök, hová
                    dugtad ezeket?</p>
                <p>Én nem dugtam el semmit.</p>
                <p>Oh! ezeket már eltette láb alól - sziszegte a szakácsné - rég eladta a
                    városban.</p>
                <p>Ki mer ilyesmit mondani? - kiáltott föl haraggal a fiu.</p>
                <p>Én - felelt duzzadtan a szakácsné.</p>
                <p>Nem volna-e tanácsos - szólt ujra Panna - ha a többi cselédek ládáit is
                    felkutatnók?</p>
                <p>A többi cselédekét? - vetette közbe hirtelen a szakácsnő - hiszen csak te és én
                    vagyunk még a háznál?</p>
                <p>Igen ám; én és kegyed, Boris leányasszony - felelt Panna egykedvüleg; - ott a
                    konyhában áll a ládám; tessék kinyitni Jávornyik ur; itt a kulcsa.</p>
                <p>Jávornyik principálisára nézett.</p>
                <p>Pannának igaza van; - szólt az ügyvéd, némi gondolkozás után; - még sok egyéb
                    tárgy hiányzik; s ha az egyik cselédem ládáját megvizsgálták, az igazság
                    kivánja, hogy a többiét is fölkutassuk. Fogjon hozzá Jávornyik.</p>
                <p>Mig a patvarista Panna ládáját kinyitotta, átkutatta és - semmitsem talált -
                    addig Boris, halványan mint a halál a konyhából szobájába akart lopódzni. De a
                    szolgáló észre vette szán­dé­kát, s mintha esetlegesen történne, oly állást vőn
                    annak ajtaja előtt, hogy a szakácsné azt ki nem nyithatta, ha csak Pannát onnan
                    el nem taszitja, mire, ugy látszik, nem volt bátorsága.</p>
                <p>Végre Jávornyik, visszaadván Pannának ládája kulcsát, a szakácsné szobájába ment,
                    s annak roppant, szépen festett és csillogó rézlakattal ellátott ládája előtt
                    állt meg.</p>
                <p>Hol a kulcs? - kérdezte azután a szakácsné felé fordulván.</p>
                <p>Ez keresgélni látszott zsebében; - nem találom; - szólt azután, s egész teste
                    reszketett - nem tudom, hová tettem.</p>
                <p>No csak ide vele; - riasztott reá a patvarista, kinek gyanuját felköltötte a
                    szakácsné elfogult­sága.</p>
                <p>Nem tudom megtalálni - elvesztettem; - lőn a siránkozó hangon hebegett
                    felelet.</p>
                <p>Boris leányasszony elfelejtette, hogy ládája kulcsát nem szokta zsebében tartani,
                    hanem min­dig mellébe dugja; - jegyzé meg Panna gunyosan - ugy őrzi e kulcsot,
                    mint a szeme fényét.</p>
                <p>Ne himezzen, hámozzon oly sokáig Boris - ide avval a kulcscsal; különben a városi
                    drabantok után küldök.</p>
                <p>A szakácsné kénytelen lőn most a kulcsot oda adni Jávornyiknak; de ha
                    tekintetével meg­ölhette volna Pannát, bizonyosan megteszi.</p>
                <p>Jávornyik kinyitotta a ládát, s alig kezdte a kutatást, midőn már Dömötör botja,
                    arany gomb­jára, ezüst kupaku pipájára, szóval, mindenre rá akadt, mi az utolsó
                    hetek alatt eltünt a háznál, Borisnak saját ezüst gyüszüjét, s arany
                    fülbevalóját, melyeknek eltünésekor oly nagy zajt ütött, sem kivéve.</p>
                <p>Ime az egész paksaméta, még pedig szépecskén együtt! - kiáltott föl a patvarista
                    nevetve - ugy látszik, hogy Boris maga magát is meglopta, mert itt a gyüszü s a
                    fülbevaló, melyekért annyit jajgatott.</p>
                <p>Tudtam jól, hogy ott kapjuk; - jegyzé meg Panna diadalmasan; - Boris leányasszony
                    azt akarta, hogy szegény Ferenczet tolvajnak tartsa a tens ur, s elüzze házától;
                    nagyon ügyesen intézte a dolgot, de szemem rajta volt. Ma reggel ő maga lopta el
                    a tens ur óráját, aztán városba küldte a fiut, s kamrájába lopódzván, eldugta az
                    órát ládájába. Én itt az ablak mellett lestem meg, mig oly szépen dolgozott.</p>
                <p>A szakácsné tökéletesen le volt főzve; zokogva s betakarván arczát kezeivel, állt
                    a szoba közepén, s egyetlen szóval sem birta magát védeni.</p>
                <p>Boris - szólt most a háziur komolyan - látom, hogy a dolog ugy van, a hogy a
                    leány itt mondja, s azért nem akarom magát mint tolvajt a hatóságoknak átadatni.
                    De házamnál nem maradhat, azután, a mi történt. Kifizetem tüstént hátralevő
                    havidiját, s aztán menjen Isten hirével. Remélem, hogy a leczkét nem felejti el
                    egyhamar.</p>
                <p>Avval magához vevén arany gombját s pipáját, Dömötör elhagyta a szobát; félórával
                    ezután, Boris leányasszony elvégezte pogyászolását, s duzzottan bérkocsiba ülve,
                    bucsut vett az ügyvéd házától.</p>
                <p>* * *</p>
                <p>E pillanat óta Ferencz állása Dömötör házánál tökéletesen megváltozott. Az öreg
                    ur többet foglalatoskodott vele mint eddig, rendesen iskolába küldötte, s
                    látván, minő csudás elő­menetelt tesz tanulmányaiban, föloldotta a fiut minden
                    inasi kötelességtől, ugy hogy nem­sokára ugy bánt vele, mint tulajdon
                    fiával.</p>
                <p>Voltak is elegen, kik azt állitották, hogy a szép és ügyes fiu közelebb áll az
                    öreg urhoz, mint a világ sejti - de mi tudjuk, hogy ez nem ugy van.</p>
                <p>Most el kell bucsuznunk a szegény koldusfiutól, kit a sors oly békés révbe
                    vezetett; ideje, hogy más személyekkel, más körülményekkel ismerkedjünk meg; oly
                    személyekkel, kiknek szinte tetemes szerepük leend történetünkben. Később talán
                    ismét találkozni fogunk a koldus­fiuval.</p>
                </div>
            </div>
            <div type="group">
                <head> Harmadik könyv. Az Oxenstjern család. </head>
                <div type="chapter">
                    <head>I.</head>
                <p>Nem kell messze mennünk, hogy a családot fölkeressük, melylyel megismerkedni
                    szán­dékunk, mert ez szintén Pesten lakik, s a Józsefvárosból a nagy térre
                    menni, oly séta, mely ki nem fáraszt bennünket.</p>
                <p>Ott, a Derraháznak első emeletében, csinos, nem fényesen, de izléssel butorzott
                    szállásba lépünk, s a nappali szobában, vagy salonban, hogy az ujabb
                    kitételekkel éljünk, két hölgygyel állunk szemközt.</p>
                <p>Az egyik körülbelül harminczhat, harmincznyolcz éves; látszik, hogy első
                    fiatalságában nagyon szép lehetett, most is még deli asszony, habár talán kissé
                    igen piros, és mozdulataiban s beszédében nem oly kecses s választékos mint
                    szeretnék. De minden szavából, s egész valójából látszik, hogy a legjobb,
                    legbecsületesebb nők egyike, ki jó anya, jó nő és derék, fáradhatatlan
                    háziasszony.</p>
                <p>A másik igen fiatal, alig lehet több tizenöt, tizenhat évesnél; annyira hasonlit
                    az elsőhöz, hogy első tekintetre tudjuk, mikép itt anya és leány áll előttünk,
                    de minden benne finomabb, nemesebb, eszményibb mint anyjában. Növése magosabb és
                    sugárabb, bőre fehérebb s átlátszóbb, keze, lába kicsinyebb, hangja lágyabb, s
                    mégis mélyebb; minden mozdulata kecsteljes és nemes, habár egyszerü és
                    igénytelen. Látszik, hogy e leányka a legjobb nevelést nyerte, de hogy a
                    természet hatalmasan segitette a nevelőket, s könnyitett föladatukon.</p>
                <p>Mindkét hölgy dolgozott. Az anya paplant hurkolt, s munka közben egy-egy
                    tekintetet vetett ki az ablakon, mely mellett ültek; a leány himzéssel volt
                    elfoglalva.</p>
                <p>Oly szép az idő, anyám - szólt a leányka hosszu szünet után; - nem megyünk kissé
                    sétálni?</p>
                <p>Atyádat meg kell várni, Irma; - lőn a felelet - azt mondta, hogy ki fog velünk
                    kocsizni.</p>
                <p>Sokkal inkább szeretnék gyalogolni, e csikorgó hidegben jól esik az embernek a
                    mozgás. Nem mehetnék ki a kisasszonynyal anyácskám?</p>
                <p>Látszott az anya képén, hogy szerette volna engedni leánya kérésének, de
                    hiányzott erre a bátorság.</p>
                <p>Nem gyermekem, lehetetlen; tudod jól, hogy atyád nem szereti, ha tervein valamit
                    változtat­nak.</p>
                <p>Mert elrontottad - anyácskám; igen jó, igen engedékeny vagy. Oh! ha én egyszer
                    férjhez megyek, másként intézem el a dolgot.</p>
                <p>Csitt gyermekem! - intette az anya; - nem illik oly fiatal leánykák szájába a
                    férjhez menésről szólni.</p>
                <p>Miért nem anyám? - kérdezte a leány gyermeteg szendeséggel.</p>
                <p>Mert - mert nem illik.</p>
                <p>Látszott a nő vonásain, hogy leánya kérdése zavarba hozta; volt sok dolog,
                    melynek illendő, vagy nem illendőségét a derék nő igen jól tudta - de valaminek
                    okát megfejteni, ez nem tartozott kedvencz föladatai közé. Nem lehet mondani,
                    hogy korlátolt esze volt - nem - birt ő elég jó házi észszel - de tehetségei nem
                    lőnek kimivelve, növelése bizonyos mértékig el volt hanyagolva s nem létezett
                    benne az ösztön ezt később saját fáradsága által kipótolni.</p>
                <p>E nő - Oxenstjern grófnő - igen jó, régi és gazdag magyar nemes család ivadéka
                    volt; de már hat éves korában árván maradt, s azóta egyik rokona házánál
                    növekedett, ki télen nyáron falun lakott, még pedig oly megyében, hol - legalább
                    akkori időben - a müveltség még nem igen magas fokon állt.</p>
                <p>Igaz, hogy pár évet Pesten, valami első rendü nevelőintézetben töltött; de a
                    leánynöveldék ez időszakban, fájdalom, még igen igen kezdetlegesek valának
                    fővárosunkban s igy a mit ott tanult, körülbelül egy kis franczia csevegésből -
                    igen selejtes kiejtéssel - s pár keringőből, galope-ból s négyesből állt,
                    melyeket a zongorán el tudott kalapálni.</p>
                <p>Ellenben mindent, a mit jó gazdasszonynak tudni kell, ritka tökélylyel tanulta
                    nagynénje házánál, ki maga hires gazdasszony volt, és erre - mint illő - sokat
                    is tartott.</p>
                <p>Ha a sors ugy akarja, hogy a fiatal leány azon körben marad, hol növekedett; soha
                    sem érezte volna növelése hiányos voltát, mert egy fokon állt volna körözetével.
                    De ez nem ugy lőn - s igy a szegény kis Teréz - akkori szólásmód szerént Rézi -
                    élete folyamában igen gyakran érzett valami hiányt, nemét a hátramaradásnak, a
                    szégyennek, minek okát egyszerü eszejárása nem igen tudta magának megfejteni, de
                    mely nem egyszer balog állásba helyzé a kis menyecskét, s lehangolta, különben
                    igen vidám, kedélyét.</p>
                <p>Alig volt a szép Theréz tizenhat éves, midőn egy tánczmulatságon gróf
                    Oxenstjern-el találko­zott, ki mint kapitány szolgált egy dragonyos ezredben,
                    mely a vidékben állomásozott.</p>
                <p>Oxenstjern svéd születésű volt, régi és előkelő, de elszegényedett családnak
                    ivadéka. A család számos lévén, az öt fiu közől kettő szolgált az osztrák
                    hadseregben, melyben akkor az előléptetések elég gyorsan történtek.</p>
                <p>A fiatal kapitány szép ember volt, s a mellett magáévá tette azon simaságot s
                    külső mivelt­séget, ha szabad e kifejezést ez értelemben használni, mely gondos
                    nevelésnek s a nagyvilág­bani életnek természetes eredménye; de kevés ésszel
                    birt, bár ő egészen másként vélekedett maga felől.</p>
                <p>Theréznek szépsége feltünt neki, s hallván tiszttársaitól, hogy a leány nem csak
                    szép, de tehetős is, tüzesen kezdett neki udvarolni, mi ellen a leánynak nem lőn
                    kifogása.</p>
                <p>Mind ennek vége az volt, hogy a kis Theréz, rokonai ellenszegülése daczára, kik
                    magyar férjet ohajtottak volna gyámleányuknak, hat hónap mulva Oxenstjern grófné
                    lett.</p>
                <p>A házasság jól ütött ki, bár nem tartozott épen azok közé, melyeket valóban
                    boldog házasság­nak nevezünk.</p>
                <p>A férj szorosan tartotta a gyeplőt - a kis nő engedelmeskedett; de szivesen tevé
                    azt s szerette férjét, ki részéről mindenben megfelelt kötelességének.</p>
                <p>Nem kártyázott, nem pazarolta pénzét a demi monde hölgyecskéire, nem udvarolt
                    senkinek, nem ivott, nem dorbézolt.</p>
                <p>Átvette neje jószágait, s nem sokára házassága után kilépvén a szolgálatból,
                    ezeket ügyesen s lelkiismeretesen kezelte.</p>
                <p>Az indigenatust kérte s megnyerte; országgyülések alkalmával fölrándult Pozsonyba
                    s hüsé­ge­sen eljárt a gyülésekbe, bár sem magyarul, sem latinul nem tudott, s
                    rémségesen unta magát.</p>
                <p>A család nyáron jószágán lakott, télben pedig Pesten, hol a legfelsőbb körökben
                    mozgott.</p>
                <p>Pár évvel házasságuk után kis fiuk született, de ki másfél év mulva meghalt,
                    veres himlőben. Vigasztalásukra az ég adott nekik egy kis leányt, Irmát, ki ép
                    és egészséges volt mint a makk, s szülei szeme fénye lőn.</p>
                <p>Mindketten büszkék voltak e gyermekre, semmit sem kiméltek nevelésében, s a
                    legszebb terveket szőtték jövőjére, melyekben természetesen valami fényes
                    házasság a főszerepet játszotta.</p>
                <p>Ezt annál biztosabban remélték, mivel a szépség s kedvesség mellett a pénz sem
                    hiányzott, a gyermek lévén egyedüli örököse nemcsak szüleinek, hanem egy gazdag
                    vén leánynak, Káldor Margitnak is, kinek ő, anyja után legközelebbi rokona
                    volt.</p>
                <p>Oxenstjern és neje alig várták a pillanatot, hol kedves Irmájokat a világba
                    vezethessék, s most is már több mulatságban részesült mint vele egykoru társnői
                    s barátnői.</p>
                <p>Irmának igen jó és derék nevelőnéje, roszalta ezt, s nem egyszer tartózkodás
                    nélkül nyilvá­nitotta e részben véleményét a grófi pár előtt; de ez mitsem
                    használt, s Irma csak oly gyakran járt el szinházba, hangversenyekbe s
                    gyermekbálokba - olykor még egyéb mulatságokba is, mint ezelőtt.</p>
                <p>Szerencsére ez kevesebbet ártott a kedves gyermeknek, mint talán másnak ártott
                    volna. Irmának természetes szendesége mellett, éles esze volt, s ő nemcsak
                    kötelességérzetből tanult, hanem hajlamból is. Ahoz járult még, hogy nagyon
                    ragaszkodott nevelőnőjéhez, ki egész bizodalmát is birta, s kinek kedveért kész
                    volt mindent megtenni, mit ez tőle kivánt.</p>
                <p>De térjünk vissza az anya és leányhoz, kiknek beszélgetésüket félbeszakitottuk,
                    hogy annál jobban ismerkedjünk meg a két hölgy körülményeivel.</p>
                <p>A kis Irma még tünődött azon, hogy fiatal leánynak nem illik férjhezmenetelről
                    beszélgetni, s föltette magában, hogy eziránt majd kérdést teend Neuhuber
                    kisasszonyhoz - ez volt nevelőnőjének neve - midőn az ajtó kinyilt s azon
                    Oxenstjern lépett a szobába.</p>
                <p>Öltözzetek, szólt jó kedvvel, mindjárt be lesz fogva, az idő gyönyörü s a hideg
                    daczára sok kocsi lesz a városligetben.</p>
                <p>Irma szobájába futott, hogy kalapot és köpenyt vegyen magára; s a grófné is
                    hálószobájába ment s csengetett a komornának.</p>
                <p>Midőn köpenyben s kalapban ismét a nappali szobába lépett, férje nevetve
                    szólt:</p>
                <p>Tudod-e Rézi, hogy Irmánk jövő héten bálba megy - még pedig nyilvános bálba?</p>
                <p>Ne beszélj! - felelt a grófné meglepetve - hiszen ez lehetetlen! - tudod jól,
                    hogy a fiatal leánykák, mig nincsenek bevezetve a nagy világba, nem szoktak
                    nyilvános bálokon megjelenni.</p>
                <p>Tudom, tudom! - felelt férje kissé békétlenül - hogy ne tudnám! de vannak
                    mindenben kivételek, s ez ily kivételes eset. Épen most találkoztam a fiatal
                    Apponyival és Forgácscsal, kik mindketten jogászok. Ők meghíttak a jogászbálra,
                    melynek ők az idén főrendezői, s addig kértek s rimánkodtak, hogy Irmánkat is
                    hozzuk magunkkal, mig végre megigértem.</p>
                <p>Mit fog erre a kisasszony mondani?</p>
                <p>Mondjon a mit akar - felelt a gróf békétlenül - Neuhuber kisasszony parancsol-e a
                    háznál vagy én? - Irma menni fog, s avval punktum. - Aztán visszanyervén jó
                    kedvét szemeivel csiptetve, folytatá: nem volna megvetendő dolog, ha Irmánk
                    szemébe tünne a fiatal Apponyinak; gyönyörü név, szép vagyon - mit kivánhatnánk
                    többet?</p>
                <p>Az inas a szobába lépett, jelentvén, hogy fogva van, Irma is épen most jött
                    vissza, téliesen fel­öltözve - mindhárman lehaladtak a hágcsón, s nem sokára
                    azután, a kocsi elrobogott a városliget felé.</p>
                <p> </p>
            </div>
            <div type="chapter">
                <head>II.</head>
                <p>Gróf Oxenstjern akarata, mint mindig, most is győzött; s neje kissé félénk,
                    Neuhuber kisasszony pedig igen bátor és erélyes ellenszegülése daczára, Irma
                    megjelent a jogászbálban, hol szépsége, s üde szendesége, nem csekély hatást
                    idéztek elé.</p>
                <p>Midőn az Oxenstjern család az előterembe lépett, ott a rendezők által
                    fogadtatott, s mig a fiatal Apponyi gróf karját nyujtotta Oxenstjern grófnénak,
                    hogy a tánczterembe vezesse, egy más fiatal jogász, ki szintén a rendezőknek
                    jelét, egy vörös szalagcsokort viselt karján, meghajtván magát Irma előtt,
                    virágfüzért nyujtott neki, egy tele kosárból, mely mellette állt.</p>
                <p>Irma kipirulván mint a tavaszi rózsa, pár köszönő szót rebegett, s aztán atyja
                    karján a terembe haladt.</p>
                <p>A fiu utána nézett, s annyira elmerült e látványba, hogy elfelejtette virág
                    osztói szerepét, s csak egyik pajtása figyelmeztetése ébresztette őt föl
                    szórakozottságából.</p>
                <p>Szép fiu volt a fiatal jogász; nagy és karcsu, jelölt eszes vonásokkal, melyeken
                    a jóság és kedélyesség bélyege sem hiányzott. Nagy, lángoló fekete szemei, barna
                    göndör haja, kis keze s lába s valami természetes, férfias kecs tartásában s
                    minden mozdulatában oly egészet képeztek, mely akár kinek feltünhetett, s hozzá
                    tehetjük, minden embernek fel is tünt.</p>
                <p>Oxenstjern gróf figyelmét is felköltötte a deli jogász, s természetes, minden
                    paczkázástól vagy elfogultságtól ment választékossága, azon gondolatra hozta a
                    nemes grófot, hogy benne is valami előkelő család ivadékával találkozott, s
                    szokása szerént már udvarlót in spe vélt látni szép leánya számára.</p>
                <p>Ki az a szép fiu, ki a virágfüzéreket osztogatja a kisasszonykáknak? - kérdezte
                    halkan Apponyi gróftól, mielőtt ez visszatért az előterembe.</p>
                <p>Oh ez pompás gyerek - felelt az ifju s egyike legkedveltebb pajtásaimnak -
                    Dömötör Ferencz.</p>
                <p>Dömötör ügyvédnek rokona?</p>
                <p>Fogadott fia, kit mindenek fölött szeret.</p>
                <p>Evvel Apponyi gróf meghajtotta magát s távozott.</p>
                <p>Lám, lám! - gondolta Oxenstjern - fölébredve csalódásából - Dömötör ügyvédnek nem
                    is fia, hanem fogadott fia - s minő aristokratikus pli-je van a gyereknek,
                    mintha csak herczegi családból származott volna. Csak ugyan föl van a világ
                    forgatva mai napon, s nemsokára nehéz lesz a vargafiut a gróftól
                    megkülönböztetni.</p>
                <p>Mig a nemes gróf, árnyalatával a rosz kedvnek igy tűnődött, addig szép leánya
                    gondolatai is a deli virágosztó által voltak el foglalva. Nem akarjuk elárulni,
                    mit gondolt - szentek előttünk ily fiatal, ártatlan szivnek első, halk érzelmei
                    - annyit azonban erősithetünk, hogy Dömötör Ferencz harmadik égben érezte volna
                    magát, ha Irma gondolatjait olvashatja, a fehér, tiszta homlokon.</p>
                <p>Irmának azonban nem maradt ideje gondolatait tovább füzni, mert pár pillanat
                    alatt kürül lőn véve fiatal s nem igen fiatal tánczosok által; ki egy keringőt,
                    ki franczia négyest, ki galope-ot, redonát vagy cotillont kért tőle, ugy hogy az
                    ily dolgokban tapasztalatlan leány végre azt sem tudta többé, hogy kinek mit
                    igért.</p>
                <p>Miként történt, hogy ez általános zavarban még is a második cotillon maradt fön
                    Dömötör Ferencz számára, nem tudjuk; talán fiatal olvasónőink, kik még tul nem
                    haladták az első ifjuság, rózsákkal elhintett ösvényeit, fölvilágositást
                    nyujthatnak nekünk e részben.</p>
                <p>Elég hozzá, hogy e cotillon Ferencznek lőn megigérve, s a fiatal pár azt hitte,
                    miként soha életében még nem mulatott oly jól, s nem volt oly boldog, mint e
                    táncz alatt.</p>
                <p>Valjon nem lett volna e boldogságnak keserü utolize, ha Oxenstjern gróf a
                    cotillon kezdetekor még a teremben van, nem tudjuk; de neki másnap reggel utnak
                    kellett indulni, peres ügy végett, azért még éjfél előtt távozott, nejét s
                    gyermekét valami jelenlévő jó barátjára bizván, s ugy nem is sejtette, kivel
                    járta leánya a tánczot s meg sem tudta soha; mert történetesen nem kérdezte sem
                    nejét, sem Irmát.</p>
                <p>E naptól fogva Irma gyakran találkozott a fiatal jogásszal, ha csak pillanatra és
                    messziről is, hol sétákon, hol szinházban vagy hangversenyekben, de nem szólt
                    vele; egy távoli köszöntés­ből állt ismeretségük.</p>
                <p>Egyszer azonban, midőn Irma anyjával kissé későn érkezett meg Liszt Ferencznek
                    egyik roppant népes hangversenyébe, nem kaptak többé helyet, s már azt hitték,
                    hogy állva kell maradniok, midőn Dömötör Ferencz, ki a müvészeknek kijelölt
                    helyen - Liszttel magával beszélgetett, észre vette a két hölgyet, s fölkapván
                    két széket, feléjük sietett, s helyet csinált nekik.</p>
                <p>Irma pirulva sütötte le szemeit, anyja pedig pár nyájas szót intézett az ifjuhoz,
                    kit nem ismert, mert ő rég elfelejtette leánya tánczosát ama jogászbálban.</p>
                <p>De ez nem volt még a legnagyobb szerencse, melynek Ferenczünk örülhetett, mert a
                    farsang végnapjaiban báró Orczi Lőrinczné bált adott, melyre Irma is hivatalos
                    lőn.</p>
                <p>Tudjuk, hogy a bált adó házinőre nézve semmi sem oly megnyugtató, mint ha sok
                    tánczos van termeiben; azért Orczi báróné is pár fiatal unokaöcsére bizta,
                    hozzanak magukkal minél több jól nevelt fiatal embert, főleg olyanokat, kik
                    ügyes tánczosok. Ezeknek egyike jogász lévén, nem épen csodás dolog, hogy
                    Dömötör Ferenczet is, kit minden ember szeretett s ki fölötte jó tánczos volt,
                    magával hozta nénjéhez.</p>
                <p>Képzelhetjük, minő örömmel fogadta Ferenczünk e meghivást - hiszen e
                    tánczmulatságban remélte, hogy Irmával találkozik - mit kivánhatott többet?</p>
                <p>Nem csak találkozott vele, hanem tánczolt, beszélgetett is - a fiatal jogász
                    magán kivül volt örömében - ez világos!</p>
                <p>A fiatal szivnek oly kevés kell, hogy boldognak érezze magát! - később nemegyszer
                    mosolyogva gondolunk vissza e boldogságra - és mégis, nyujt-e mindig a sors
                    kárpótlást ezen ártatlan, könnyen elérhető örömökért?</p>
                <p> </p>
            </div>
            <div type="chapter">
                <head>III.</head>
                <p>Egy év mult el; az Oxenstjern család falura költözött és ismét visszatért Pestre.
                    Irmát, bár alig volt tizenhét éves, e télen bevezették a világba.</p>
                <p>Ferencz bevégezte tanulmányait és most patvarista volt gyámatyjánál, Dömötör
                    űgyvédnél.</p>
                <p>Irma sokat tánczolt, körül volt véve udvarlókkal, igen jól mulatott, s nagyon
                    kellemesnek találta az életet, mely számára tövistelen rózsákat nyujtott.</p>
                <p>Ferencz sokat dolgozott, - gyámatyja jó ügyvédet akart belőle növelni, s nem
                    kimélte semmiben - kevés időt szánhatott tehát mulatságokra. Csak kétszer
                    találkozott Irmával, cassino-bálokban; és egyetlen egyszer tánczolt vele; -
                    akkor is csupán egy tour-t, midőn a véletlen hozta őket össze a cotillonban, e
                    szerencsét hozó kedves tánczában a szerelmeseknek.</p>
                <p>De azért Ferencz el nem felejtette a szép és kedves leányt, gondolatjai
                    folytonosan vele foglalkoztak, s nem egy szórakozottságnak voltak okai, melyért
                    az öreg ur jól megdorgálta patvaristáját. De ugy gondolt Irmára, mint valami
                    fényes, dicső csillagra, melyre vágyunk, bár tudjuk, hogy soha el nem
                    érhetjük.</p>
                <p>Neme az áhitatnak, vegyült ez üde, tiszta szerelemmel, mely komolyabbá tette az
                    ifjut - de egyszersmind jobbá, nemesebbé is.</p>
                <p>Egy ily első, tiszta, reménytelen szerelem, nem egyszer hat a férfiu egész
                    életére, ha később talán el is veszti szem elől annak tárgyát. Megóvja a szivet
                    azon érzésektől, melyek csak bitorolják a szerelem szent nevét, s nem egy ifju
                    életet elpusztitottak már; nem egy nemes keblet sivárrá tettek, nem egy
                    családnak nyugalmát s jólétét forgatták föl.</p>
                <p>Irma az ifju ügyvéd őrangyala volt, a nélkül, hogy a kedves leánynak arról
                    sejtelme legyen.</p>
                <p>Mondtuk, hogy igen jól mulatott, igen jól találta magát a világban - de ebből áll
                    minden, a mit róla mondhatunk.</p>
                <p>Ő számos udvarlóival tánczolt, csevegett, nevetett, de szive közönyös maradt -
                    nem dobogott hevesebben, ha igen előkelő csinos ifjuk közeledtek - s ha távol
                    maradtak nem fájt, nem sajgott. Élvezte ifjuságát, szerencsés körülményeit,
                    kedvező állását, de oly nyugodt volt mint a kis gyermek, midőn bőven el van
                    látva játékszerrel.</p>
                <p>A ki figyelemmel vizsgálná e fiatal leányt, láthatná, hogy az egész hosszu télen
                    át arczának gyöngéd rózsái csak egyszer váltak hirtelen sötétebbé, szeme csak
                    egyszer gyult föl mélyebb tüzben - s az akkor volt, midőn ama cotillonban
                    szemközt látta magát Ferenczczel, s vele kétszer körüllebegett a tágas
                    Cassino-teremben.</p>
                <p>Midőn megálltak, Ferencz mélyen meghajtotta magát, Irma viszonozta e köszöntést,
                    kecses főbillentéssel; aztán az ifju távozott, a leány pedig leült tánczosa
                    mellé, ki épen most érkezett vissza helyére. Darabig hallgatott - aztán ujra
                    vidáman kezdett csevegni.</p>
                <p>Szerette-e az ifjut?</p>
                <p>Oh nem! - a dolog nem ért eddig! hanem ő volt az egyedüli, kivel gondolatjai
                    némelykor foglalkoztak. A többiekre csak akkor gondolt, midőn jelen voltak -
                    Ferenczre akkor is, sőt akkor leginkább, mikor nem látta.</p>
                <p>Volt szivében egy hallt hang, mely azt susogta neki: - ez szeret téged legjobban;
                    s e szerény ifju érdemli meg leginkább szerelmedet.</p>
                <p>Önkénytelenül másokkal hasonlitotta össze Ferenczet, olyanokkal, kik a világban
                    első helyen álltak; s neki ugy tetszett, mintha a fiatal ügyvéd mindig előnyben
                    maradna.</p>
                <p>Azonban vége lőn a téli mulatságoknak, s a tavasz az első fecskével együtt, az
                    első kérőt is meghozta Irmának; az elsőt - de nem egyszersmint az utolsót.</p>
                <p>Egy szép áprilisi napon az Oxenstjern család alig végezte be a reggelit, midőn az
                    inas belépett, jelentvén, hogy gróf Halomváry látogatást kiván tenni a házi
                    urnál.</p>
                <p>Gróf Halomváry? oly korán? - szólt Oxenstjern meglepetve, - mi hozza őtet ide oly
                    szokatlan órában! Vezesse a grófot szobámba, - folytatá aztán az inashoz
                    fordulván, - mindjárt rendel­kezésére leendek.</p>
                <p>Az inas távozott; - Oxenstjern pedig, fürkésző tekintetet vetett leányára, ki
                    valami csinos női munkával kezeiben, ült az ablak mellett.</p>
                <p>Irma nyugodt volt - még kiváncsat sem árultak el vonásai.</p>
                <p>Szólt-e neked e látogatásról Halomváry, tegnap este a szinházban, mikor
                    páholyunkba jött? - kérdezte a gróf leányától.</p>
                <p>Nekem? - felelt ez föltekintvén - nem atyám; miért is szólt volna?</p>
                <p>A gróf mosolygott, s elhagyta a szobát.</p>
                <p>Midőn félóra mulva visszatért, nejét egyedül találta.</p>
                <p>Hol van Irma? - kérdezte hirtelen.</p>
                <p>Szobájába ment.</p>
                <p>Halomváry épen most kérte meg tőlem kezét.</p>
                <p>Valóban? - kiáltott föl a grófné - sokat járt utána, de alig hittem volna, hogy a
                    dolog oly hamar kerülend kenyértörésre.</p>
                <p>Nem is történt volna, ha az ifjunak hirtelen nem kellene visszatérni Erdélybe
                    családjához, nővére férjhezmenetele végett.</p>
                <p>S te mit feleltél?</p>
                <p>Nem feleltem határozottan, s mondtam; hogy elébb leányommal akarok beszelni. Nem
                    hiszem, hogy Irma szereti, s megvallom, nem tartom elég jó parti-nak. Terjedt
                    jószággal bir ugyan - de az erdélyi birtokok édes kevés jövedelmet hajtanak. Azt
                    hiszem, fényesb kérője is akad leányunknak. Hivasd ide, hogy szóljak vele s
                    véget vessek az egésznek.</p>
                <p>Pár percz mulva Irma a szobában volt.</p>
                <p>Irma, - szólt a gróf komolyan - épen most kérte meg kezedet Halomváry gróf, mit
                    feleljek neki?</p>
                <p>A mit akar, édes atyám - csak kérem, ne mondjon igent; - felelt a leány
                    nyugodtan, bár elpirulva.</p>
                <p>Tehát nem szereted? - jegyzé meg a gróf jó kedvvel.</p>
                <p>Szeretni? - oh nem! jó, kellemetes ember, pompás tánczos - ebből áll minden.</p>
                <p>Visszautasithatom tehát?</p>
                <p>Vissza, kedves atyám; de kérem gyöngéden, ne hogy sértve érezze magát.</p>
                <p>Bizd ezt reám, leányom, s ne félj semmit. Örülök, hogy kis Irmám még fészkünkben
                    marad.</p>
                <p>Evvel csókot nyomott leányja homlokára s elhagyta a szobát.</p>
                <p>* * *</p>
                <p>Ehez hasonló jelenetek még többször ismételték magukat az Oxenstjern családban; a
                    leány nem szerette a kérőt - atyjának nem volt elég gazdag vagy előkelő. S ezen
                    idő alatt Ferencz a távolból imádta Irmát - s ez kipirult, ha szinházban vagy
                    sétán, pillanatra észre vette az ifju ügyvéd érdekes, halvány arczát s nagy,
                    lángoló szemeit, melyek mindig feléje fordultak, mint a virág a napnak.</p>
                <p> </p>
            </div>
            <div type="chapter">
                <head>IV.</head>
                <p>Az Oxenstjern család falun időzött. A jószág, hol nyaralni szoktak, igen kellemes
                    fekvésü volt, s számos szomszédsággal birt, melylyel Oxenstjern-ék a
                    legbarátságosabb lábon álltak.</p>
                <p>Mindenki szeretett a házhoz járni. A háziur kissé feszes volt ugyan s nem nagyon
                    beszédes, de a feszesség inkább külső volt, mint benső; s ha ő nem beszélt
                    sokat, hagyta vendégeit beszélni, a mennyit akartak, s ez a legtöbb embernél
                    fölér az érdekes társalgással.</p>
                <p>A mellett a gróf nagyon vendégszerető volt, a grófné pedig egyike a legkedvesebb
                    házi­asszonyoknak, ki maga magával semmit, vendégeivel pedig igen sokat gondolt,
                    s mindig kész lőn nekik mulatságot szerezni.</p>
                <p>Mióta Irma felnőtt a ház még látogatottabb lett mint ezelőtt, mi könnyen
                    megfogható. Minden ember, különösen pedig a fiatalság, szeret oly házhoz járni,
                    hol szép és ügyes leányka van.</p>
                <p>Igy történt, hogy a család csak ritkán maradt egyedül, s annyira megszokta a sok
                    vendéget, hogy szinte csudálkoztak, ha magukban ültek le ebédhez.</p>
                <p>Épen ily kivételes napon, midőn már elvégezték az ebédet, de még asztalnál ültek,
                    az inas behozta a nagy bőrtárczát, melyben a lovász a szomszéd faluból, hol
                    postaállomás létezett, hetenkint háromszor szokta a leveleket s ujságokat
                    elhozni.</p>
                <p>A háziur kinyitotta a tárczát, kis kulcscsal, mely óralánczán függött, s kivévén
                    a leveleket, elosztotta azokat. A grófnénak egy jutott, Neuhuber kisasszonynak,
                    ki most is még mint társalkodónő a háznál volt, kettő; Irmának is annyi, a
                    grófnak magának pedig három s pár ujság.</p>
                <p>Irma mohón kapott levelei után, s tüstént föl is törte azokat.</p>
                <p>Oh! minő kellemetes hir! - kiáltott föl - Bánhalmiék pár nap mulva ide
                    szándékoznak ha - ugy irja Nina- itthon vagyunk s nem sokaljuk a számos
                    megrohanást.</p>
                <p>Nekem is ily kedvező hir jutott - vágott közbe a házi ur; - régi barátom s
                    katonatársam Monostori, jövő héten meglátogat hosszasb időre, fiával Andorral
                    együtt.</p>
                <p>Akkor tehát tele házunk lesz - nevetett a grófné, levelét összehajtván, - mert
                    ángyom épen itt irja, hogy ha nincs ellenünkre, ő is ide jön pár napra, mig
                    férje Bécsben mulat, hová mennie kell.</p>
                <p>Csak elférjünk mindnyájan - szólt a gróf, ki azalatt harmadik levelét elolvasta,
                    mert épen most látom, hogy Dömötör ügyvéd is, épen a jövő héten ide fog jönni,
                    mégpedig hosszasb időre.</p>
                <p>Dömötör ügyvéd? - kérdezte a grófné, mig leányja arczát gyöngéd pir futotta
                    el.</p>
                <p>Igen, ez uj ügyvédem. Azt hiszem, jól töltöttem be szegény elhunyt barátunk
                    Mocsáry helyét. Dömötör igen ügyes, becsületes, és mi még ritkább, tevékeny
                    ember; aztán az is nyomott a latban valamit, hogy rokonunk, Káldor Margitnak
                    meghitt ügyvivője; s mivel a Káldorféle jószágok előbb-utóbb ugy is, legalább
                    nagyobb részt, reád szállanak, azt hittem, hogy jobbat nem tehetek, mintha
                    Dömötört a mi ügyeinkbe is beavatom. Épen most fogja ő ezeket, az illető
                    irományokkal együtt átvenni, s azért hosszasb ideig itt mulatni.</p>
                <p>Egyedül jön-e? szeretném tudni, hogy tájékozhassam magamat a vendégszobák
                    elosztásával.</p>
                <p>Patvaristájával, ki egyszersmint fogadott fia. A melléképületben adhatsz nekik
                    két szobát; Bánhalmiék a két sárga szobában lakhatnak, ángyod s leányja a
                    kékben, mely elég tágas két személynek; Monostori pedig s fia az erkélyszobában
                    s a mellette való kabinetben; ott jó közel vannak hozzám, s én és régi pajtásom
                    mindig együtt lehetünk.</p>
                <p>Igazad van Louis - ez volt a gróf keresztneve - igy minden ember a legjobban el
                    lesz helyhez­ve. Holnap reggel mindjárt rendbe hozatom a szobákat, aztán
                    jöhetnek a vendégek, a mikor nekik tetszik.</p>
                <p>Ha közbe még más nem jő; - nevetett a gróf.</p>
                <p>Oh ezeknek is jut még hely - felelt a grófné - hiszen kastélyunk, hála Istennek,
                    elég tágas.</p>
                <p>* * *</p>
                <p>Pár nap mulva a várt vendégek rendre-megérkeztek, s a kastélyban igen vidám élet
                    kezdett folyni.</p>
                <p>Báró Monostory Lajos, özvegy ember s nyugalmazott alezredes, de a mellett nagyon
                    gazdag földbirtokos, és igen kedélyes, vidám öreg ur volt, tele tréfákkal s
                    adomákkal, s ki épen annyira szeretett hölgyekkel társalogni mint
                    férfiakkal.</p>
                <p>Első tekintetre beleszeretett Irmába, s abból nem csinált titkot, hanem
                    folytonosan tréfásan hódolt neki, s agg lovagjának nevezte magát.</p>
                <p>Fia Andor követte példáját, az az a mi a beleszeretést illeti; ha nem is vallotta
                    ezt be oly nyil­tan, mint atyja. Andor a legcsinosabb ifjak egyike volt, s a
                    mellett müvelt, vidám, kelle­mes társalgó, bátor lovas, szenvedélyes vadász, jó
                    tánczos - szóval, oly ifju, kit mindenki szeretett s szivesen látott
                    házánál.</p>
                <p>A Bánhalmi család az öreg uron s nején kivül két leánykából s egy fiuból állt. A
                    leányok csinosak és kedvesek voltak; a fiu igen eszes, igen ügyes, nagyon
                    müvelt, de a mellett nem szép, és a legpedánsabb s legszórakodottabb emberek
                    egyike a világon.</p>
                <p>Táncz, lovaglás, vadászat, nem tartoztak kedvtöltései közé; ő csak könyveiben élt
                    s a mellett szenvedélyesen szerette a zenét. Ő maga jól zongorázott és gyönyörü
                    baritonhanggal birt, mely csudásan ki is volt müvelve.</p>
                <p>A grófné ángya, Zalányiné, igen csendes, kevés müveltséggel biró, de derék és
                    jószivü asszony volt, ki férjét szerette és becsülte, házát a legjobban
                    kormányozta, egyetlen gyerme­két pedig Áda leányát imádta.</p>
                <p>Különös, hogy e nő, ki maga csak az elkerülhetlent tudta, s keveset gondolt
                    olvasással s szelle­mi élvezetekkel, még is leányát a legjobban nevelte s e
                    czélra nem kimélt sem pénzt, sem fáradságot.</p>
                <p>Párisból hozatott neki nevelőnét, Londonból fiatal társalkodónét, a legjobb,
                    legdrágább meste­rek jártak a házhoz; s meg kell vallanunk, hogy nem hiába
                    vesztegette pénzét s fáradtságát, mert Áda növelését, tökéletesen sikerültnek
                    lehetett mondani.</p>
                <p>Sikerültnek a mi az észt s a különféle tehetségeket illeti; de mig ezek majdnem a
                    tökélyig ki lőnek müvelve, szive meddőn maradt, s kedélye sivár mezőhöz
                    hasonló.</p>
                <p>Egyetlen gyermek lévén, Áda leggyengébb kora óta megszokta, hogy az egész ház
                    körüle forogjon, s vele foglalatoskodjék, s ez önzővé tette őt. A mellett
                    szülei, kik a gyengeségig szerették, nem tudtak tőle semmit megtagadni, s mivel
                    a mellett gazdagok voltak, Áda azt sem tudta, mi az önmegtagadás. Alig mondta ki
                    kivánságait s ezek már teljesitve is valának.</p>
                <p>A leányka látván, hogy ez más gyermekeknél nem igy van, s hogy ezeknek sokat
                    nélkülözni kell, mit ő nélkülözhetlennek hitt, nem szülei kifogyhatlan
                    szeretetének s jóságának tulaj­donitotta e körülményt, hanem saját fölényének; s
                    azt kezdte hinni, hogy ő mérhetlenül följebb áll ifju játszótársainál.</p>
                <p>Mindent, a mit szűlei érette tettek, ugy fogadta, mint jogát, melytől meg nem
                    foszthatja őt senki, s száraz kedélye nem érzett soha semmit a hálához
                    hasonlót.</p>
                <p>Szóval, hiányzott nevelésében a jóltévő szigor; s a hol ez kimarad, a következés
                    mindig sajnos lesz.</p>
                <p>Az emberi természet olyan, mint a növény; ha a kertész igen lágyszivü, ha nem
                    meri nyesni s átültetni a hogy jónak látja, burján válik belőle, melynek többé
                    becse nincsen, s melynek gyümölcsei keserűk - olykor még mérgesek is.</p>
                <p>Midőn a kis leánykából hajadon vált, Áda szép volt mint a hajdankor legendaszerü
                    királynői; a mellett tele külső bájjal s keccsel; de a minő igéző volt a külső
                    héj, oly puszta, sőt sötét annak belseje.</p>
                <p>Szegény Zalányiné nem volt boldog anya; s ha örömmel is legeltette szemeit
                    csudaszép leányán, ha büszke is lehetett ennek eszére, tehetségére, s
                    választékos magaviseletére, nem egy titkos köny gyült szemeibe, ha tapasztalta,
                    minő kevés szeretettel bánik a szép leány vele, sőt ha azt vélte észrevenni,
                    hogy a szép Áda szégyenli igénytelen külsejü, egyszerü, s nem a nagy világba
                    való anyát.</p>
                <p> </p>
            </div>
            <div type="chapter">
                <head>V.</head>
                <p>Ujfalván - ez volt a jószág neve - mint mondtuk, vidám élet folyt. A hol annyi
                    fiatalság van, nem csuda, ha a napok repülnek, s ha mulatságban nincsen
                    fogyatkozás.</p>
                <p>Séták, lovaglások, az erdőben főzött s elköltött ebédek, zene, táncz - semmi sem
                    hiányzott; s ez annál kevesebb, mivel a kastélyban állandóul tartózkodó vendégek
                    mellett, mások is meg­fordultak Ujfalván, kik közel lakván, pár órára jöttek
                    oda, vagy keresztül utazván a vidéken, egy vagy több napot töltöttek a
                    vendégszerető Oxenstjern családnál.</p>
                <p>Akkor a földbirtokost ugy mint a földmivelőt még nem nyomta a tömérdek adó, sem a
                    számtalan kisebb-nagyobb ugynevezett önkénytes adakozás; s azért a
                    vendégszeretet még bővebb s számitás nélküliebb volt, mint mai napon.</p>
                <p>A vendéglovakat s cselédeket még nem szokták a vendéglőbe küldeni, a háziasszony
                    nem esett kétségbe, ha kétszer több kenyér, zsir, hus fogyott el egy héten a
                    szokottnál; a háziur nem számlált minden adag szénát s zabot, minden hasáb fát,
                    - hej! ezek még a jó régi idők valának, a hol elfogyott a háznál a mi fogyott -
                    s jövedelem még is elég maradt, ugy hogy az emberek meg nem buktak egymásután, s
                    a szép ősi jószágok nem vándoroltak a zsidó uzsorások kezeibe!</p>
                <p>Akkor még hátra maradtunk volt! - (Oh boldog hátramaradás!) - azóta
                    fölvilágosodtunk, polgáriasodtunk s haladtunk - az örvény felé.</p>
                <p>Társadalmi tekintetben is másnemü volt még akkor a lég. Ily emberek
                    kirekesztőbbek valá­nak, némi tekintetben, az igaz; de ez nem vont le semmit az
                    élet kellemeiről; mert csak azok társalogtak egyűtt, kik egy fokon álltak,
                    együtt növekedtek, együtt fejlődtek s együtt hervadtak - kiket barátság kötött
                    össze ugyszólván a bölcsőtől a sirig.</p>
                <p>Meglehet, hogy ezáltal a társalgás kevésbé érdekes s füszeres lőn - de annál
                    vidámabb, nyil­tabb s meghittebb. Az ember tudta, kivel beszél, s azért szabadon
                    s tartózkodás nélkül szólt. S ez nemcsak az ugynevezett felsőbb körökről áll: e
                    homogeneitás, e bensőségi viszony, épen ugy megvolt a középrendben s polgári
                    osztályban is. És - ne csaljuk magunkat - kevesebb kölcsönös lenézés volt akkor
                    mint most, hol, ugylátszik legalább azon társadalmi egyönte­tüség, melyet a
                    magas müveltség s a lovagias engedékenység ád, még gyermekéveit éli.</p>
                <p>Aztán a politikai surlódásoknak még nem volt semmi befolyása a társadalmi életre;
                    az embe­rek reggel összevesztek a gyülésben, s este együtt pezsgőztek a
                    legnagyobb kedélyességgel. Még a pecsovicsoknak sem volt akkor hire - pedig ezek
                    hol vannak most már! - tovább haladtunk azóta.</p>
                <p>A mostani kor ifjai erre vállat vonitanak - igen kezdetlegesnek s mondjuk ki
                    bátran - oktondi­nak tartják e részben tisztelt apáikat s nagyapáikat! - Nem
                    csudálkozunk ezen - a mostani fiatalságnak sejtelme sincsen az akkori életnek
                    kellemeiről; ők megszokták azt a feszes, farkas szemet néző, egymást irígylő,
                    gyűlölő s rágalmazó, roppant fényt üző s még is fösvény valamit, mit most
                    társaságnak s társadalmi életnek nevezünk, s azt hiszik, hogy ez az életnek
                    alphája s omégája. Nem akarjuk őket a boldog csalódásból fölzavarni - legyen
                    mindenkinek az ő hite szerint!</p>
                <p>De elég ebből, s talán sok is; ne szólj szám, nem fáj fejem!</p>
                <p>Dömötör Ferencz, az egykori koldusfiu, akarva nem akarva kénytelen lőn, ha nem is
                    mindig, legalább gyakran részt venni az ujfalui vidám életben.</p>
                <p>Igaz, hogy egész délelőtt, gyámatyjával egyűtt, el volt foglalva - de ebéd után
                    az öreg ur nem akart többé semmit hallani munkáról; s mig Dömötör vidáman
                    társalgott, pipázott s tarokkozott az éltes urakkal, mig a mamák együtt ültek s
                    dolgoztak és beszélgettek, addig Ferencz ki nem kerülhette a fiatalsághoz
                    csatlakozni, mely a művelt, csinos, vidám ifjut örömest látta körében.</p>
                <p>S ha ki is kerülheti, lesz-e annyi önmegtagadása, annyi lélekereje, önként távol
                    maradni attól, kit szeret, ha remény nélkül is? nem merjük állitani.</p>
                <p>Ha az idő engedte, a fiatalság künn a tágas kertben, vagy a ház előtti hosszu
                    erkélyben töltötte a legnagyobb részét az estnek, ha pedig a házba szorultak a
                    nagy salonba gyültek össze.</p>
                <p>A kedves Oxenstjern Irma, csinosan zongorázott, s szépen énekelt; Zalányi Áda e
                    részben remekelt; akár mikor fölléphetett volna szinpadon mint első énekesnő,
                    vagy zongorán hang­versenyeket adhatott volna; hogy Bánhalmi Victor gyönyörüen
                    énekelt, emlitettűk már, s a mellett Róza, az egyik Bánhalmi leány, elég jól
                    zongorázott; igy tehát gyakran zenével töltötték az időt, a szülék nem csekély
                    örömére s megelégedésére.</p>
                <p>Egy este, midőn künn az eső zuhant, s a szél zúgott, egész hangversenyt
                    rögtönöztek, mely valóban elállhatott volna sok olyan mellett, melyért pár
                    pengőforint belépti dijt fizetnek. Áda, kinek kedvencz mulatsága közé tartozott
                    magát bámultatni, kifáradhatatlan volt, s mindig uj meg uj kettősöket s
                    hármasokat keresett ki s énekelte el Irmával és Bánhalmy Victorral, ki ma
                    különösen odaengedő és szeretetreméltó hangulatban volt.</p>
                <p>Végre kezébe esett a szép hármas Normából, Adalgisa, Norma és Sever közt, mely
                    akkor az ujdonságok közé tartozott.</p>
                <p>Csak tenoristánk volna! - kiáltott föl a leány; Irma és én jól tudjuk e hármast,
                    melyet mesterünkkel számtalanszor énekeltük; - nem kisértené-e a Sever pártját
                    Bánhalmy? - tevé hozzá, legigézőbb mosolyával.</p>
                <p>Nem! - lőn a rövid, s kissé roszkedvü felelet.</p>
                <p>Kisértse csak meg - unszolá Áda; önnek hangja magas baritonhang; ha felét is
                    kihagyja e pártnak nem baj!</p>
                <p>Dehogy énekelem - mormogta Bánhalmy; - csak el nem rontom hangomat ily
                    szeszélyért. Ha tenorista kell, keresse - közelebb van mintsem gondolná.</p>
                <p>Közelebb! - ismételte Áda - Oh! ön bizonyosan Monostorit érti. Nem is tudtam,
                    hogy e szép tehetséggel is bir.</p>
                <p>Nem is birok vele; - nevetett Andor - mindnyájan elfutnának ijedtökben, ha
                    énekhez fognék. Nincs semmi hangom, vagy legalább csak olyan, mint a kakasnak,
                    ha kukorikol.</p>
                <p>Tehát kit értett ön? - kérdezte Áda békétlenül, s körülnézve a szobában.</p>
                <p>Mintha csak én és Monostori volnánk itt! - szólt Bánhalmi még mindig rosz kedvvel
                    - hát Dömötör barátom, ki ott oly csendesen ül szögletében, mintha hármat sem
                    tudna számlálni, nem lehet-e tenorista?</p>
                <p>Áda elkedvetlenedve fordult el, büszke tekintetet vetvén Ferenczre, kinek arcza
                    fölgyult.</p>
                <p>Ah! ön valóban énekel? - kérdezte Irma, közelebb lépvén az ifjuhoz - hiszen ez
                    fölséges! de miért tartotta ezt oly titokban?</p>
                <p>Mert tehetségem oly csekély, grófnő, hogy meg sem érdemli az emlitést.</p>
                <p>Meglátjuk! - felelt Irma bájos mosollyal - ismeri-e a Sever pártját e
                    hármasban?</p>
                <p>Egyszer-kétszer átnéztem, de még soha sem énekeltem.</p>
                <p>Tegyünk egy kisérletet! - folytatá Irma vidáman. Jer Áda, fogjunk hozzá!</p>
                <p>De ha Dömötör ur soha sem énekelte e pártot; - jegyzé meg Áda vonakodva.</p>
                <p>Oh! ez nem tesz semmit, kétszer-háromszor áténekeljük, s ha nem sikerül, se baj;
                    hiszen van elég időnk. Légy szives Róza a zongora kisérést játszani.</p>
                <p>Bánhalmi Róza a zongora előtt foglalt helyet, a három énekes jobbra balra állt
                    tőle, mig Andor Bánhalmi Ninával csevegett, Viktor pedig széles támlányba
                    ágyalta magát, s az asztalról fölvevén egy hirlapot, annak olvasásába merült el
                    - legalább szinleg.</p>
                <p>A hármas kezdetét vette, s midőn Ferencz első érczteljes mellhangja csendült meg,
                    Áda hangja megakadt, Irma pedig reszketni kezdett.</p>
                <p>Oly gyönyörű volt e hang, oly erős és mégis lágy és igéző, s amellett annyira
                    kimüvelve, hogy az ifju bátran kiállhatta volna a versenyt nem egy hires
                    tenoristával.</p>
                <p>Mikor a hármasnak vége volt, mindenki tapsolt, és körülvette Ferenczet, még a
                    mamák is bejöttek a mellékszobából, elhalmozván az ifjut dicséretekkel. Csak
                    Neuhuber kisasszony, ki himzéssel kezében a kerék asztal mellett ült, hallgatott
                    s komolyan, mondanák komoran tekintett Irmára, ki az öröm pirjával gyöngéd
                    arczán, élvezte a fiatal ügyvéd diadalát.</p>
                <p> </p>
            </div>
            <div type="chapter">
                <head>VI.</head>
                <p>Hol fiatal hölgyek s férfiak hosszasb ideig mulatnak, ott többnyire pár
                    szivviszony szokott kifejlődni, kisebb-nagyobb sikerrel - kisebb-nagyobb
                    tartóssággal.</p>
                <p>Az Ujfalván összegyült társaság sem kerülte ki e sorsot, s a ki figyelemmel
                    kiséri e társaság fiatalabb részét, sokat láthatott, mi részint mulatságos,
                    részint érdekes volt.</p>
                <p>Hogy Ferencz és Irma szeretik egymást, régóta sejtettük. Ferencz egész
                    öntudatával birt az érzésnek, de tudta azt is, hogy e szerelem nem lehet egyéb
                    szép álomnál, melyből elébb-utóbb ébrednie kell. Azért féken tartotta szivét,
                    érzéseit, parancsolt szemeinek, ajkainak, hogy el ne árulják édes, keserű
                    titkát.</p>
                <p>Nem is sejtette ezt senki - egyen kivül, kinek nevét nem sokára megtudjuk.</p>
                <p>Irma ellenben öntudatlanul szerette az érdekes ifjut; sőt ha valakinek eszébe
                    jutna neki megmondani, hogy Ferenczet szereti, merőben tagadta volna. Irma még
                    azt sem tudta mi a szerelem - s mivel Dömötör soha egyetlen szóval sem árulta el
                    a mit érez, az ártatlan gyermek egész biztosságban hitte magát - mert szeretni,
                    mielőtt az embernek azt mondják, hogy szeretik, imádják - oh! ez valóban
                    szégyen-gyalázat volna.</p>
                <p>De Ferencz nem volt az egyedüli, kinek szive a szép házikisasszonyért lángba
                    borult; - Monostori Andor nyugalma is áldozata lőn a kis leány szende
                    bájainak.</p>
                <p>Dömötör oly szigoruan őrizte titkát, hogy Andor nem sejtett benne vetélytársat -
                    pedig éles és féltékeny a szerelem szeme - s megszeretvén az eszes, müvelt
                    ifjut, a barátság kiváltságaival élt, s föltárta előtte a mit érzett és
                    remélt.</p>
                <p>Képzelhetni, mennyit szenvedett olykor a szegény Ferencz, a meghitt közlések
                    alatt - mennyit szenvedett s mennyit küzdött magával, mert volt szivében egy
                    hang, mely sugta neki, hogy ha Irma előtt föltárja szerelmét, talán közelebb áll
                    a diadalhoz mint Andor, ki oly szép remé­nyekkel kecsegteti magát.</p>
                <p>De becsületérzete nem engedte, hogy azt tegye - s azért türt és hallgatott.</p>
                <p>Irma, kiben árnyalata sem volt a kaczérságnak, unta s restelte a fiatal Monostori
                    hódolatát - unta annál inkább, mivel látta, hogy az öreg Monostori és saját
                    szülei pártolják az ifju szerelmét.</p>
                <p>Szeretett Andorral társalogni, ki kedves és vidám fiu volt - de mihelyt kissé
                    bensőbb fordulatot vőn a társalgás, kerülte, mint a félénk őz a vadász
                    fegyverét.</p>
                <p>Másrészt egy fiatal sziv boldognak érezte volna magát, ha Monostori neki szánja
                    szerelmét - se sziv a kis Bánhalmi Rózáé volt.</p>
                <p>Ha Irma nincsen ott, aligha Andor többet nem gondol a kis Rózával, kinek szép kék
                    szeme oly gyakran találkozott az övével, s kinek piros ajkai oly kedvesen tudtak
                    mosolyogni - de Irma mellett mind ez eltünt, mint a szerény hold a ragyogó nap
                    közelében.</p>
                <p>Ezeken kivül volt még egy kebel, kit a szerelem fölrázott nyugalmából, közeledvén
                    hozzá halkan s észrevétlenül mint a hiuz a keselyhez, s fogolylyá tevén a büszke
                    hideg szivet, mielőtt ez észre venné a közelgő veszélyt.</p>
                <p>A szép Zalányi Áda, ki megszokta régóta a tömjént, melyet mindenütt utjában
                    talált, eddig azt sem tudta, van-e szive vagy nincsen.</p>
                <p>Soha sem érezte ő azt gyorsabban dobogni, soha sem azon édes fájdalmat, mely a
                    szerelem­nek előhirnöke, soha sem azon nyugtalanságot, melytől még a boldog
                    szerelem sem ment.</p>
                <p>Mondtuk már, hogy Ádának kedélye száraz volt és sivár, hogy még a szülők iránti
                    szeretet sem tudott a sovány, hideg földben gyökeret ereszteni. Jellemének
                    fővonása az önzés lévén - az egész világon csak önmagát szerette igazán, de e
                    szeretet a tetőpontig föl lőn fokozva. Mindent kész vala saját éniségének
                    föláldozni, mindent letenni a bálvány oltárára.</p>
                <p>Nem csuda tehát, ha szive a szerelem előtt is zárva maradt. Büszke megelégedéssel
                    fogadta a hódolatot, melyet nem egy fiatal ember nyilvánitott a ragyogó
                    szépségű, eszes, tehetségteljes leány előtt, de a szerelmet viszonozni, majdnem
                    lehetetlennek hitte.</p>
                <p>Szerelemmel szereti-e a királyné alattvalóit, kik trónja előtt térdelnek? - nem!
                    - s Áda épen ugy érzett azok iránt, kik szivét megnyerni ohajtották s neki
                    tömjéneztek.</p>
                <p>Majdnem sértő volt a büszkeség, melyet fiatat hódolói iránt mutatott, s igy
                    történt, hogy nem egyből azok közől, kik Ádát szerették, később ellenség vált; s
                    az ily ellenség soha sem meg­vetendő.</p>
                <p>A szerelem s gyülölet közt csak keskeny a köz s könnyen átszökhető; és minél
                    forróbb a szerelem, annál mélyebb s keserűbb a gyülölet, mely helyébe lép.</p>
                <p>A véletlen ugy akarta, hogy Áda Ujfalván találkozott először Bánhalmi Victorral,
                    ki csak nem rég tért vissza hosszas utazásból a külföldön.</p>
                <p>Az első benyomás kedvetlen volt, s midőn Áda késő este visszavonult szobájába s
                    átgondolta a nap eseményeit, Bánhalmi volt az egyedüli kedvetlen alak, mely
                    magát elméjében vissza­tükrözte.</p>
                <p>Először Bánhalmi, a hogy mondtuk, nem volt szép s mitsem gondolt külsőségekkel;
                    másod­szor egész nap csak keveset beszélt, sőt egy szögletben ült és olvasott,
                    mig a többiek társalog­tak; harmadszor a szép Ádát észre sem látszott venni, nem
                    is mutattatá be magát előtte, egyet­len egyszer sem szólt hozzá, s ebédnél
                    szemközt ülvén vele, nem is nézett reá, mintha ő, Zalányi Áda, a bálok és
                    estélyek királynője, ott sem lett volna.</p>
                <p>A szépséghiányt megbocsátotta volna Áda az ifjunak, hallgatagságát talán elnézi,
                    de hogy két óráig szemközt ülhetett vele, a nélkül, hogy szépségét észre vegye,
                    ez oly bün volt, melyet Áda megbocsáthatlannak tartott, s melyet el nem tudott
                    feledni.</p>
                <p>Föltette tehát magában, hogy ezért megbünteti Bánhalmi urfit még pedig azáltal,
                    hogy szerelmet költ fel keblében, s aztán visszautasitja irgalmatlanul.</p>
                <p>Ezt elhatározván, azon kezdett gondolkozni, miként lehetne e czélt biztosabban
                    elérni, gon­dolatjai majdnem szünetlenül az ifjuval foglalatoskodtak, s bizonyos
                    érdeket kölcsönöztek neki, mivel a nélkül talán nem is birt volna. Ahoz járult
                    még, hogy Áda nem sokára észre vette, hogy Victor, ha egyszer legyőzi
                    hallgatagságát és szórakozottságát, nemcsak jól, de igen érdekesen és
                    mulatságosan is tud beszélni, hogy sokat tanult, s a mit tanult, nála vérré
                    vált; hogy külseje, ha nem is szép, de igen választékos és urias, s ha akarja,
                    senki sem tud oly kellemes és mulatságos lenni mint ő, csak hogy ritkán akart! s
                    midőn először hallotta gyö­nyörű hangját, szivreható énekét, maga sem tudta,
                    minő érzés lepi meg, eddig oly nyugodt, sőt hideg szivét.</p>
                <p>Ezen érzéssel együtt már is kezdett keblében életet kapni, mi eddig szintén
                    ismeretlen volt a szép leány előtt; s ez neme a szerénységnek, mondanók
                    félelemnek.</p>
                <p>Nem mert Victorral ugy bánni mint más férfiakkal bánt; nem mert hozzá oly
                    büszkén, sőt megvetőleg szólni, szemközt vele oly követelésekkel föllépni, oly
                    kirekesztő hódolatot igénybe venni, mint ezt eddig tevé. Nőiesebb lőn, s azért
                    szeretetreméltóbb is.</p>
                <p>De e változás csak Bánhalmi irányában tünt föl; a mi a többi férfiakat illeti, a
                    szép Áda a régi maradt.</p>
                <p>És Victor?</p>
                <p>Victor az első időben őt észre sem látszott venni; fölséges hangja volt az első,
                    mi benne egy kis figyelmet gerjesztett. Mindketten szenvedélyesen szerették a
                    zenét s ez volt köztük az érintkezési pont. Különben Bánhalmi nem változott, s
                    egy cseppel sem lőn sem előzékenyebb, sem szeretetre méltóbb. Olvasott,
                    hallgatott, olykor órákig, mintha egyes-egyedül lenne a szobá­ban; csak ha
                    zenéről volt szó, s a zongora körül gyült össze a fiatalság, tette félre könyvét
                    s lerázván kissé szórakozottságát, szokta mondani: remélem, hogy Áda kisasszony
                    énekelni fog. Aztán valami kedvencz zenedarabját tárta föl a zongorán s Áda felé
                    fordult.</p>
                <p>A szép leány énekelt a mint s a meddig Victor akarta; s mikor az utolsó áriának
                    vége volt, az ifju visszaesett szórakozottságába, - Áda pedig félre vonult, s
                    majdnem oly hallgatag lőn mint Bánhalmi maga.</p>
                <p>Egy napon, midőn a kedvetlen idő a szobákba szoritotta az egész társaságot, azt
                    határozták, hogy este eleven képek által szórejtélyeket fognak ábrázolni.</p>
                <p>A társaságnak fiatal része elő fogja ezeket adni, az éltesb urak s asszonyságok
                    pedig a néző közönséget képezendik, mely kitalálja a szavakat. Csak Neuhuber
                    kisasszony lőn a titokba beavatva, mert az öltözetek választásában s a képek
                    elrendezésében ő volt a legügyesebb s a legéletrevalóbb.</p>
                <p>Az egész napot az előadandó szavak elhatározására s a szükséges készületekre
                    használták.</p>
                <p>Mindnyájan egybegyültek a nagy ebédlőteremben, csak Ferencz nem lehetett ott,
                    mert gyám­atyjával dolgozott; de azért neki is jutott az előadásban pár
                    szerep.</p>
                <p>Egy magyar, egy német s egy franczia szó lőn az előadásokra választva. A magyar
                    Légyott volt, a franczia Mariage, a német pedig Groszmuth.</p>
                <p>De tanácskozás közben eszébe jutott Irmának, hogy tiz nap mulva atyja nevenapja
                    következik be, melyen mindig sok vendég szokott Ujfalván összegyülni, s hogy jó
                    lenne most csak kisér­let­ként előadni az egészet, miként hamarjában lehet, a
                    valódi előadást pedig Lajos napjára halasztani, hogy annál fényesebben
                    sikerüljön.</p>
                <p>E gondolat mindenkinek tetszett, s Irma eszméje általánosan el lőn fogadva, még a
                    papák és mamák által is, sőt Oxenstjern-ék azt határozták, hogy - a mit máskor
                    nem szoktak tenni - ez egyszer magok küldenek meghivásokat nem csak
                    szomszédjaiknak, de még messzebb lakó barátjaiknak s ismerőseiknek is, s hogy az
                    előadások után bál fog következni.</p>
                <p>Képzelhetni, mennyire örült ennek a fiatalság, s minő tüzzel lőnek a szerepek
                    elosztva, az öltözetek elkészitve, s a különféle tableaux-k összeállitva s
                    számtalanszor begyakorolva.</p>
                <p>Neuhuber kisasszony s Bánhalmi Victor valának a tulajdonképi rendezők; az első a
                    dolog gyakorlati részét vállalta magára, az utóbbi pedig, ki nagyon szépen
                    festett, és sok müvészi tapintattal birt, a képek és csoportozatok
                    elrendezését.</p>
                <p>Szórakozottsága azonban nagy hátrányára volt, rendezői minőségében s ha Áda
                    önként nem áll be segédrendezőnek, nem tudjuk, miként felelt volna meg
                    föladatának. De a szép leány oly ügyesen tudta azt kivinni, minek Victor
                    ugyszólván csak körvonalait adta, hogy minden a legjobban haladt, s a rendező
                    urnak szórakozottsága s hallgatagsága daczára teljes sikert lehetett
                    remélni.</p>
                <p>A nagy ebédlőteremet nem használhatták szinhelynek, mert ezt tánczteremnek
                    kelletett hagy­ni, Neuhuber kisasszony tehát azon gondolatra jött, hogy a nagy
                    üvegházat, mely most a nyár közepében ugy is üresen állt, könnyen lehetne
                    szinteremmé átváltoztatni.</p>
                <p>Ugy is lőn. A hosszu üvegháznak egyik végén, melyen kijárás létezett
                    mellékkamrába, s onnan a szabadba a kis szinpad lőn felállitva, zöld függönnyel,
                    mig az üvegház többi részét székek s lóczák foglalták el, a nézőség számára, s
                    az egész kárpitokkal s virágokkal a legizle­tesebben volt földiszitve, és
                    lámpákkal s viaszgyertyákkal kivilágitva.</p>
                <p>Augusztus 18-kán Lajos napnak előestéjén a kastély hemzsegett a vendégektől, kik
                    oly nagy számban gyültek össze, miként még a tisztilakot, a falu szerény
                    vendéglőjét, sőt pár nagyobb s csinosabb földészlakot is igénybe kellett venni,
                    hogy mindenkinek jusson éji szállás.</p>
                <p>A két teremben bevégzett ebéd után azok, kiknek a képekben szerep jutott,
                    visszavonultak, öltözetük változtatása s egyéb előkészületek végett.</p>
                <p>Este, hét órakor az egész társaság az üvegházba gyült össze, melynek elrendezése
                    s fényes kivilágitása mindenkit meglepett, félnyolczkor pedig gördült föl
                    először a zöld függöny s az előadás vette kezdetét.</p>
                <p>Hosszas volna minden képet leirni, azért csak egy párt legyen szabad
                    kiemelnünk.</p>
                <p>Az első szó, melyet előadtak a magyar volt, nem emlitjük, hogyan ábrázolták a két
                    szótagot légy és ott, de az egésznek előadására az ismeretes jelenet az
                    erkélyen, Shakspeare Romeó és Juliából lőn választva.</p>
                <p>Irmának jutott Julia szerepe, Monostori Andornak a Romeo-é. Az egész remekül volt
                    el­rendezve s a hatás igen nagy. Andor szép vonásaiban a szerelem ittassága oly
                    hiven tükrözte magát vissza, hogy a legügyesebb szinész sem tudta volna jobban
                    eléadni; de a nézők közül többen azt találták, hogy a bájos Julia, kissé hidegen
                    tekint Romeójára, s hogy a szerelemnek, az elragadtatásnak, s az odaengedésnek
                    hire sincsen, szép, gyermekded vonásaiban.</p>
                <p>A második szó a franczia volt. Az első szótagban: mari (férj) Bánhalmi Victor
                    volt a férj, Áda pedig neje; Victor kényelmesebbnek találta e szerepet másnál,
                    mivel - azt mondta - becsületes férjtől csak nyugodt magaviseletet lehet
                    kivánni; Ádának pedig, szokott hideg büszkesége daczára, a szerető nő szerepe
                    igen jól sikerült. A második s harmadik szótagban: a g e (öregség) ugyan e
                    házaspár mint öreg apó s anyó szerepelt, a harmadikban pedig férjhez adták szép
                    unokájukat, Irmát, deli ifjuhoz, Ferenczhez, s a mariage (házasság) igen szépen
                    elő lőn adva.</p>
                <p>Neuhuber kisasszony a papot személyesité szép sikerrel, a Bánhalmi nővérek a
                    nyoszolya leányokat, Monostori Andor a vőfényt sat. de a vőlegény oly szinletlen
                    elragadtatással tekintett szép arájára, s ez a maga részéről oly természetesen
                    sütötte le szemeit, pirult és reszketett, hogy az improvizált tisztelendő ur,
                    kinek szeme igen éles volt, mind ezen a szó teljes értelmében megijedt, s hálát
                    adott az égnek, midőn a függöny legördült.</p>
                <p>Hanem mig a többiek nevetve hagyták el helyeiket, Irma alig birt fölkelni térdelő
                    helyzetéből; és Ferencz oly szórakozott volt, hogy a szép leány kezét még mind
                    az övében tartotta, s mint az alvajáró állt ott, mig a pap - alias Neuhuber
                    kisasszony - kissé erélyes mozdulattal, melyet nagyitás nélkül lökésnek is
                    lehetne nevezni, eszére téritette.</p>
                <p>Mindezt szerencsére a nevelőnén kivül senki sem vette észre, de ez föltette
                    magában, hogy a fiatal párt szemmel fogja tartani.</p>
                <p>Most a német szóra került a sor, s midőn az egésznek ábrázolásában Bánhalmi
                    Victor nagy­lelküen átengedte a szeretett hölgynek, Ádának kezét,
                    vetélytársának, Monostori Andornak, a gondolat, hogyha mind ez való volna,
                    bizony kár lenne azt tenni, először villant át a szóra­kozott uriember elméjén,
                    a nélkül azonban, hogy nyugalmát megzavarja; Áda pedig, össze­hasonlitván a két
                    vetélytárst, az egyiknek nagylelküségét igen fölöslegesnek találta.</p>
                <p>Az egész előadás roppant tetszést szült, s a tapsviharnak nem lőn vége.</p>
                <p>De a czigányzene hangzott már a kastélyban, s minden ember, főleg pedig a
                    társaság fiatal része a nagy ebédlőterembe sietett, mely tánczteremnek volt
                    felkészülve, mig az öreg urak, s itt-ott egy éltes nő is, a mellékszobákban
                    tarokk vagy Whist asztalhoz ültek.</p>
                <p>A táncz éjfélig folyt, majdnem szünet nélkül, aztán mindnyájan vacsorához ültek,
                    mely a melléktermekben számtalan kis asztalon állt készen.</p>
                <p>Irma, a két Bánhalmi nővér, Monostori Andor, Ferencz s még egy fiatal ember,
                    kinek ugy látszik a kis Nina tünt szembe, az egyik asztalnál ültek, s nem messze
                    tőlök Bánhalmi Victor, Zalányi Áda, még két szép és vidám leány s hat vagy hét
                    fiatal ember.</p>
                <p>Ezen asztalnál a társalgás igen eleven, sőt kissé nagyon is hangos volt, mi
                    azonban fel nem tünt, mivel majd minden asztal körül - more patrio - hangosan
                    beszélgettek, s nagyon is elevenen hadonáztak kezeikkel - főleg a férfiak.</p>
                <p>Az ifjak majdnem kivétel nélkül Áda lábainál hevertek - persze csak elméletileg -
                    nem csekély boszuságára két társnőinek. Victor nem sokat szólt, de unta a dolgot
                    - az az unta, hogy a többiek Ádát monopolizálják, a nélkül, hogy ezt tisztán
                    bevallotta volna magának, vagy igyekezne ennek gátot vetni.</p>
                <p>Végre azonban fölkelt, mondta, hogy igen melegnek találja a szobát s kissé kimegy
                    a nagy erkélyre, mely az épület homlokzata előtt végig nyult. Asztaltársai
                    követték példáját, s ezt látván Irma, a Bánhalmi leányok s három lovagjok
                    szintén az erkélyre vonultak.</p>
                <p>Az éj gyönyörü volt s a legmelegebbek egyike. A hold már lenyugodott, de a
                    csillagok számit­hatlan sokasága tündöklött a sötét egen, mint óriási gyémántok
                    az éj királynőjének palástján.</p>
                <p>A kis társaság az erkélyen, páronkint sétált fel s alá, halk beszélgetés
                    közt.</p>
                <p>A szép Áda, kinek Victor, nála egészen kivételes udvariassággal karját nyujtotta,
                    oly szeré­nyen s oly szokatlan bensőséggel társalgott az ifjuval, mintha
                    kicserélték volna; - büszkeségé­nek, megvető hidegségének nyoma sem volt, mig
                    Victor, igen kényelmesnek találván, hogy a bájos leány beszél, mig ő hallgathat,
                    nagyon jól találta magát, de ezt semmivel sem méltóz­tatott elárulni, s oly
                    egykedvü s nyugodt maradt az ünnepelt leány társaságában, mintha nagy­any­jával
                    sétálgatna.</p>
                <p>Bánhalmi Róza ellenben nem birt bátyja nyugalmával, mert a véletlen, vagy talán a
                    szerelme­sek nemtője ugy akarta, hogy Monostori Andor legyen ez éjjeli sétában
                    kisérője. A leányka boldognak érezte magát, bár Andor szokása ellen oly
                    hallgatag és szórakozott volt, mintha szerepet cserélt volna Victorral. Ezen nem
                    csudálkozhatunk, mert Irma Ferenczczel sétálgatott s valami titkos hang azt
                    sugta az ifjunak, hogy a fiatal ügyvédből könnyen veszedelmes vetélytárs
                    válhatna.</p>
                <p>Minő gyönyörü az éj! - szólt a kis Róza - olyan az ég boltja, mint egy sötét kék
                    kristály­harang, melyen át egy más világ ragyogó mécsesei tündökölnek.</p>
                <p>Haladjunk kissé gyorsabban kisasszony - felelt Andor, ki azt sem tudta, miről
                    beszélt Róza, de minden áron Irma közelében akart maradni - az éj hüvös, s ön
                    könnyen meghüthetné magát.</p>
                <p>Hüves? oh nem! én igen melegnek találom.</p>
                <p>Hová lett Irma kisasszony? - kiáltott föl az ifju - hiszen épen most itt előttünk
                    volt Dömötör­rel. Az ördög vigye el azt a fiut! - Ezen utolsó szavak
                    természetesen csak halkan lőnek mormogva.</p>
                <p>Ott állt meg az erkély végén; - felelt Róza kissé lehangolva.</p>
                <p>Szeretem az éjet; - szólt pár lépésnyire Róza és Andortól Áda - minden
                    nagyszerűbbnek, magasztosbnak látszik az éji világitásban. Aztán a holdnak s
                    csillagoknak sugarai oly tiszták - elfödnek mindent, a mi mindennapias,
                    ugyszólván földies, mig a nap ezt irgalmatlanul leleplezi.</p>
                <p>De a csillagok sugárai mellett nem lehet olvasni - felelt Victor prózai
                    gyakorlatisággal - a nap jobban világit.</p>
                <p>Holnapután el kell hagynom e kedves, kedves vidéket - szólt Dömötör Ferencz
                    busan, s nem mervén szemeit Irma kedves vonásaira emelni - bucsut kell vennem
                    örökre, életem legbol­dogabb óráitól. Soha - soha el nem felejtem a négy hetet,
                    melyet Ujfalván töltöttem.</p>
                <p>Irma hallgatott, de kis keze reszketett, s szemeibe könyek gyültek.</p>
                <p>Minő boldogok azok, kik többször élvezhetnek ily felejthetlen órákat! - folytatá
                    az ifju - eddig nem tudtam mi az irigység, de most szivem mélyéből irigylem
                    őket.</p>
                <p>Hiszen ön is vissza jöhet - szólt Irma végre halkan - nem hiszem, hogy gyámatyja
                    most először és utoljára lett volna Ujfalván.</p>
                <p>S ha jönnék is - tört ki Ferencz, küzdvén viharos érzéseivel - ha jönnék is, -
                    mit használna az nekem, egy ügyvéd szegény fogadott fiának! nem vagyok-e kizárva
                    azon boldogságból, melyért mindazoknak, kik most itt, e pompás kastélyban
                    mulatnak, küzdeniök szabad? nem vagyok-e én az egyedüli pór a sok nemes közt? a
                    mit elérni náluk dicsőség, ez nálam bün! és miért? oh Istenem miért? mert
                    gunyhóban születtem, mig ők kényelemben s gazdagságban nevekedtek! övék a
                    dicsőség, - enyim a szégyen - a kétségbeesés! Oh kisasszony - Irma - ha tudná mi
                    forr szivemben - mi gyötri lelkemet! ha tudná - - -</p>
                <p>Minő vigyázatlanság Irma, e könnyü öltözetben éjfél után itt az erkélyen mulatni
                    - szakitá félbe az ifju szenvedélyes szavait Neuhuber kisasszony, igen szárazan,
                    mig valami könnyü felöltönyt vetett a leányka vállaira; - jőjjön vissza a
                    terembe, mindjárt ujra tánczhoz fognak, s nem illik, hogy a házikisasszony oly
                    sokáig távol maradjon vendégeitől.</p>
                <p>Evvel a nevelőné Irmát a terembe vezette, s pár percz mulva ismét Ferencz mellett
                    volt, ki ott állt még mint a kőszobor az erkély végén.</p>
                <p>Dömötör ur - szólt az éltes leány - szeliden kis fehér kezével az ifju karját
                    érintvén - Dömötör ur, én önt becsülöm és szeretem, mert ismerem jellemét,
                    olvastam szivében, s tudom, hogy ön gyávaságra, alávalóságra képtelen. De épen,
                    mivel önt becsülöm, kénytelen valék társalgá­sának Irma kisasszonnyal véget
                    vetni, mert ez veszedelmes fordulatot kezdett venni. Tudom, hogy kegyed
                    öntudatlanul engedett a varázsnak - folytatá a nevelőné, látván, hogy sötét pir
                    szállt föl az ifju arczába - de azt is tudom, miként maga átlátja, hogy ugy s
                    nem másként kellett cselekednem, ha kötelességemnek meg akarok felelni. Ugy-e
                    fiatal barátom?</p>
                <p>Igaza van, kisasszony; - felelt az ifju, erélyesen leküzdvén elfogultságát, s
                    kezét nyujtván Neuhuber kisasszonynak - igaza van; s szivemből köszönöm önnek,
                    hogy oly szavaknak kimondásától megóvott, melyek bünt foglaltak volna magukban,
                    bár más körülmények közt ártatlanok lennének. Hálámat jobban be nem
                    bizonyithatom, mintha önként megigérem, hogy e szavak az utolsók voltak,
                    melyeket valaha Irma kisasszonyhoz intéztem. Isten önnel!</p>
                <p>Evvel Ferencz elhagyta az erkélyt, s ez este nem látta őt többé senki.</p>
                <p>Másnap sem reggelinél, sem ebédre meg nem jelent, Dömötör azt mondta, hogy roszul
                    van, harmadnapra pedig gyámatyjával együtt visszatért Pestre.</p>
                </div>
            </div>
            <div type="group">
                <head> Negyedik könyv. A remete. </head>
                <div type="chapter">
                    <head>I.</head>
                <p>Lépteink még egyszer a Káldor család ős birtokába vezetnek, hol Káldor Margit, a
                    szelid, csendes remete, füzte odább napjait.</p>
                <p>Minő változás történt e hölgygyel, mióta utoljára találkoztunk vele; huszonnyolcz
                    évi küzdés és szenvedés agg nővé tették az egykor oly bájos leányt, bár tul nem
                    haladta még negyven­hatodik évét.</p>
                <p>Ott ül virágai közt, kényelmes, párnákkal megrakott, kerti székén; könyvvel
                    kezében, de melyben nem olvasott. Egykor oly dús, selyemlágy fürtei,
                    megritkultak, s hófehér pelyhek­ként fogják körül halvány arczát, mely tele
                    finom ránczocskákkal, bár a bőr megtartotta fehér­ségét s lágyságát.</p>
                <p>Alakja meggörnyedt, mint valami láthatlan súly alatt, szemei mélyen feküsznek
                    gödreikben, s tekintetök bágyadt, mintha az álom csak ritkán nyomna le
                    ernyeiket. Vonásaiban bús megadás olvasható, azon reménynyel együtt, hogy a
                    halál nemsokára véget vetend szenvedéseinek.</p>
                <p>Minden körülötte oly szép volt s oly vidám! A májusi nap elárasztotta a kertet
                    sugáraival, a fáknak lombjai még a tavasznak üde zöldjében usztak, a virágok
                    bimbóztak, a gyümölcsfák tele voltak fehér virágokkal, a madarak csevegtek, a
                    kék ég felhőtlen volt s majdnem át­látszóan födte a szép, bájos világot.</p>
                <p>Csak a szegény emberi sziv, mely halkan dobogott e hanyatló testben, nem
                    osztozott ez általános vidámságban - csak Margit egyedül türt és szenvedett mint
                    mindig, évek és évek óta.</p>
                <p>Sokáig ült ott - elmerülve gondolatjaiba - talán álmodván a multról - vagy ama
                    jövőről, mely reá ott fön a tiszta látkör fölött vár.</p>
                <p>Most léptek hallatszottak a kavicsos uton, s a fiatal társalkodónő közeledett a
                    kastély felől.</p>
                <p>Margit összerázkódott - aztán nyájasan nézett a közeledő felé.</p>
                <p>Mi baj Nellim? - szólt végre mikor a leány közel volt hozzá.</p>
                <p>Dömötör ügyvéd megérkezett - lőn a felelet.</p>
                <p>Ah! - kiáltott föl Margit halkan - egyedül van-e?</p>
                <p>Ugy tudom, hogy patvaristája vele jött.</p>
                <p>Mihelyt kissé kipihente magát, vezesd ide hozzám - elébb jó villás reggeliről
                    kell gondos­kodnod. - De jőjjön egyedül - a mit vele közölni szeretnék nem más
                    füleknek való. Jobb, ha ezt itt teszem a szabadban - mint ott, azon szobákban,
                    hol annyit szenvedtem, annyit küz­döttem szomoru sorsommal!</p>
                <p>Ezen utóbbi szavakat mintegy önkénytelenűl ejté ki, aztán némi szünet után
                    folytatá: Mihelyt bevégezte a reggelit, vezesd ide, s hozd el egyszersmind
                    iróeszközeimet is.</p>
                <p>* * *</p>
                <p>Félóra mulva régi ismerősünk Dömötör ügyvéd és Káldor Margit szemközt ültek
                    egymással. Köztük, egy kerti asztalon iróeszköz, s egy csomó iromány voltak
                    láthatók. A hölgy halkan beszélt, az ügyvéd a legélesb figyelemmel hallgatta
                    szavait, mig vonásain mindinkább olvasható lőn a meglepetés és neme a
                    csudálkozásnak, melybe néha a rémület és irtózat is vegyülni látszottak.</p>
                <p>Végre Margit elhallgatott, s kimerülve hanyatlott párnáiba, mig Dömötör még
                    darabig némán s mintegy gondolatokba merülve ült.</p>
                <p>Megértett-e mindent a mit mondtam? - kérdezte a hölgy végre, alig hallhatóan -
                    tisztán s elég körülményesen tudtam-e életemnek ezen legszomorubb eseményeit
                    elbeszélni?</p>
                <p>Mindent megértettem asszonyom - felelt az ügyvéd oly hangon, mely mutatá, hogy
                    mélyen meg van hatva - s ugy fogom a dolgot elintézni a hogy ön kivánja, bár
                    kevés reményem van, hogy a főügyben czélt érjünk. Számos év mult el azóta, aztán
                    oly keveset tudunk, mi után indulnunk lehetne.</p>
                <p>A legsürgetősb a végrendelet elkészitése; - jegyzé meg Margit - mert érzem, hogy
                    napjaim számlálva vannak.</p>
                <p>Remélem, hogy nagyságod ebben csalatkozik; - felelt az ügyvéd szeliden, azonban
                    kivánsága teljesitve leend. Holnap estig minden rendben lesz.</p>
                <p>Köszönöm Dömötör; aztán fogjon mindjárt a bizonyitvány megszerzéséhez. Nem tudom,
                    él-e még M***-ben az akkori plébános, hanem ha meg is halt, a matriculában
                    nyomára kell, hogy akadjon a dolognak.</p>
                <p>Azt hiszem legalább; - szólt Dömötör. - Hanem most magában hagyom nagyságodat,
                    mert tüstént a dologhoz kell fognunk, patvaristámmal együtt.</p>
                <p>Evvel az ügyvéd fölkelt, s összeszedvén az irományokat el akart távozni, mikor
                    szeme Margitra esett.</p>
                <p>A beteg hölgy félig fölemelkedett üléséből, vonásai még halványabbak voltak mint
                    ezelőtt, szemei egy távoli pontra szegezve, mig egész valóján neme a rettegéssel
                    vegyült magasztos örömnek tünt föl. Végre halvány ajkai mosolyra nyiltak s azon
                    fölkiáltással Sándor! eszmé­let nélkül rogyott vissza karszékébe.</p>
                <p>Dömötör, kinek betegekkel soha sem volt dolga, ijedtében nem tudott mit csinálni.
                    Az asz­talon egy pohár viz állt, evvel megfecskendezte a hölgy arczát, mig
                    stentori hangon segitség után kiáltozott.</p>
                <p>Pár percz mulva Ferencz termedt mellette. Az ifju megunván magát egyedül
                    szobájában, a tágas kertben sétálgatott, s hallván gyámatyja kiáltásait,
                    segitségére rohant.</p>
                <p>Mi baja, kedves atyám? - kérdezte maradozó lélekzettel, mert igen sebesen
                    futott.</p>
                <p>A grófné elájult, - hebegte Dömötör - nem tudom, mi lelte egyszerre; fuss csak
                    hamar a kastélyba, s keritsd elé a vászoncselédeket.</p>
                <p>Ferencz elsietett, rövid idő mulva a társalkodónő, pár cseléd kiséretében
                    megérkezett s Margitot szobájába vitték.</p>
                <p>* * *</p>
                <p>Három nap mulva Dömötör elhagyta a kastélyt, miután még párszor találkozott
                    Margittal, ki, azon jelenet óta a kertben, melynek magyarázatát nem akarta
                    senkinek adni, betegen feküdt ágyában.</p>
                <p> </p>
            </div>
            <div type="chapter">
                <head>II.</head>
                <p>Két év mult el e nap óta, s ezen idő alatt tetemes változások történtek
                    személyzetünk közt.</p>
                <p>Ferencz most már ügyvéd, kinek hire kezd terjedni, mig gyámatyja, ki messze tul
                    haladta a hatvan évet, lassankint visszavonult az ügyvédi pályáról, fogadott
                    fiát ajánlván azoknak, kik peres ügyekben hozzá folyamodtak.</p>
                <p>Irma, bár számos kérői valának, még pártában volt, anyja nem csekély boszuságára,
                    ki irigy szemmel nézte a kiházasitási készletekkel elfoglalt anyákat. Atyja
                    azonban, egy cseppet sem bánta a fiatal leány finyásságát; ő számára fényes
                    házasságra vágyott, s tudván, hogy Káldor Margitnak egészsége, kinek neje
                    legközelebbi örököse volt, annyira hanyatlik, hogy alig ha sokáig élhet még, azt
                    hitte, mikép leányának előkelőbb kérője akad, ha a világ bizonyosan tudja, hogy
                    a Káldor jószágok reá fognak szállni; mi eddig még is nem egészen bizonyos; mert
                    az ördög nem alszik, s történt már, még pedig nem egyszer, hogy negyvenhat éves
                    vén leányok férjhez mentek, főleg ha gazdagok.</p>
                <p>Neuhuber kisasszony még mindig az Oxenstjern családban időzik, s Irma évről évre
                    inkább szereti az eszes és becsületes hölgyet, kinek barátságában bizhatik
                    bármily körülmények közt.</p>
                <p>Ferencz azon nap óta, hol a vallomás szavai ajkain lebegtek, át nem lépte többé a
                    ház küszö­bét. Látta-e Irmát olykor messziről, utczán vagy nyilvános helyeken?
                    nem tudjuk; de annyi bizonyos, hogy ha látta, Irma erről mitsem sejtett.</p>
                <p>A leány el nem felejtette az ifjut, de tudván, hogy szerelme minden remény
                    nélküli, ugy gondolt reá, mint gondolunk valami kedves halottra, kinek emléke él
                    keblünkben, de kivel csak egy más világban találkozhatunk ujra.</p>
                <p>Legjobb barátnéja most Zalányi Áda, volt, kivel a legbámulatosb változás
                    történt.</p>
                <p>Áda szerelme még mindig Bánhalmi Victoré volt - se szerelem, mely, eddig
                    legalább, nem viszonoztatott, a szép leány hideg kedélyét fölmelegitette és sok
                    hibából kigyógyitotta.</p>
                <p>A ki most látná házi körében, melybe mindinkább visszavonult, nem ismerne azon
                    szelid, kedélyes teremtésben, ki szülői iránt a legnagyobb tiszteletet és
                    szeretetet tanusitotta, házi foglalatosságait pontosan elvégezte, s mindenkivel
                    nyájas és előzékeny volt, azon hiu, büszke, hideg hölgyre, ki csak a nagy
                    világban kereste boldogságát, s megvetette a házi élet csendes örömeit.</p>
                <p>E változás oly szeretetre méltóvá tette Ádát, hogy most mindenki, még azok is,
                    kik azelőtt ellenszenvet éreztek iránta, szerették a kedves, eszes hölgyet.
                    Meglehet, hogy most kevesebb hódolója volt; mert bármit is mondjanak a férfiak,
                    ők mindig a kaczér hölgyeknek szoknak elsőbbséget adni; de mindenesetre százszor
                    annyi baráttal birt, mint ezelőtt; s élete - mind­amellett, hogy szive vágyai
                    nem lőnek kielégitve - boldogabb volt most, mint győzedelmei legszebb
                    napjaiban.</p>
                <p>Ő szeretni tanult, szeretni mellékgondolat nélkül, önfeláldozással; - és ez érzés
                    már magában boldogitó.</p>
                <p>A két Bánhalmi leány már férjnél volt, Nina azon ifjuhoz ment, kinek szivét
                    Oxenstjernéknél, a tableaux-k alkalmával megnyerte; a kedves Róza pedig két
                    holnap óta Monostori Andorné.</p>
                <p>Monostori mint tudjuk ezelőtt két évvel Irmát szerette. Meg is kérte, de tőle
                    kosarat, ha igen csinosan font kosarat is, nyert. Pár holnapig duzzogott s a
                    szerencsétlenre játszotta magát; aztán természetes vidámsága felülkerekedett
                    ismét; s a jövő farsangon Pesten találkozván Bánhalmi Rózával, kit már Ujfalun
                    kedvesnek s mulatságosnak talált, most nem sokára ugy tetszett neki, mintha
                    ezelőtt különös vaksággal birt volna, mivel nem látta első tekintetre, hogy
                    Róza, ha nem is szebb, legalább bajosabb és szeretetreméltóbb Irmánál, kinek
                    kosarát még el nem tudta felejteni.</p>
                <p>Igy állván a dolog, nem csuda, ha a tél végén Róza mint Monostori boldog
                    menyasszonya hagyta el a fővárost; s midőn a nyár közepette lakadalom volt
                    Bánhalmiéknál, Irma mint nyoszolóleány szerepelt, a nélkül, hogy a boldog
                    vőlegény szive azért csak egy cseppet is hango­sabban vert volna.</p>
                <p>Ez többnyire annak vége, mit közönségesen szerelemnek nevezünk; s mi nem egyéb,
                    mint hajlam, tetszés, olykor hiuság vagy Isten tudja mi. A valódi szerelem, azon
                    mély, tiszta, változtathatlan érzés, mely képes egy egész életet paradicsommá
                    varázsolni, vagy pokollá tenni - oh! ez egészen más! - ez a legtisztább arany -
                    mig a másik olykor még a réznél is selejtesebb valami.</p>
                <p>* * *</p>
                <p>Oxenstjern és családja ismét falun időztek; az idő gyönyörü volt, s a család, pár
                    vendéggel együtt a kertben, egy terepélyes hársfa alatt reggelizett.</p>
                <p>Mindenki vidám s jókedvü volt; beszélgetés és nevetés hangzott a nagy kerék
                    asztal körül.</p>
                <p>Most egy inas közeledett a ház felől, nagy levéllel kezében. Mi ez János? -
                    kérdezte a háziur - honnan jön e levél?</p>
                <p>Stafféta hozta azt Pestről, méltóságos uram - lőn a felelet - ugy tudom, hogy
                    Dömötör ügyvéd ur küldi.</p>
                <p>Dömötör? meg nem foghatom! - kiáltott fel Oxenstjern, fölbontván a levelet, s
                    intvén az inasnak hogy távozhat.</p>
                <p>Mindenki egyszerre elhallgatott, s a tekintetek a házigazdán függöttek, mint ez
                    ilyenkor történni szokott.</p>
                <p>Tüstént utnak kell indulnom, - szólt Oxenstjern végre, összehajtván a levelet,
                    oly arczkife­jezéssel, mely szomoru akart lenni, de melyben minden igyekezet
                    daczára, egy sugára a megelégedésnek vegyült; - szegény rokonunk, Káldor Margit
                    grófnő, tegnap reggel meghalt, mint Dömötör ezt nekem irja; és illő, hogy én,
                    mint nőm után legközelebbi rokona, jelen legyek temetésén, s a végrendelet
                    fölbontásán - mert Dömötör azt állitja, hogy van vég­rendelet.</p>
                <p>Szegény Margit! - sohajtozott a háziasszony, szomoru kifejezést ügyekezvén vidám
                    vonásai­nak adni; bár soha sem látta rokonát - mig Irma és a többiek
                    hallgattak.</p>
                <p>Mikor indulsz? - folytatá Oxenstjernné.</p>
                <p>Egy óra mulva; mert messze az ut, s a temetés holnaputánra van kitüzve.</p>
                <p>Evvel a gróf felkelt, s bocsánatot kérvén vendégeitől, a kastély felé intézte
                    lépteit, hová neje nemsokára követte.</p>
                <p>Irma, Neuhuber kisasszonnyal s a vendégekkel a kertben maradt; a beszélgetés
                    darabig a halálhir körül forgott, bár a jelenlévők közt egyik sem ismerte
                    Margitot személyesen - aztán más tárgyakra tért át, s nemsokára ismét oly vidám
                    volt, mint a sürgöny megérkezte előtt.</p>
                <p>Ilyen az élet! egy élő lény a sirba hull - s mint a kavics után, melyet a játszó
                    gyermek keze a csendes tóba ejt, a viz darabig hullámzik, mindig távolabb rezgő
                    gyűrűkben, mig pár rövid percz mulva a viztükör ismét oly sima, mint az
                    üveglap.</p>
                <p> </p>
            </div>
            <div type="chapter">
                <head>III.</head>
                <p>A Káldorok régi kastélyában gyász uralkodott. A lak szelid urnője teritőn feküdt,
                    s mindazok, kik hosszu remeteségében osztoztak, mély fájdalommal gyászolták
                    halálát.</p>
                <p>A cselédek fekete ruháikban csendesen s busan végezték teendőiket; az elhunyt
                    egykori nevelőnője, most nyolczvanhat éves agg nő, szobájában ült, fájdalommal
                    csudálkozván hogy ő még él, mig Margit, kire oly tisztán visszaemlékezett mint
                    szép, vidám gyermekre, a halál martalékja lőn.</p>
                <p>A fiatal társalkodónő járt és kelt, halványan és kisirt szemekkel végezvén
                    Dömötörrel együtt, ki huszonnégy óra óta a kastélyban időzött, a szükséges
                    előkészületeket, s nem egyszer ujra könyekre fakadt - mert annyira szerette
                    szelid urnőjét, mintha édes anya lett volna.</p>
                <p>Este felé utazó kocsi robogott a csendes udvarba, s ebből Oxenstjern gróf szállt
                    ki.</p>
                <p>Az ügyvéd a tornáczon fogadta a grófot, s az ebédlőbe vezette, hol az estebéd
                    készen állt.</p>
                <p>Darabig az elhunytról s a temetésére tett előkészületekről beszélgettek, aztán
                    Oxenstjern kér­dezte: Ön azt irta, hogy végrendelet létezik - ismeri-e
                    tartalmát?</p>
                <p>Ismerem.</p>
                <p>Nos?</p>
                <p>Megigértem az elhunytnak, hogy ezt senki előtt el nem fogom árulni.</p>
                <p>Igen, mig élt; de most csak szólhatna erről?</p>
                <p>Holnap ugy is fölbontjuk; addig béketürés gróf ur.</p>
                <p>Oxenstjern elhallgatott, de látszott rajta, hogy Dömötör hallgatása nincsen
                    inyére.</p>
                <p>* * *</p>
                <p>A gyászzene elhangzott; a fáradt zarándok csendesen pihent végre családja
                    sirboltjában, s az élők visszatértek azon falak köze, hol élete bú- és gyász
                    közt folyt le.</p>
                <p>Mindenki összegyült a nagy elfogadó teremben - Dömötör lepecsételt nagy levéllel
                    kezében lépett a szobába, s komolyan szólt:</p>
                <p>Ez az elhunyt grófnő végrendelete mely nálam le volt téve, mig másolata a váczi
                    káptalannál található. Akarja-e gróf ur, hogy felolvassam?</p>
                <p>Akarom.</p>
                <p>Az ügyvéd meghajtotta magát, aztán leült egy asztal mellé, s felbontván a levelet
                    olvasáshoz fogott.</p>
                <p>Hosszas volna itt a végrendelet egész tartalmát előadni; elég, ha mondjuk, hogy
                    ez a jelen­levőket, de leginkább gróf Oxenstjernt, annyira meglepte, hogy alig
                    hittek füleiknek.</p>
                <p>Margit öreg nevelőnőjéről, a társalkodónőről, s minden cselédeiről gondoskodott,
                    még pedig bőkezüen, unokahugának Oxenstjern Irmának, százötvenezer pengőforintot
                    hagyott, szüleinek pedig ötvenezeret, mely összegek, biztos helyen, törvényes
                    kamatra el voltak helyhezve, min nem csudálkozhatunk, ha meggondoljuk, minő
                    egyszerüen élt e hölgy, s minő nagy jövedel­met húzott jószágaiból. - „Minden
                    egyéb vagyonomat azonban, ugy mint minden fekvő birto­komat annak hagyom, kit
                    ugy is illet, az az törvényes fiamnak, báró Mohácsi Amadénak.”</p>
                <p>Ezek valának az okirat végszavai.</p>
                <p>Fiának? - törvényes fiának? - kiáltották föl többen a jelenlevők közül, mig
                    Oxenstjern homlokára sötét felleg vonult - hiszen a grófnő nem volt férjnél?</p>
                <p>Káldor Margit grófnő - felelt az ügyvéd komolyan - ezernyolczszáztizennégyben
                    junius másodikán kelt össze báró Mohácsi Sándorral, a jövő évi márczius
                    tizenhatodikán pedig fiu gyermeket szült.</p>
                <p>De hol vannak az erre vonatkozó bizonyitványok! - szólt most Oxenstjern,
                    fölkelvén, - az ily dolgot tanuk s bizonyitványok nélkül nem igen szokták az
                    emberek elhinni, s hol van az örökös, báró Mohácsi Amadé.</p>
                <p>A házasságra vonatkozó bizonyitványok kezeim közt vannak; aztán az egyház embere,
                    ki a fiatal párt összeeskedte él még; ugyszintén egy tanu, ki nem más, mint a
                    grófnő régi nevelő­néje; a két törvényes tanu, fájdalom, nincs többé; az egyik a
                    grófnő édes testvére, gróf Káldor Edőmér volt, a másik ennek komornyikja, ki
                    ezelőtt körülbelül tiz évvel Bécsben meghalt, hol évek óta vendéglőt
                    tartott.</p>
                <p>A nevelőné kész-e ezt esküjével bebizonyitani?</p>
                <p>Minden pillanatban; a lelkész is késznek nyilvánitotta magát, esküjét akármelyik
                    törvényszék előtt, s akár mikor letenni.</p>
                <p>A gróf darabig hallgatott. - És fia? - szólt aztán - él-e még és hol van?</p>
                <p>Az elsőt reméljük - a másodikat nem tudjuk még.</p>
                <p>Hogyan? - tehát meglehet, hogy a fiu nincs többé.</p>
                <p>Meglehet - de bizonyost még nem voltunk képesek megtudni.</p>
                <p>Történtek-e e czélra valami lépések? s hogy van, hogy a grófnő erről bizonyost
                    nem tudott?</p>
                <p>Két év óta, a grófné megbizásából mindent megtettem, hogy fia sorsa fölött
                    tisztába jöhes­sünk; de eddig siker nélkül. A mi utóbbi kérdését illeti, erre e
                    levél itt felelni fog. Két éve, hogy a grófnő ezt kezembe adta; nejéhez,
                    Oxenstjern grófnőhez szól, s ugy hiszem mindent magába foglal, mit ön gróf ur,
                    tudni kiván.</p>
                <p>A gróf átvette a levelet, aztán elbucsuzván a jelenlévőktől, Dömötörrel
                    visszavonult szobáiba.</p>
                <p>Ott órákig tanácskozott és beszélgetett a két férfiu, végre, midőn az óra már rég
                    elkondulta éjfélt, lefekvésre készültek.</p>
                <p>És mit tanácsol ön nekem - kérdezte a gróf, Dömötört az ajtóig kisérvén - mit
                    tegyek e rendkivüli s bonyolódott ügyben?</p>
                <p>Semmit, gróf ur - mig bizonyost nem tudunk a gyermek sorsa felől. Az erre
                    szükséges lépések részint már megtörténtek, részint megtörténni fognak. Fogadott
                    fiam, ki azon mezővárosból való, hol Mohácsy Amadé született, oda fog utazni a
                    kutatások végett, melyekre senkisem képesebb, mint ő. Ha a gyermek, ki most már
                    elérte a férfiukort, előkerül, nincs mit tennie - mert végrendelet nélkül is a
                    jószág őtet illetné. Ha bebizonyithatjuk, hogy meghalt, a vagyon törvényileg
                    Oxenstjern grófnéra száll. Természetes tehát, hogy a semlegesség szerepe itt,
                    önre nézve kikerülhetlen.</p>
                <p>Ugy van Dömötör; - felelt a gróf, rövid gondolkozás után; - aztán - tevé könnyü
                    sohajjal hozzá - kétszázezer pengőforint sem megvetendő dolog.</p>
                <p> </p>
            </div>
            <div type="chapter">
                <head>IV.</head>
                <p>Oxenstjern visszatért Ujfalura. Nem csekély önmegtagadásba került a nejéhez szóló
                    levelet föl nem bontani, melynek tartalmára a gróf nagyon is kiváncsi volt. De a
                    kéz, mely e levelet irta, a sirban volt, Margit pedig a sorokat nem hozzá, hanem
                    nejéhez czimezte; volt tehát valami, a kegyelethez hasonló, mi visszatartotta a
                    férfiut levél fölbontásáról, bár közte s neje közt a legnagyobb bizodalom
                    létezett.</p>
                <p>A mit övéinek elbeszélt a végrendelet, s a különös fölfedezésről, melyet ez
                    magába foglalt, a grófnénál s Irmánál a legnagyobb csudálkozást szülte; s meg
                    kell vallanunk, az elsőnél jó adag hülemet is.</p>
                <p>Ne kárhoztassuk azért a jó Oxenstjern grófnőt, ki tudja, hogy ha mi is, hasonló
                    körülmények közt, nem épen ugy éreztünk volna.</p>
                <p>Az örökség, melyre évek óta oly biztosan számot tartott, igen szép és gazdag
                    volt, s erről lemondani, egy idegen ifjuért, kiről azt sem tudta az ember, hol
                    van, még a kárpótlásul nyujtott tetemes pénzösszeg mellett is, nem volt épen oly
                    könnyü s mindennapi dolog.</p>
                <p>Azonban meg kell vallanunk, hogy a Margit által irt levélnek elolvasása után,
                    melyet nejének kézbesiteni a gróf első dolga volt, mindez megváltozott; és
                    senkisem vett oly élénk részt azon szenvedésekben, melyeket e sorok fölfedeztek
                    és senki sem kivánta oly őszintén mint a gróf­nő, hogy a fiatal Mohácsi éljen
                    még, és minél elébb örökségébe lépjen.</p>
                <p>Irma, kivel szülei a levél tartalmát közölték, teljes mértékben osztozott anyja
                    érzéseiben, s bár a gróf egy cseppet sem bánta volna, ha Dömötör egy szép
                    reggel, azon hirrel lepi meg, hogy az ifju nyomaira akadtak ugyan, de ez nem él
                    többé - ezt legalább nem árulta el, és jó móddal türte azt, min változtatni nem
                    lehetett.</p>
                <p>Hogy olvasóinknak is azon fölvilágositásokat adhassunk, melyeket e levél magába
                    foglalt, legjobbnak hisszük azt egész kiterjedésében e lapokba iktatni, bár oly
                    eseményekről is szól, melyeket - legalább felületesen - már emlitettük.</p>
                <p>Ime a levél!</p>
                <p>Kedves rokonom!</p>
                <p>Ne csudálkozz, ha épen hozzád intézem e sorokat, melyeknek czélja családomnak még
                    élő tagjainak fölvilágositásokat adni oly dolgok felől, melyek netaláni
                    reményeiket s kilátásaikat, legalább nagy részben tönkre tehetik - ha Isten ugy
                    akarja.</p>
                <p>Nem ismerlek édes Rézim - nem láttalak soha! - hiszen remete életet éltem s a
                    világ s ennek lakóira nézve rég meg vagyok halva. De ha férjhez nem mentem
                    volna, vagy ha gyermekem nincsen - s adja Isten, hogy ne legyek gyermektelen
                    anya, mint ezt oly sokáig hittem - akkor egész fekvő vagyonom reád száll; s
                    mivel e vagyon elvesztését csak csekély mértékben vagyok képest félretett
                    pénzösszeg által kipótolni, illőnek tartom legalább tudatni veled, miként
                    történt, hogy nem vagyok többé Káldor Margit, mint te és mindenki ezt eddig
                    hitte, hanem Mohácsi Sándorné, miről nem volt senkinek legtávolabb sejtelme
                    is.</p>
                <p>Atyám Káldor Amadé rég a sirban nyugszik - atyám volt - s azért szeretnék mindent
                    elhallgatni, mi homályt vethetne jellemére - de fiam iránti kötelességem ezt nem
                    engedi tovább. Mig azt hittem, hogy nincs többé gyermekem, néma voltam, de most
                    szólnom kell - halld tehát röviden s kevés szóval életem szomoru történetét.</p>
                <p>Hogy atyám hideg, túlbüszke, magába zárt ember volt, talán hallottad már valaha;
                    de csak annak, ki vele egy födél alatt élt, csak annak, ki egészen tőle függött,
                    lehet fogalma azon fokozatról, melyre e hibák nála értek.</p>
                <p>Gyermekségem - főleg, mióta szegény szelid anyám a földről elköltözött - szomorú
                    volt és rideg; - egyedüli örömemet s vigaszomat testvérem Edőmérnek szeretetében
                    találtam, ki, ha benne is meg voltak atyám hibái - mit fájdalom, nem tagadhatok
                    - legalább irányom­ban ezeket mindig féken tudta tartani.</p>
                <p>Szomoru életemnek minden vidámabb perczét, minden csekély vigaszát, minden
                    öröm­cseppét neki köszönhetem - bár most is élne - bár most is támaszom s
                    őrangyalom volna!</p>
                <p>Volt még egy lény, e reám nézve oly puszta földön, ki engem szeretett s kit
                    szerettem - oh! e szó nem képes kifejezni mit éreztem - kit imádtam, kiben
                    üdvösségemet leltem.</p>
                <p>E lény fiatal rokonom volt, Mohácsi Sándor, ki házunknál, velem s testvéremmel
                    együtt növekedett.</p>
                <p>E szerelem velem együtt nőtt, velem együtt fejlett ki, - s része volt ugyszólván
                    életemnek - nem képzelhettem magamat Sándor nélkül, nem foghattam meg, miként
                    tudnám nála nélkül az életet eltürni.</p>
                <p>Sándor viszonozta szerelmemet, viszonozta azt kedélyének egész bensőségével; s
                    Edőmér ismerte érzéseinket, és igérte, hogy akár mi történjék, pártolni fogja
                    szerel­mün­ket.</p>
                <p>De fájdalom, mindinkább meggyőződtünk arról, hogy atyám Mohácsit nem szereti, s
                    legkisebb kilátásunk nincsen beléegyezését házasságunkba valaha megnyerni.</p>
                <p>Sándor nem mulasztott el semmit, mi által atyámnak jóakaratát megnyerhetni
                    reménye lehetett; hiába! - atyám hideg maradt iránta, sőt ellenszenve azon
                    mértékben látszott növekedni, melyben Mohácsi kedvébe járni igyekezett.</p>
                <p>Végre azon elhatározásban állapodtunk meg, hogy Sándor kezemet megkéri atyámtól;
                    s ha megtagadja tőle, mitől nagyon is tartottunk, akkor lemondunk ugyan
                    házassági tervünkről - minő vérző szivvel, arról csak nekünk lehetett fogalmunk
                    - de más frigyre nem lépünk soha, s hivek maradandunk egymáshoz életünk utolsó
                    perczeig.</p>
                <p>Mikor tervünket közöltük testvéremmel, Edőmér fölkiáltott: Össze fogtok kelni,
                    akár atyámnak beleegyezésével, akár a nélkül. Nem engedhetem, nem akarom, hogy
                    azon két lénynek boldogsága, kiket leginkább szeretek a világon, áldozatul essék
                    egy ember üres szeszélyének, ha ez ember atyám is. - Semmi ellenkezés, semmi
                    kifogás - folytatá hirtelen, látván, hogy szólni akarunk - tudjátok jól, hogy ha
                    egyszer azt mondom: akarom, sem Isten, sem ördög nem képes szándékomon csak egy
                    hajszálnyit is vál­toz­tatni.</p>
                <p>Összeborzadtam bátyámnak e szavaira, és még is - mégis neme a reménynek, a
                    megnyugtatásnak kezdte gyönge szivemet elárasztani. Annyira szerettem Sándort,
                    hogy a puszta kilátás valaha övé lenni, még az atyai harag sulya alatt is
                    könnyebbséget hozott irtódzás helyett.</p>
                <p>Bünös valék, érzem, tudom - oh de a bün önkénytelen volt - s minő keservesen
                    bünhöd­tem érte!</p>
                <p>A mit sejtettünk, mitől tartottunk, megtörtént; Sándor megkérte kezemet; s atyám,
                    hidegen, büszkén, megvetéssel utasitotta vissza kérését. Hiába szólalt föl
                    Edőmér mellettünk, hiába kért először életében - értekezett s végre
                    fenyegetődzött - atyám hideg maradt mint a kőszikla, de épen oly rendithetlen
                    is.</p>
                <p>Természetes, hogy a történtek után Sándor nem maradhatott házunknál. Még az nap
                    este elbucsuzott tőlünk, s másnap hajnalban utban volt saját jószágára, melyet
                    csak kevés holnappal ezelőtt, elérvén nagykoruságát, vett át atyámtól, ki azt
                    eddig kezelte.</p>
                <p>Minő bus volt most életünk, alig szükség emlitenem. Atyám mindig hallgatag volt,
                    s keveset mulatott köztünk; - most azonban csak reggelinél, ebédnél s vacsoránál
                    láttuk, s napok teltek el a nélkűl, hogy megszólitott volna bennünket. Még a
                    cselédek is borzad­tak ezen állapottól, s egy pár közülök elhagyta a különben jó
                    és könnyü szolgálatot, állitván, hogy ugy érzi magát házunknál, mintha börtönben
                    volna.</p>
                <p>Mennyit szenvedtem, lenem birnám irni, még ha elég bátorságom is volna ezt
                    megkisér­teni. Edőmér majdnem oly hallgatag lőn mint atyám; sokkal kevesebb időt
                    töltött velem mint ezelőtt, sőt olykor egész napokat időzött az erdőben azon
                    ürügy alatt, hogy vadász­ni ment; de öreg vadásza nem egyszer mondá, hogy még ki
                    sem lőtte fegyverét, hanem keresztül kasul járja az erdőséget, gondolatokba
                    merülve, s olykor lepihenvén a fűszeres gyepre.</p>
                <p>Derék nevelőnőm volt most egyedüli vigaszom. Előtte nem titkoltam bánatomnak
                    okát, s ő, ki nagyon szerette Sándort, s meg volt győződve, hogy boldogok
                    lettünk volna egy­mással, értette fájdalmamat s nem igyekezett ezt közhelyek
                    által enyhiteni.</p>
                <p>Végre egészségem, mely soha igen erős nem volt, roskadozni kezdett, s nemsokára
                    fekvő beteg lettem.</p>
                <p>Atyám a legjobb orvosok után küldött a fővárosba; mindennap kétszer szobámba jött
                    pár perczre, s nem kimélt semmit egészségem helyreállitására; de az egyedüli
                    orvossá­got, mely segithetett volna rajtam, szeretetét és Sándornak jelenlétét
                    megvonta most is tőlem.</p>
                <p>Edőmér azonban minden egyébről felejtkezvén, alig mozdult szobámból; felváltva a
                    nevelőnével virrasztott mellettem, mindent elkövetett kedélyem fölviditására, s
                    végre sikerült neki az elalvó mécset lángra gyujtani. A javulás lassan s majdnem
                    észrevétlenül kezdett beállani, ágyamat s később szobámat tudtam elhagyni, s a
                    kertben a tavaszi levegőt élvezni, de tovább nem birtam vergődni. A fák lombjai
                    már egész pompában diszlettek, s én még mindig ott valék, hol voltam, mikor
                    rügyezni kezdtek.</p>
                <p>Az orvosok látván, hogy rendeléseik nem segitnek rajtam, összedugták fejeiket, s
                    kinyi­lat­koztatták, hogy csak az M***-i fürdőnek hosszasb használata leend
                    képes erőmet helyreállitani, s igy el lőn határozva, hogy oda fogok nevelőnémmel
                    utazni. Edőmér késznek nyilatkozott bennünket nem csak oda kisérni, de velünk
                    akár meddig ott mulatni, s igy, rövid készületek után utnak indultunk, habár
                    csak április végén voltunk.</p>
                <p>Az ut, bár utazókocsink a legkényelmesb volt, s minden nap csak pár óráig
                    utaztunk, annyira kimeritett, hogy félholtan érkeztem M***-ba; egy egész hétig
                    ágyban feküdtem, s három hét telt el, mig erőm annyira visszatért, hogy
                    fürdéshez foghattam. Az első fürdők után kissé jobban érezvén magamat, Edőmér
                    mindennap kikocsizott velem. Olykor kiszálltunk s órákig időztünk az erdőségben
                    vagy a sziklák közt, hova kényel­mes utak vezettek, s mindenütt lóczák vagy lágy
                    gyepből készült kerevetek kinálkoztak.</p>
                <p>Egy napon - Junius másodikán, emlékezetembe van örökre vésve e nap -
                    sétakocsi­zásunk sokkal tovább tartott a szokottnál s végre sűrű erdőség szélén
                    szálltunk ki. Edőmér azt parancsolta a kocsisnak, várjon itt, míg sétánkból
                    visszatérünk, aztán karját nyujtotta s az erdőbe vezetett. Nevelőném az nap nem
                    volt velünk, mi nem először történt, mert nem volt barátnéja a hosszu sétáknak,
                    Edőmér pedig előre kinyilatkoztatta, hogy ma későbben a szokottnál fogunk haza
                    érkezni.</p>
                <p>Az erdőség sűrű volt, s az utak nem oly kényelmesek, mint szokott sétáinkon;
                    látszott, hogy itt az emberi kéz nem igen segitett, s a mi létezik, a természet
                    műve.</p>
                <p>Az erdő minden sűrűsége mellett nem volt nagy kiterjedésü, mert alig jártunk egy
                    negyed óráig s kiértünk abból. Előttünk bájos térség nyult el, itt-ott egy-egy
                    faluval, vagy tanyával, s messze terjedő gabonaföldekkel, melyek némelyikén az
                    aratók már hemzsegtek.</p>
                <p>Pár száz lépésnyire tőlünk egy kis helység tünteté ki szalmafödött házait, szérüs
                    kertjeit s szilvásait, egyik végén kis egyházzal, mely felé Edőmér intézte
                    lépteit.</p>
                <p>Oda érvén, láttuk, hogy az ajtó nyitva áll.</p>
                <p>Jer, nézzük meg e kis egyházat - szólt bátyám mosolyogva - ki tudja, nem foglal-e
                    valami érdekest magában.</p>
                <p>Én szó nélkül követtem, bár meg nem foghattam, mi érdekest találhatnánk e kis,
                    igen is egyszerü falusi templomban. Alig léptünk be s észrevettem, hogy a
                    viaszgyertyák égnek az oltáron, s az egyház embere teljes ékben készen áll
                    ministránsaival együtt. Az oltár bal oldalán egy férfiu állt, kinek vonásait még
                    ki nem vehettem, s mögötte egy másik, kiben nem csekély csudálkozásomra Edőmér
                    öreg vadászára, tisztességes fekete öltözet­ben ismertem.</p>
                <p>Most, lépteinket hallván, a férfiu megfordult.</p>
                <p>Sándor! - sikoltottam fel, mig lábaim a földbe látszottak gyökerezni.</p>
                <p>Vőlegényed, pár percz mulva férjed; - szólt Edőmér az oltárhoz vezetvén.</p>
                <p>Sándor elénkbe sietett, kezeimet csókokkal árasztotta el; s mielőtt magamhoz
                    tértem meglepetésemből, mielőtt szivem megszünne oly viharosan dobogni, Sándor
                    mellett álltam az oltár előtt, s az esketési szertartás kezdetét vette.</p>
                <p>Ugy éreztem, mintha álmodnék - de az álom oly szép, oly igen szép és boldogitó
                    volt, hogy féltem a fölébredéstől. Midőn a gyürüváltásra került a sor, bátyám
                    két egyszerü arany gyűrűt nyujtott a papnak, s midőn ez az egyiket ujamra akarta
                    helyhezni, elejtette s a gyűrű a földre esett. Edőmér lehajtott, hogy fölvegye;
                    de a gyűrű eltünt, és csak hosszu keresés után lelte meg azt az öreg vadász egy
                    sirköven, mely az egyház kövezetén létezett.</p>
                <p>Midőn végre ujamra tették, oly hideg volt, hogy összeborzadtam, mintha kezem
                    jégdarabhoz vagy holt testhez nyult volna.</p>
                <p>Még pár rövid percz és mindennek vége lőn. Sándor és én férj és nő valánk.</p>
                <p>* * *</p>
                <p>Még négy hétig maradtunk M***-ben, s e négy hét a legboldogabb volt egész
                    életemben.</p>
                <p>Sándor nem jött soha M***-ba, hol számos fürdővendég tartózkodott, hanem azon kis
                    faluban vette lakását, melynek egyházában házasságunk megtörtént.</p>
                <p>Hosszu sétánk alkalmával majdnem naponkint találkoztunk vele, s kétszer-háromszor
                    egy héten meglátogattuk őt lakásán, mindig az erdő tulsó szélén hagyván
                    kocsinkat.</p>
                <p>Bátyám öreg, hű vadásza tudta titkunkat, hiszen ő volt esketésünkön az egyik
                    tanu, de kénytelenek valánk nevelőnőmet is abba beavatni.</p>
                <p>Soha el nem felejtettem szegény Váray kisasszonynak elréműlt képét, midőn Edőmér
                    a titkot előtte felfödözte.</p>
                <p>Darabig nem tudott szólani; végre reszkető hangon fölkiáltott: Gyermekeim,
                    gyerme­keim! mit csináltatok! Oh! ha az öreg gróf ezt megtudja, mindnyájan
                    veszve vagyunk.</p>
                <p>De meg nem fogja tudni, Váray kisasszony, ha csak ön el nem árul bennünket,
                    jegyzé meg Edőmér kissé békétlenül.</p>
                <p>Én? megmondani Káldor grófnak mi történt? - soha, soha! - hiszen megölne
                    bennünket!</p>
                <p>Már azt még sem teszem föl atyámról; - felelt bátyám némileg sértetten - igaz,
                    hogy haragja, bár többnyire néma, - annyival mélyebb s tartósabb - de bünös
                    aljasságra atyám soha sem tudna vetemedni!</p>
                <p>Váray kisasszony erre nem felelt semmit, de könyekre fakadt, s kezeivel
                    eltakarván arczát rebegte: Szerencsétlen gyermekek - miért nem tudtatok türni és
                    várni!</p>
                <p>Várni, mig szegény Margit egészsége végkép tönkre jut, várni, mig Sándor kétségbe
                    esik - s mindezt egy üres szeszélyért! - fakadt ki Edőmér - nem, nem!</p>
                <p>Egy atya szeszélyeért; - jegyzé meg a nevelőné hangnyomattal - a gyermek mindig
                    engedelmességgel tartozik szülőinek; s ha ezt megszegi, saját boldogságát is
                    tönkre teszi. Oh! miért nem tudtam e szerencsétlen lépést meggátolni!</p>
                <p>Mindkettőnkre lehangolólag hatott a derék Váray kisasszony roszalása, bár Edőmér
                    ezt titkolni igyekezett. Ismertük az öreg hölgynek nyilt, egyenes jellemét,
                    tiszteltük és szerettük; s ha annyira nem szeretem férjemet, talán megbántam
                    volna a történteket.</p>
                <p>Végre megérkezett a rettegett nap, hol a fürdőhelyt el kellett hagynunk, s
                    egyszersmind Sándort is. Ez elválás annyival kinosabb volt, mivel azt sem
                    tudtuk, mikor remélhetjük a viszontlátás örömét.</p>
                <p>Edőmér biztatott bennünket, hogy erre majd találand módot s alkalmat; de mindez
                    oly bizonytalan volt, hogy vigaszt nem nyujtott.</p>
                <p>Öt hónap mult el visszaérkezésünk után, s én öröm s rettegés közt habozva azon
                    meg­győződéshez jutottam, hogy anya vagyok.</p>
                <p>Váray kisasszony, kinek azon percz óta, hol házasságunkat megtudta, egyetlen
                    nyugodt napja sem volt, majdnem kétségbe esett e felfödözésre, de mind a mellett
                    megigérte, hogy el nem hágy engem e válságos időben s mindenre kész, csakhogy
                    titkomat meg­őriz­hesse a felfödözéstől.</p>
                <p>Természetes, hogy e veszedelmes körülmények közt, Edőmérhez folyamodtunk
                    tanács­ért és segélyért, s ő - mint mindig - kész volt azt nyujtani, s érettem
                    mindent koczkáztatni.</p>
                <p>Egészségem, állapotomnak s a kikerülhetlen hevélyeknek következtében, ismét
                    hanyat­lott, ugy hogy szobáimat, főleg a zord, télies időben nem igen hagyhattam
                    el. Ez alkal­mat nyujtott Edőmérnek atyámat megkérni, engedje meg, hogy velem
                    Bécsbe utazzék, hol akkor egy világhirű orvos tartózkodott, kihez messziről
                    jöttek az emberek, gyógyu­lást vagy legalább enyhülést keresni.</p>
                <p>Atyám kissé vonakodott, s nekünk olykor nem csekély aggodalmunkra, ugy tetszett,
                    mintha gyanu ébredne benne; végre azonban engedett Edőmér kérésének, s el lőn
                    hatá­ro­zva, hogy Február közepe táján utnak indulunk, én, Váray kisasszony és
                    Edőmér.</p>
                <p>Posta lovakkal utaztunk, s Edőmér öreg vadásza lőn egyedüli kisérőnk.
                    Szobaleányt, már nem tudom, minő ürügy alatt, nem vittünk magunkkal.</p>
                <p>Minden szerencsésebben ment, mintsem gondoltuk. Edőmér ügyességének köszön­hettük
                    azt. Régi dajkája évek óta mint bába telepedett le egy kis, félre eső
                    mezővárosba; nála, kis házában minden emberi szem előtt elrejtve, vártam a nehéz
                    órát - ott született fiam, Mohácsi Amadé.</p>
                <p>Oly roszul voltam, hogy napokig nem tudtam semmit magamról - s mikor eszméletem
                    visszatért, első gondolatom gyermekem volt - első szavam a kérdés utána.</p>
                <p>Azt mondta nekem az öreg bába, hogy meghalt - s e gyászhir ujra a sir szélére
                    vezetett.</p>
                <p>Midőn egészségem végre némileg helyre állt, kéréseimnek engedve, azt beszélte
                    nekem az öreg nő, hogy fiut szültem, de hogy a gyermek oly gyönge volt, miként
                    tüstént a segédlelkész után futott, keresztelés végett, nehogy a pokol
                    martalékja legyen. Tudván, hogy atyám neve Amadé, erre kereszteltette a
                    gyermeket, kérvén a segédlelkészt, hogy születését ne árulja el senki előtt. Pár
                    órával ezután fiam meghalt, mielőtt én magamhoz tértem volna.</p>
                <p>Ebből állt minden, a mit a bábától megtudhattam.</p>
                <p>Alig birtam ágyamat elhagyni, s Edőmér, ki nem a helységben magában, de egy
                    közeli tanyán időzött, utánam jött; és éjnek idején, a hogy jöttem, hagytam el a
                    bába házát, s a következő nap estéjén Bécsben valánk.</p>
                <p>Ott pár hetet mulattunk, mig erőm némileg visszatért. - Szükség-e mondanom hogy
                    ezen idő alatt nem egyszer találkoztam férjemmel, ki titkon Bécsben
                    tartózkodott?</p>
                <p>Az utazás ismét megrongálta egészségemet, s mikor haza érkeztünk, alig birtak
                    lábaim.</p>
                <p>Csak másnap reggel találkoztam atyámmal, ki hallgatagabb, hidegebb s szigorubb
                    volt még a szokottnál. Midőn reggeli után távozni akartam, atyám azt mondta,
                    menjek irószobájába, mert beszélni valója van velem.</p>
                <p>Minden tagom reszketett, s szivem oly gyorsan dobogott, hogy lélekzetem elállt;
                    azt gondoltam, hogy atyám mindent tud.</p>
                <p>A negyed óra, melyet szobájában töltöttem, mielőtt ő is oda jött volna, egyike
                    volt a legkinosabbaknak kíntelt életemben. Midőn atyám végre előttem állt, a
                    kétségbeesés bátorságával vártam első szavait.</p>
                <p>A mit hallottam, egészen más volt, mint az, mitől tartottam, bár elég ijesztő az
                    is. Gróf Erdővári, kit jól ismertem, de annál kevesebbet szerettem, kezemet
                    kérte, s atyám azt akarta, hogy fogadjam el ajánlatát.</p>
                <p>Természetes, hogy azt nem tehettem - sőt akkor sem tehettem volna, ha szabad
                    vagyok még; mert tudtam Edőmértől, hogy a gróf könnyelmű, kicsapongó ember, s
                    ilyennek neje lenni - erre nem birand engem senki és semmi.</p>
                <p>Tagadó válaszom annyira felbőszitette atyámat, hogy szokott hideg nyugalma dühé
                    vált. Szemrehányásokra, aztán szitkokra fakadt, minőket soha életemben nem
                    hallottam, s végre tajtékzó ajkakkal kiáltott föl:</p>
                <p>Tudom jól, mi valódi oka tagadó válaszodnak; Sándort szereted, azt a haszontalan
                    fiút; de egyet jegyezz meg magadnak: mig én élek soha, de soha neje nem leszesz;
                    s ha halálom után merészelnéd neki kezedet nyujtani, légy elátkozva örökre!</p>
                <p>Kimeritve e nehéz óra lelkigyötrelmei által, ez utolsó csapást nem valék képes
                    elbirni; eszmélet nélkül rogytam a földre, s mikor szemeim ismét fölnyiltak
                    ágyamban valék, s az orvos mellettem ült.</p>
                <p>Holnapok teltek el, mielőtt erőm annyira helyreállt, hogy szobámat elhagyni képes
                    lettem volna, s a fák lombjai már sárgulni kezdtek, midőn első sétámat tettem a
                    kertbe, Edőmér karján, ki meg nem szünt támaszom s vigasztalóm lenni.</p>
                <p>Mikor a tél elején atyám Pestre költözött, öreg házi orvosunk - talán Edőmér
                    által megnyerve - azt állitotta, miként nem vagyok képes a városi élet
                    fáradalmait elbirni, s hogy egészségemre nézve sokkal jobb, ha falun
                    maradok.</p>
                <p>Atyám, ki talán megunta halvány képemet, elég hamar beleegyezett az orvosnak e
                    rendelésébe; s el lőn határozva, hogy atyám s Edőmér Pesten fognak telelni, én
                    pedig, Váray kisasszonynyal falun maradok.</p>
                <p>Képzelhetni, hogy ez ellen nem volt kifogásom, s midőn végre atyám utazókocsija
                    elhagyta az udvart, oly könnyebbülést éreztem, mintha kő esett volna le
                    keblemről, s mintha először hosszu-hosszu holnapok óta, szabadabban tudnék
                    lélekzeni, bár Edőmér távozását szivemből sajnáltam.</p>
                <p>Bátyám azonban irt nekem, hetenkint legalább egyszer; s leveleiből tudtam meg,
                    hogy férjem is Pesten van, de hogy atyám látogatását el nem fogadta, s ha a
                    világban kény­telen vele találkozni, a leghidegebben viszonozza üdvözléseit.</p>
                <p>Kétszer a tél elején, Edőmér ugy intézkedett, hogy Sándor időzhetett nálam pár
                    rövid óráig; s e látogatások oly titkon történtek, mikép erről még hü komornám
                    sem tudott semmit - csak Váray kisasszony, ki Sándort késő este bebocsájtotta, s
                    reggel felé ismét kieresztette, utána bezárván a kertbe nyiló ajtót. Kénytelenek
                    valánk az éjet e látogatá­sokra használni, mert nappal lehetetlen leende
                    titkunkat kiváncsi szemektől megóvni.</p>
                <p>Márczius elején Edőmér ismét irta, hogy Sándor hozzám készül, még pedig e hó
                    tizedi­kén, éjféltájban.</p>
                <p>E levél olvasására első pillanatban öröm töltötte meg csordultig szivemet - de
                    pár percz mulva összeborzadtam; mintha hideg kéz nyulna szivemhez, oly sötét,
                    előérzéshez hasonló aggodalom kapott meg egyszerre, hogy kész voltam Edőmérnek
                    irni változtassa tervét, s akadályozza e látogatást. De gyönge szivem győzött e
                    kinos érzés fölött - atyám már áprilisban szándékozott visszatérni falura, ez
                    volt tehát az utolsó kedvező alkalom, ki tudja mennyi időre. S ezt ne
                    használjam, üres félelemért? nem! nem! Sándornak jönni kell!</p>
                <p>A kitüzött nap megérkezett; reggel, dél, este elhaladtak - s végre az éj födött
                    be mindent sötét leplével. Éjfél közeledett, a cselédek lefeküdtek, minden
                    csendes és néma volt - csak szobámban égett még a lámpa. Váray kisasszony lesben
                    állt a kert ajtaja mellett - Sándor jött, nesz nélkül haladott végig a hosszu
                    folyosón, - szobámban karjaim közt volt.</p>
                <p>E pillanatban minden sötét előérzet, minden félelem el lőn feledve - csak az öröm
                    talált helyet szivemben!</p>
                <p>Váray kisasszony visszavonult szobájába - Sándor mellett ültem a pamlagon, fejem
                    vállán nyugodott, karja derekam körül volt füzve, kezem az övében hevert; annyi
                    mon­dani valónk volt s még is alig tudtunk szóhoz jutni.</p>
                <p>Mennyi idő telt el igy - nem tudom. Egyszerre ugy tetszett nekünk, mintha
                    ajtónyikor­gást és közelgő lépteket hallanánk.</p>
                <p>Hasad-e már a hajnal, hogy Váray kisasszony utánad jő? - kérdeztem fájdalmasan
                    meglepetve, de aggodalom nélkül - hiszen alig pár perczig voltál itt.</p>
                <p>Sándor épen felelni akart, mikor az ajtó fölnyilt, s atyám állt előttünk.</p>
                <p>Oly rémitő volt arcza kifejezése, hogy iszonyodva ugrottam föl ülésemből és
                    Sándor elébe vetettem magamat, mintegy paizsul atyám dühe ellen.</p>
                <p>Nyomorult! - szólt ez halkan, de öszpontosult, iszonyu haraggal - Nyomorult! -
                    sejtel­mem nem csalt - családom becsülete tönkre van téve - leányom a csalfa,
                    könnyelmü némber, roszabb a kéjhölgynél, kit talán a nyomor vitt
                    elvetemedésére!</p>
                <p>Bátyám! - kiáltott föl Sándor fölegyenesedvén, mig az ijedtség engem megfosztott
                    hangom­ból - ne itéljen el, mielőtt mindent tud.</p>
                <p>Nem vagyok rokonod többé - szakitá őt félbe atyám dühösen - hanem birád! Mindent
                    tudok, mindent, s ime itéleted, melyet magam végre hajtok.</p>
                <p>Evvel nyilsebességgel vont ki kebléből egy hosszu vadászkést, s döfte Sándor
                    keblébe, ki, nem sejtve ily megtámadást, nem gondolt védelemre.</p>
                <p>Férjem! sikoltottam föl a kétségbeesés egész erejével - atyám! te férjemet
                    gyilkoltad meg.</p>
                <p>Evvel Sándor hullájára vetettem magamat, s eszméletem elhagyott.</p>
                <p>* * *</p>
                <p>Azt mondták nekem, hogy őrült voltam, és csak két év mulva nyertem vissza
                    lassanként eszemet.</p>
                <p>Meglehet! nem tudnám sem tagadni, sem megerősiteni; mint egy hosszu, kinos álomra
                    emlékszem csak vissza ezen időszakra, melyhez képest a halál gyönyör leende.</p>
                <p>Az első dolog, melyre tisztán emlékszem az, hogy Váray kisasszonnyal a kertben
                    ültem, szép nyári napon, s kérdeztem tőle, hová lett Edőmér, kit már oly igen
                    régen nem láttam, s miért nem jő hozzám többé férjem. Hiszen atyám távol van -
                    folytatám, nem látom őt soha; Sándor tehát eljöhetne egész biztosságban.</p>
                <p>Könyes szemekkel nézett reám a hű teremtés, és kitérőleg felelt; de ez ki nem
                    elégitett engem; s látván, hogy egész öntudatommal birok, s hogy bizonytalan
                    feleletei fölizgat­nak, üdvösebbnek vélte nekem az igazat megmondani, bár
                    gyöngéden s a legnagyobb óvatossággal.</p>
                <p>Szavai közben a sürü fátyol, mely ugyszólván elmémre boritatott a betegség által,
                    lassankint elvonult, s a mult előttem állt egész iszonyuságában.</p>
                <p>Kevésbe mult, hogy vissza nem estem elmebetegségembe - de erős akaratom győzött.
                    Tisztán akartam látni, sorsomat tudni, egész ridegségében - s az akarat győzött
                    a gyönge természet fölött. De bátyám, Edőmér? - szóltam hosszas hallgatás után -
                    hol van ő? mi történt vele?</p>
                <p>Edőmér - felelt Váray kisasszony - megtudván, mi történt, látván, minő állapotban
                    van ön, gyermekem, s érezvén, hogy nem tehet többé semmit önért, kivándorolt
                    Amerikába. Láttam őt elutazása előtt, s azt mondá nekem, hogy nem mer atyja
                    közelében maradni, tudván, miként ő szegény Sándornak gyilkosa. Érezte, hogy
                    borzad tőle, sőt hogy gyülö­li; s jobbnak vélte távozni, ne hogy valami
                    összekoczczanás alkalmával, még nagyobb szerencsétlenség történjék.</p>
                <p>Azóta egyszer irt nekem - akkor New-Yorkban volt, de mondá, miként nem szándoka
                    ott maradni, hanem belebb menni nyugot felé. - Feleltem levelére, de azóta
                    válasz nem jött, s nem tudok többé semmit róla.</p>
                <p>Én is irtam Edőmérnek, s nem tudván hol van, New-Yorkba czimeztem levelemet.
                    Alkalmasint meg nem kapta. Holnapról holnapra, évről évre vártam tőle hirt - nem
                    jött semmi; - végre öt év mulva megérkezett atyámhoz azon gyászhir, hogy bátyám
                    meghalt.</p>
                <p>A tudósitás a hatóságok által jött atyámhoz, egy ládával együtt, Edőmér lakásában
                    talált holmival.</p>
                <p>* * *</p>
                <p>Napjaim szomoruan, de csendesen folytak le. Falun éltem mindig, elszigetelve
                    szobáim­ban, csak Váray kisasszonyt s komornámat látván.</p>
                <p>Atyámmal csak ritkán találkoztam - s e találkozások életem legkinosabb perczei
                    közé tartoztak. Ő most többnyire Pesten lakott, vagy külföldön utazott, és csak
                    néha-néha töltött pár napot kastélyában. Ugy látszik büntette sötét kisértetként
                    állt itt előtte - s talán felfödözéstől is tartott - bár nálam s Váray
                    kisasszonyon kivül csak egy élő lény tudta azt még - öreg lovásza, ki őt kisérte
                    midőn ébredező gyanu következtében éjjel lóháton jött Pestről; s kinek
                    segedelmével még azon éjjel vitte el Sándor holttestét, s temette el, - hol? -
                    ezt meg nem tudhattam soha; - mert a lovász még gazdája előtt halt meg, s atyám
                    maga hallgatott mint a sir, mindenről mi e gyászesetre vonatkozott.</p>
                <p>Hogy Sándor valóban férjem volt, ezt Váray kisasszony által tudta meg, ki
                    sikoltásomra szobámba rohant; s ugy azt is, hogy Edőmér az egésznek
                    elintézője.</p>
                <p>Négy évvel Edőmér kimulta után atyám is meghalt, külföldön, idegenek közt; csak
                    holttestét hozták vissza ide, a családi sirboltba.</p>
                <p>Vagyona reám maradt; gazdag valék tehát és szabad. Elhagyhattam volna fogságomat,
                    mert eddig életem nem volt más mint fogság.</p>
                <p>De a hogy a fogoly végre megszokja börtönét, ugy én is megszoktam sőt
                    megszerettem magányomat; éreztem, miként nem vagyok többé képes a világban s a
                    világgal élni; nem voltak semmiféle összeköttetéseim, nem ismertem, nem
                    szerettem senkit.</p>
                <p>Mit csinált volna a csendes, bús, kimerűlt remete a világ zajában? mit kerestem
                    volna annak örömei s hevélyei közt?</p>
                <p>Nem változtattam tehát semmit, vagy legalább igen keveset magányos, egyforma
                    élet­módomban - azt hittem, hogy jobbat nem tehetek.</p>
                <p>Körülbelül másfél éve, hogy ügyvédemnek, Dömötörnek szüksége lévén valami családi
                    okiratra, pár órát töltöttem a levéltárban, keresvén s reá is akadván a kivánt
                    irományra.</p>
                <p>De olyanra is akadtam, mit nem kerestem, sőt miről nem is tudtam, hogy létezik,
                    az az egy csomó Edőmér testvéremhez czimzett levélre.</p>
                <p>Látszott, hogy e csomó még azon állapotban van, a hogy atyám azt alkalmasint azon
                    ládában lette, melyből szegény bátyám hagyománya állt. Vagy kevés fontosságot
                    tulaj­do­nitott e leveleknek, vagy más okból nem bántotta ezeket; de
                    meggyőződésem az, hogy atyám soha ki nem bontotta e csomót.</p>
                <p>Én sem hittem, hogy fontosak legyenek e levelek, de annyira szerettem Edőmért,
                    hogy minden, a mi reá emlékeztetett, fontossággal birt előttem; azért magammal
                    vittem a csomót szobámba s ott fölbontottam.</p>
                <p>Mindenféle levelekből s irományokból állt ez, de melyek egyelőre nem idézték föl
                    figyel­memet.</p>
                <p>Egyszerre egy igen roszul irt magyar levélnek aláirására estek szemeim - a név
                    ismeretesnek tetszett.</p>
                <p>„Özvegy Podrákné!” - ki lehet ez, hol és mikor hallottam e nevet?</p>
                <p>Egyszer, mintha a villám átnyilalt volna elmémen, tisztán előttem állt, hogy ez
                    Edőmér­nek régi dajkája - a bábának neve, kinek házánál fiam született.</p>
                <p>Edőmér mindig keresztnevén szokta dajkáját nevezni, azért nem tudtam mindjárt
                    családi nevére emlékezni.</p>
                <p>Nem csak egy, hanem több levél volt ott tőle - roszul, alig érthetően irva - de
                    átolvastam mindegyiket - oh! minő feszült érdekkel!</p>
                <p>Érteni fogod azt, ha megmondom, hogy mindegyikben a gyermekről volt szó - azon
                    gyermekről, kiről a bába azt állitotta, hogy meghalt, pár perczczel születése
                    után.</p>
                <p>„Köszönöm a pénzt - átadtam az embernek - a gyermek jól van.”</p>
                <p>„A gyermek nő és erősödik - azt találom, hogy méltóságodhoz hasonlit, többet mint
                    anyjához, Margit kisasszonyhoz.”</p>
                <p>„A fiu ép mint a makk; - az ember és felesége jól bánnak vele - az utóbbi nem is
                    sejti, hogy nem saját gyermeke; - a pénz megérkezett.”</p>
                <p>Ilyen és ehez hasonlók voltak e levelekben. Álmodtam-e? való az a mit olvasok,
                    vagy gyönge elmémnek játéka? tehát gyermekem él - legalább élt még akkor, mikor
                    e levelek irattak. De hol? kinél? - mi történt vele? hol van most?</p>
                <p>Nem vagyok képes a zavart, a hányattatást leirni, melyben valék. Mit csináljak?
                    kihez forduljak? hiszen nem volt senkim a világon, kiben bizhattam.</p>
                <p>Tanácskoztam Váray kisasszonynyal; ő sem tudott semmit, s ugy mint én azt hitte,
                    hogy gyermekem meghalt. Végre abban állapodtunk meg, hogy fiatal
                    társalkodónőmet, ki nagyon jó és derék leány, beavatjuk az egészbe; ő aztán azon
                    ürügy alatt, hogy családját látogatja meg, mi már többször történt, azon
                    helységbe utazhat, hol Podrákné él, vagy legalább élt, s tőle talán
                    kicsikarhatja a valóságot. Szabad volt akár mit igérni az öreg bábának, csakhogy
                    fölfedezze, hol van fiam és mi történt vele?</p>
                <p>Hiában - mind hiában!</p>
                <p>Podrákné rég meghalt - nővére elköltözött a helységből - nem tudta senki
                    hová.</p>
                <p>Ugy állván a dolog, elhatároztam, hogy ügyvédemet, Dömötört magamhoz hivatom,
                    mindent elbeszélek neki, a kutatást reá bizom s egyszersmint végrendeletemet is
                    meg­irom, melyben házasságomat fölfedezem, s vagyonomat fiamnak hagyom - ne hogy
                    ez kárt szenvedjen, ha talán hirtelen találnék meghalni, mire orvosom által rég
                    el valék készitve.</p>
                <p>Lázas ingerültségben vártam az ügyvéd megérkezését; alig pihent ki egy kissé,
                    magam­hoz hivattam a kertbe s mindezt elbeszéltem a derék öreg embernek, kérvén
                    őt, legyen segitségemre fiam fölkeresésében.</p>
                <p>Ő ezt megigérte, s nyugodt, kedélyes szavai lecsillapitották ingerültségemet.</p>
                <p>Aztán lelkére kötöttem készitse el minél előbb végrendeletemet s szerezze meg az
                    M-i lelkésztől házassági bizonyitványomat, ne hogy fiam sorsa ennek hiánya által
                    koczkáz­tatva legyen.</p>
                <p>Dömötör az irományokat összeszedvén, bucsut vett tőlem, midőn szemem egy alakra
                    esett, mely épen szemközt velem, a fák árnyékában lassan tovább haladott.</p>
                <p>Lélekzetem elállt - szivem megszünt dobogni - ez ő volt - ő! férjem! Mohácsi
                    Sándor!</p>
                <p>Visszadőltem párnáim közé, nem tudtam többé mi történik velem. Mikor ismét
                    magam­hoz tértem, szobámban voltam a pamlagon, mig fiatal társalkodónőm s
                    komornám körülettem mozogtak, ápolásommal elfoglalva.</p>
                <p>Alig kezdett erőm kissé visszatérni s eltávolitván a komornát, mindent
                    elbeszéltem Nellinek a társalkodónőnek, ki egész bizodalmamat birja, s kértem,
                    kutassa föl a kertet, a házat, az egész vidéket, hogy győződjem meg élő lény
                    volt-e az, a kit láttam vagy eszménykép, lenge árny!</p>
                <p>A kutatások megtörténtek - nem találtak senkit, semmit. Férjem árnyát láttam-e?
                    nem tudom - nem tudom - de hiszem - annál inkább, mivel ő, ha élne, most ötven
                    éves férfiu volna - a mit láttam pedig fiatalkori képe volt; - de ez csak
                    későbben jutott eszembe, mikor a nyugalom kissé visszatért keblembe.</p>
                <p>Hetek, holnapok multak el - Dömötör mindent elkövetett, hogy fiam nyomába
                    akadjon, de eredmény nélkül. Podrákné nővére eltünt, mintha a föld nyelte volna
                    el, és nincs senki ki legkisebbet is tudna az egész dologról.</p>
                <p>Hová vitte Podrákné fiamat - kinek adta át? - nem tudom - s talán meg nem tudom
                    soha!</p>
                <p>És most kedves rokonom, bucsut veszek tőled; mindent elmondtam, a mit tudnod
                    kell. Ki vagyok merülve, sok idő kellett e hosszu levélnek irására, mert erőm
                    igen csekély, s e szomoru visszaemlékezések még inkább kimeritik azt.</p>
                <p>Isten veled! Ha sikerülne fiamat megtalálni, s ha ezáltal azon örökség, melyre
                    talán szá­mot tartottál, nem szállna reád - ne neheztelj. Ez utolsó kérése
                    szerető rokonodnak</p>
                <p>Mohácsy Sándornénak.</p>
                </div>
            </div>
            <div type="group">
                <head> Végjelenetek. </head>
                <div type="chapter">
                    <head>I.</head>
                <p>Holnapok teltek el s az Oxenstjern család nem hallott semmi ujat az örökségi
                    ügyben.</p>
                <p>A 150,000 forint Irmának s az 50,000 anyjának ki lőnek fizetve; de ki leend végre
                    a Káldor család gazdag jószágának birtokosa; nem tudta még senki, mert bár a
                    valódi örökösnek, Mohácsi Amadénak feltalálására nem lőn semmi elmulasztva, még
                    mind nem sikerült nyomá­ba is akadni.</p>
                <p>Oxenstjern gróf a nyarat családjával együtt az idén valami külföldi fürdőben
                    töltötte, melyet a grófnénak ajánlottak az orvosok.</p>
                <p>Midőn visszatérték, az ősz már beköszönt - a levelek sárgulni kezdettek, s a szél
                    busan süvöltött a szántóföldek ugarán át.</p>
                <p>Mindamellett Oxenstjernék meg pár holnapot falun akartak tölteni, mert csendre
                    vágytak a zajosan töltött nyár után. Visszajövet nem is mulattak tehát Pesten,
                    hanem egyenesen Ujfalura siettek, s ott nem sokára egészen rendben valának.</p>
                <p>Egy este a család kerék asztal körül ült, melyen két lámpa égett.</p>
                <p>A három hölgy csinos munkákkal volt elfoglalva; a gróf pedig, megunván az
                    olvasást, patience-al mulatta magát.</p>
                <p>Egyszerre az udvaron az ebek csaholni kezdettek, mig távulról kocsizörgés
                    hangzott.</p>
                <p>Valami látogató érkezik; - szólt a grófnő; ki lehet ez? hiszen alig tudhatja még
                    valaki, hogy haza érkeztünk.</p>
                <p>Csengess Irma! - mondá a gróf - hadd tudjuk meg a cselédek által, ki
                    érkezett.</p>
                <p>Az inas belépett.</p>
                <p>Kocsi hajtott az udvarba - szólitá őt meg a gróf - látogató jött-e?</p>
                <p>Ugy tudom, hogy Dömötör ügyvéd ur érkezett meg.</p>
                <p>Dömötör? mi hozhatja őt ide ily váratlanul? szobát kell nyitni számára, s ha
                    levetette köpenyét, ide kell vezetni. Aztán siessetek az estebéddel, mert az
                    ügyvéd ur éhes lesz.</p>
                <p>Az inas távozott.</p>
                <p>Oxenstjern gróf, félbe hagyván az elkezdett patience-t, föl s alá kezdett járni a
                    szobában, s időről időre ismételte kérdését: mi lehet Dömötör váratlan
                    megjelenésének oka?</p>
                <p>A grófné hallgatott; ismerte férjét, s tudta, hogy ilyenkor legjobb őt magára
                    hagyni.</p>
                <p>Igy telt el körülbelül egy negyed óra. Egyszerre az ajtó fölnyilt s azon az öreg
                    ügyvéd lépett be.</p>
                <p>Isten hozta Dömötör ur! - szólt a gróf, kezét nyujtván az ügyvédnek; - minek
                    köszönhetjük váratlan megjelenését?</p>
                <p>Azt hittem gróf ur - felelt Dömötör, a széket elfoglalván, melylyel a grófné
                    megkinálta - hogy legjobb, ha személyesen közlök méltóságoddal oly hirt, mely
                    talán nem a legörvendetesb.</p>
                <p>Minő hirt? - kérdé a gróf oly arczkifejezéssel, mely mutatá, hogy van némi
                    sejtelme a hir minőségéről, mig a hölgyek kiváncsian tekintettek Dömötörre.</p>
                <p>Az - lőn a nyugodt felelet - hogy a Káldori jószágok örököse, báró Mohácsi Amadé
                    él s kész örökségét átvenni.</p>
                <p>Ah! - kiáltottak föl mindnyájan.</p>
                <p>És hogyan tudtak önök végre reá akadni? - kérdezte a gróf rövid szünet után,
                    kissé szemre­hányólag, mintha azt találná, hogy az ügyvéd tul a rendén nagy
                    tevékenységet fejtett ki ez ügyben.</p>
                <p>A legegyszerübb módon. A bába nővére előkerült, s igy minden meg lőn fejtve.</p>
                <p>Ismét szünet lőn; - a gróf nem szólt, - látszott, hogy rosz kedve van; s a
                    hölgyek, mind­amellett, hogy kiváncsiságuk nagyon föl volt ingerelve, nem mertek
                    szólni; mert ha a házi urnak rosz kedve kerekedett, mindenki tudta, hogy nem jó
                    vele szót váltani.</p>
                <p>Végre Dömötör folytatá:</p>
                <p>Gróf ur - tudom, hogy a hir, melyet hoztam, méltóságodra nézve nem lehet
                    kellemetes - oly szép és gazdag örökség elvesztése, minő a Káldorféle, még a
                    legigazságosabb s legnagy­lelkübb emberre is kissé lehangólag hat; de van egy
                    biztos mód arra, hogy ez örökség méltó­ságod családjában maradjon.</p>
                <p>Hogy családomban maradjon? - vágott közbe Oxenstjern - nem értem önt, Dömötör ur;
                    nem látom át a dolog lehetőségét.</p>
                <p>Ez pedig igen egyszerü; - felelt az ügyvéd mosolyogva - az egész abból áll, hogy
                    báró Mohácsi Amadé, általam méltóságodtól megkéreti Irma grófhölgy kezét.</p>
                <p>Leányom kezét? - kiáltottak föl egyszerre Oxenstjern és neje, mig Irma
                    elhalaványodott s Neuhuber kisasszony egy részvétteljes tekintetet vetett
                    növendékére.</p>
                <p>Ugy van gróf ur! - szólt az ügyvéd nyugodtan, - s mondhatom, hogy a fiatal báró
                    deli, jól készült, becsületes férfiu, kivel Irma grófnő boldog lehetne.</p>
                <p>Hm! - jegyzé meg végre a gróf - az ajánlat épen nem megvetendő; - szép név,
                    gazdag vagyon - -</p>
                <p>Oh atyám, atyám - tört ki most Irma, nem fékezhetvén tovább nyugtalanságát - ez
                    lehetlen; nem lehetek soha ezen emberé!</p>
                <p>Irma! - intett a grófnő, mig férje egész meglepetéssel nézett leányára, mintha
                    gondolná - ki mer itt véleményemmel ellenkezni.</p>
                <p>Lassan, lassan! kedves grófnő! - szólt az ügyvéd jókedvüen s némi kedélyességgel
                    - Ugy hiszem, elébb látni kellene a kérőt, mielőtt ellene nyilatkozunk.</p>
                <p>Ugy van! - erősíté a gróf - Dömötör urnak tökéletes igaza van.</p>
                <p>És mivel a fiatal báró itt van - -</p>
                <p>Itt van? - kiáltottak föl mindnyájan.</p>
                <p>Itt van, igen, velem jött - nem volna könnyebb dolog, mint személyesen vagy
                    elfogadni aján­latát, vagy neki szépen font kosarat adni. - Szabad-e a fiatal
                    bárót nagyságtoknál bemutat­nom?</p>
                <p>Szabad, szabad! - felelt a gróf hirtelen, attól tartván, hogy leánya ellenkezni
                    mer, mig Irma könyekre fakadt.</p>
                <p>Az ügyvéd nem várt egyéb fölhatalmazásra, hanem tüstént fölkelt s elhagyta a
                    szobát.</p>
                <p>Pár rövid percz mulva az ajtó ismét fölnyilt, s azon Dömötör s gyámfia Ferencz
                    léptek be.</p>
                <p>No, s hol van báró Mohácsi? - kérdezte a gróf, tekintetbe sem vévén a fiatal
                    ügyvédet.</p>
                <p>Itt, nagyságtok előtt; - felelt Dömötör - fogadott fiam, az egykori koldusfiu,
                    nem más, mint báró Mohácsi Amadé.</p>
                <p> </p>
            </div>
            <div type="chapter">
                <head>II.</head>
                <p>Nehéz volna az általános meglepetést leirni, ugy szintén a zavart és örömet,
                    melyek Irma szép vonásain feltüntek.</p>
                <p>A gróf és neje alig hittek füleiknek, s talán meg kevésbé szemeiknek, midőn észre
                    kezdették venni, hogy Irma egy cseppet sem irtódzik többé uj kérőjétől, sőt a
                    legangyalibb megadással türi sorsát; mig Neuhuber kisasszony könyes szemekkel
                    tekintett a fiatal párra, s az öreg ügyvéd kedélyes mosolylyal szólt:</p>
                <p>Ugy látszik gróf ur, hogy e kényes ügy a legszebb utban van békés
                    kiegyenlitésre.</p>
                <p>Ugy látszik! ismételte a gróf eltitkolhatlan csudálkozással. - Annál jobb! - tevé
                    hozzá rövid szünet után - igy tul vagyunk minden bajon.</p>
                <p>De szóljon csak Dömötör ur - vágott közbe a grófné - hogyan sikerült végre a
                    dolgot föl­fedezni?</p>
                <p>A bába nővérére akadtunk, mint mondám; még pedig elég csudásan saját házamnál.
                    Hat éve körülbelül, hogy egy becsületes özvegyasszony nálam szakácsnéi és
                    gazdasszonyi minőség­ben szolgál; férje szücs volt Gyöngyösön, s halála után
                    özvegye nem élhetvén csekély vagyo­nából, bérbe adta kis házikóját s Pestre ment
                    szolgálatot keresni, melyet nálam talált végre.</p>
                <p>E régi cseléd, ki asztalnál is szolgált, mult holnapban egy napon este felé,
                    mikor egyedül ültem szobámban, kopogtatott ajtómon, s midőn engedelmet nyert
                    belépni, ekként szólt:</p>
                <p>Tens ur! Ma délben, mikor az ételt felhoztam, hallottam, mit beszélt a tens ur az
                    urfival, (igy nevezte ő régi szokásból Ferenczet, az-az báró Mohácsit.)</p>
                <p>Hát ebbe mi különöst talál az ifjasszony? - feleltem nevetve - hiszen mindennap
                    hallja mit beszélünk.</p>
                <p>Hallom ám! - folytatá a gazdasszony - de az egészen más dolog. Ugy-e, a tens ur s
                    az urfi azt mondták az asztalnál, hogy Podráknénak, az egykori E***-i bábának
                    nővérét keresik?</p>
                <p>Ugy van; keressük e némbert évek óta, a nélkül, hogy legkisebb nyomára is tudnánk
                    akadni.</p>
                <p>No most megtalálta a tens ur, mert e némber én vagyok.</p>
                <p>Fölugrottam székemről mintha a villám lecsapott volna mellettem: Hogyan, maga, az
                    én tulajdon szakácsném? maga Podrákné nővére?</p>
                <p>Én la! - felelt a némber - s mi volna ebben oly csudálatos? Podrákné halála után,
                    ki nekem elég gyalázatosan egy krajczárt sem hagyott, hanem mindenét ama korhely
                    testvérének testálta - én nem valék édes nővére, mert atyánk kétszer nősült -
                    nem volt mit tennem E***-ben, abban a kis fészekben, hanem Gyöngyösre mentem,
                    hol anyámnak egy huga élt. Ott megismerkedtem boldogult férjemmel s nemsokára
                    hozzá is mentem.</p>
                <p>De hogyan van, hogy E***-ben senki sem tudta hová lett?</p>
                <p>Hm - szólt a szakácsné kissé elfogultan pár csekély adósságom volt E***-ben; s
                    nem tudván azokat kifizetni, nem mondtam senkinek, hová megyek.</p>
                <p>Képzelhetni gróf ur - folytatá az ügyvéd - hogy most az egész ügy felől hamar
                    tisztában voltunk. A gazdasszonynak jól pörgött a nyelve s tőle fél óra alatt
                    mindent megtudtunk, s nem csekély meglepetésünkre láttuk, hogy az oly régóta
                    keresett örökös, az egész idő alatt kézügyünkben volt.</p>
                <p>Káldor Edőmér gróf - ezt beszélte a szakácsné - meghagyta nővéremnek, hogy ha a
                    gyermek megszületik, első alkalommal távolitsa azt el, s mondja meg a
                    kisasszonynak - akarám mondani a bárónőnek - hogy a kisded meghalt.</p>
                <p>De miért tevé ezt? - kérdeztem.</p>
                <p>Azért, tens ur, mert tudta, minő nehezen esne a kis - a bárónőnek, gyermekétől
                    elválni; pedig ez kikerülhetlen volt, mert nagyon, de nagyon tartott az öreg
                    gróf haragjától, ha megtudja a dolgot. Pedig - azt mondta - ha nővérem tudja,
                    hogy gyermeke él, s hol van, meg nem állhatja, hogy mindjárt-mindjárt meg ne
                    látogassa, s ezáltal könnyen napfényre jöhet az egész dolog. Azután folytatá:
                    Tehát gondját viseljük a gyermeknek mély titokban, s atyám halála után valljuk
                    be szegény Margitnak az igazat, ha csak nem sikerül atyámat e házassággal elébb
                    kibékiteni.</p>
                <p>És mit csinált a bába a gyermekkel?</p>
                <p>Fél nappal a bárónő után, egy szegény zsellér felesége holt gyermeket szült, s
                    oly roszul volt, hogy mit sem tudott magáról. Néném jó összeg pénzt igért e
                    szegény embernek évenkint, ha a bárónő fiát veszi be saját gyermeke helyébe, s
                    még nejének sem szól erről semmit.</p>
                <p>Tovább, tovább!</p>
                <p>A pórember reá állt, s felesége holta napjáig sem tudta meg, hogy fia nem az ő
                    gyermeke. Öt hat évig a pénz minden évben pontosan megérkezett, s néném azt
                    átadta a zsellérnek, de egyszerre csak kimaradt, s később azt hallottuk, hogy a
                    fiatal gróf, ki messze földre elutazott, mert atyjával nem tudott többé egy són
                    s egy kenyéren élni, meghalt. Pár holnappal azután, néném is meghalálozván,
                    elhagytam a vidéket, s nem tudom, mi történt ezentul a gyermekkel.</p>
                <p>Tudja-e a pórember nevét?</p>
                <p>Tudom ám; Juhász Péternek hivták!</p>
                <p>Atyám! - kiáltott föl Ferencz, fogadott fiam, fölugorván székéről, halvány
                    arczczal s reszkető tagokkal.</p>
                <p>A többit fölösleges volna elbeszélnem - folytatá az öreg ügyvéd - elég az hozzá,
                    hogy minden szükséges lépések megtörténtek s báró Mohácsi Amadé, törvényesen el
                    van ismerve s jószágai teljes birtokába jutand.</p>
                <p>* * *</p>
                <p>Mi is, ugy hisszük, azt mondhatjuk hogy a többit elbeszélni fölösleges volna.</p>
                <p>Csak annyit emlitünk még, hogy négy holnap mulva Ujfalun lakodalom volt, s hogy a
                    fiatal pár a régi Káldor kastélyban vette lakását.</p>
                <p>Irma nyoszolyó leánya, Zalányi Áda, s a vőfény, Bánhalmi Victor, ez alkalommal
                    ugy látszik azon meggyőződéshez jutottak, hogy jobbat nem tehetnek, mintha Irma
                    s Amadé példáját követik, mert még az év eltelte előtt Zalányi Áda, Bánhalmi
                    Victorné lőn.</p>
                <p>És most bucsut vevén személyzetünktől, tollunkat félretesszük, s a tintatartót
                    bezárjuk.</p>
                <trailer>VÉGE.</trailer>
            </div>
            </div>
        </body>
    </text>
</TEI>
