<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU06043_2" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
  <teiHeader>
      <fileDesc>
         <titleStmt>
            <title>Házasságtörés</title>
            <author>
               <persName>
                  <surname>Móricz</surname>
                  <forename>Zsigmond</forename>
               </persName>
               <date from="1879" to="1942">1879-1942</date>
               <idno type="VIAF">22179627</idno>
            </author>
            <respStmt>
               <resp>ELTeC conversion</resp>
               <name>
                  Palkó Gábor
                  <ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">23539</measure>
            <measure unit="pages">56</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC and ELTE Novel Corpus</p>
         </publicationStmt>
         <sourceDesc>
            <bibl type="digitalSource">
               <title>Házasságtörés</title>
               <date>2013-01-02</date>
               <publisher>Magyar Elektronikus Könyvtárért Egyesület</publisher>
               <ref target="https://mek.oszk.hu/06000/06043/"/>
               <respStmt>
                  <resp>Original Electronic Edition</resp>
                  <name>Varjú Mária</name>
               </respStmt>
            <bibl type="printSource">
               <title>Házasságtörés</title>
               <author>Móricz Zsigmond</author>
               <pubPlace>Budapest</pubPlace>
               <publisher>Szépirod. Kvk.</publisher>
               <date>1985</date>
               <ref target="https://mek.oszk.hu/06000/06043/"/>
               <idno>ISBN 963 15 3080 9</idno>
            </bibl>
            <bibl type="firstEdition">
               <title>Házasságtörés</title>
               <author>Móricz Zsigmond</author>
               <date>1922</date>
            </bibl>
            </bibl>
         </sourceDesc>
      </fileDesc>
     <encodingDesc n="eltec-0">
        <p/>
     </encodingDesc>
     <profileDesc>
        <langUsage>
           <language ident="hu">Hungarian</language>
        </langUsage>
     </profileDesc>
     <xenoData>
        <ns1:eltec>
           <ns1:authorGender key="M"/>
           <ns1:size key="short"/>
           <ns1:canonicity key="high"/>
           <ns1:timeSlot key="T5"/>
        </ns1:eltec>
     </xenoData>
     <revisionDesc>
        <change when="2024-05-04"/>
     </revisionDesc>
  </teiHeader>
  <text>
      <body>
         <div type="chapter">
            <head>1</head>
            <p>Oly mélyen el volt merülve gondolataiba, hogy a minisztérium kapujában barátságosan
               intett láthatatlan útitársának:</p>
            <p>- Szervusz.</p>
            <p>Elmosolyodott.</p>
            <p>- Várjál meg, míg kijövök.</p>
            <p>Ezzel bement a kapu alá.</p>
            <p>A portás ímmel-ámmal a sapkája felé emelte a kezét, s ő barátságosan
               rámosolygott:</p>
            <p>- Jó reggelt, Miákits bácsi.</p>
            <p>Azzal igen gyorsan elment, szinte menekült, mert tudta, hogyha megvárja a
               visszaköszönést, akkor szivart fog adni neki, s sajnálta tőle, de viszont mintegy
               maga előtt takarva ezt a szennyes önzést, mintha idegent akarna megtéveszteni, így
               szólt az első lépcsőfokon:</p>
            <p>- Ejnye, egy szivart kellett volna neki adni.</p>
            <p>A zsebéhez nyúlt, sorra tapogatta minden zsebét, s egyúttal félszemmel visszalesett,
               hogy a portás látja-e ezt a kaparászást, mert ha látja, akkor azt fogja hinni, hogy
               csak véletlenül nincs nála...</p>
            <p>A lépcsőn utolérte Ossi, osztálybeli kollégája, hosszú hajú román fiú, s nagy
               léptekkel rárohant, hosszú karjaival elérte, s a vállát megfogta:</p>
            <p>- Kinek köszönt maga a kapuban, Boldvay úr?</p>
            <p>Isti elvörösödött. Először csak egy kicsit, s nevetett, de a pirulása egyre
               fokozódott, s egész bíborvörös lett lassan. Nevetett.</p>
            <p>- Én? Köszöntem?</p>
            <p>- Szervusz, várjál meg... azt mondta.</p>
            <p>Isti most már szinte fekete-vörös lett, hallatlanul szégyellte magát, oly hangosan
               beszélt, hogy meghallották?... Tátott szájjal soká bámult Ossira, ez gondolatolvasó?
               Félt tőle, mert ez gonosz ember: román, sovány s májfoltos, az ajka egész kék, s
               fekete szeme s olajbarna bőre van, a haját is úgy viseli, mint a hipnotizőr.</p>
            <p>- Mit köszöntem - mondta mérgesen -, kinek köszöntem volna, egyedül jöttem.</p>
            <p>A román fiú nevetett, s fölényesen megveregette a vállát:</p>
            <p>- Magának fantáziája van, Boldvay úr!</p>
            <p>Egymás mellett mentek fel a harmadik emeletre, s a számvevőségi üvegfolyosón átmentek
               a bal frontra, a saját osztályuk felé.</p>
            <p>- Na - mondta Ossi -, ezt az épületet se fogják egyhamar lebontani.</p>
            <p>- Miért?</p>
            <p>- Nem szavazta meg a költségvetést az országgyűlés.</p>
            <p>Boldvay Isti eltűnődött, ő soha nem érezte kontaktusban a hivatalt az
               országgyűléssel... Nem is gondolt eddig arra, hogy az országgyűlésnek valami köze
               volna a minisztérium sorsához... Egyáltalán nem volt hozzászokva, hogy a dolgok
               mozgató erőit messzebb keresse, csak éppen magukban a dolgokban... Most megnézte a
               nagy sárga épületet, amely rideg volt, s szomorú, csak ez az egy üvegezett folyosó
               adott neki valami különös jelleget, ami a pesti bérházakból hiányzik... S persze lent
               az első emelet udvari frontja, amely szintén tágasra épített üvegezett tornác: a
               miniszteri helyiségek ott vannak.</p>
            <p>Bementek a sötét előszobába, ott állott Kecskeméti, a daliás irodaszolga, magas volt,
               s egyenes, és oly úrias megjelenésű, hogy szinte sértő volt, államtitkár lehetett
               volna evvel a fejjel.</p>
            <p>Kissé meghajolt az urak előtt, s jó reggelt mondott.</p>
            <p>Nem fogadták a köszönését, ez úri volt, csak a szemével biccentett Ossi, s mikor már
               az ajtó kilincsét fogta, hogy a szobájukba belépjenek, akkor szólt vissza:</p>
            <p>- Már nem köhög, Kecskeméti, kérem?</p>
            <p>A szolga meg volt lepve, vállat vont, s mire a választ kigondolta volna, akkorra az
               urak már bent voltak a szobában, ahol a kályhában ropogott a tűz, de még hideg volt,
               s az urak télikabátban állottak körül. A kabát Hofbauernek is a vállán volt, csak
               úgy vállra vetve, s Mortara úrnak is, de szegény vértelen, tüdősorvadásos Vér
               napidíjas begombolkozva didergett a kályha mellett, s hosszú, sápadt ujjaival
               dideregve ölelgette a barna csempéket.</p>
            <p>- Undok egy idő - mondta Ossi -, jó reggelt kívánok, uraim, jó reggelt, jó
               reggelt.</p>
            <p>Mindenkivel kezet fogott, valami különös nagyuras diplomatamozdulattal, s más kezével
               mindjárt hátrasimította hosszú, fényes, olajosan fényes, nyakáig érő haját -
               képzeljék, képzeljék az urak, Boldvay úr mikor a minisztérium kapujába ért...</p>
            <p>- De kérem, ne vicceljen velem - kiáltott fel Isti pulykamérgesen -, kikérem
               magamnak.</p>
            <p>- Semmi, semmi - nevetett Ossi -, egy szót se szóltam - evvel fontoskodva az
               asztalhoz ment.</p>
            <p>Az urak, akik éhesen lestek a szokott reggeli heccelődésekre, mi az, mi az? a
               feleségétől búcsúzott?</p>
            <p>- Ja, fiatal házas.</p>
            <p>- Nono.</p>
            <p>- Az szép, mikor még a fiatal számtisztet a felesége bekíséri a hivatalba... Istenem,
               mikor én is fiatal számtiszt voltam...</p>
            <p>Oly egyszerre s gyorsan beszéltek, nem is lehetett tudni, ki mit mond.</p>
            <p>Belépett, szintén vállra vetett télikabátban Pongrácz számvizsgáló, furcsa,
               szolgabírós kerek fejét előredugva erélyesen nézett rájuk, mit nevetnek:</p>
            <p>- No, no, mi az - mondta csendesen, s cigarettet kezdett mindjárt sodorni.</p>
            <p>- Ez egy boldog ember - kiáltott mindnyájukon túlharsogva a vastag Hofbauer, s
               mindjárt nagyot is röhögött, csak úgy rengett a hasa - a felesége bekíséri a
               minisztériumba, hogy útközben baleset ne történjen.</p>
            <p>- No de hát egy szó se igaz belőle - mondta Isti, aki azért inkább szerette ezt, mint
               hogy az igazság kisüljön.</p>
            <p>- Barátom, kegyed egész irigylésre méltó ember - szólt bele most a süket Mortara, aki
               már az íróasztalán elrendezte az aktáit, mint patikus, abszolút rendes ember volt, s
               a süketsége miatt mindenki tisztelte, különben is ő volt a legidősebb számvizsgáló az
               osztályban - mikor én fiatal házas voltam, engem is bekísért a feleségem, de
               miért?... Csak jó későn jöttem rá, mikor már öreg házas lettem... azért kérem, hogy
               biztos legyen benne, hogy tényleg bent vagyok a patikában (akkor még patikában
               dolgoztam), s ő elmehessen engemet felszarvazni...</p>
            <p>Hirtelen hangos nevetés tört ki. Mortara úrnak szenvedélye volt, hogy saját magát
               szakadatlanul mint megcsalt férjet játssza ki. Senki sem ismerte a feleségét,
               voltak, akik azt mondták, hogy egy nyiszlett, sovány kis teremtés.</p>
            <p>- Ez bizony így van - kiáltotta Hofbauer, s rekedten röhögött, mint egy sváb
               kocsmáros a budai hegyekben -, ezért nem házasodok én meg.</p>
            <p>- Nem is érdemes, míg másnak van felesége - szólt Ossi -, hahaha, nem is érdemes, míg
               másnak van, kérem felesége!</p>
            <p>Általános volt a nevetés és a lárma, de Isti sötéten nézett, s hogy most Ossi
               véletlenül ránézett, kedve lett volna pofon vágni őt, de úgy, hogy lerepüljön a feje.
               Undok ez a sovány, nyúzott pofa, tele kék bibircsókkal az arca s a bőre sárga
               májfoltokkal. Buta oláh, hogy kerül ez ide a minisztériumba. Ez Magyarország.</p>
            <p>Mortara fölemelte az ujját, s valamit akart mondani, már lassan kezdtek
               elcsendesedni, mikor nyílt az ajtó, s bejött Bierniczky számvizsgáló, az egész
               osztály eleven lelke, aki mindjárt le tudja foglalni a közfigyelmet.</p>
            <p>Fázósan jött be, mintegy bújva be:</p>
            <p>- Á, á, milyen jó itt, azt az ebugattát, itt aztán jó... Kenyeret kellene
               pirítani!</p>
            <p>Nagyszerű nevetés lett, különösen a díjtalan számgyakornok-jelölt, a hosszú, sovány,
               tüdővészes Vér úr nevetett, nagy szájából az ínye mind kilátszott, s látszott, hogy
               a fogai hogy romlanak, szinte kihullanak már vérevesztett foghúsából.</p>
            <p>- Az jó vaóna - mondta jó parasztosan.</p>
            <p>- No nem?... Ahh, annál valami finomabb nincs, mint a pirítós kenyér
               fokhagymával.</p>
            <p>- Zsírozva!</p>
            <p>- Zsíros pirítós fokhagymával.</p>
            <p>- Egy csésze forró teával.</p>
            <p>- Egy itóka pálinkával.</p>
            <p>- Fagyos szalonna, uraim, fagyos kolozsvári szalonna.</p>
            <p>- Sonkacsont, sonkacsont!</p>
            <p>- Ne kínozzanak az urak. A legnagyobb kín ilyeneket emlegetni.</p>
            <p>A zsivaj olyan volt, mint a kocsmában. Mortara számvizsgáló azonban nem vett részt
               ebben a lármában, sodorta a cigarettáját, mert egy cigarettet fél délelőtt képes volt
               elsodorgatni, míg rágyújtott, s várta, hogy egy kicsit megcsillapodjon a hangulat,
               akkor fölemelte az ujját, s azt mondta:</p>
            <p>- Hogy a témánál maradjunk, uraim... nekem három gyermekem van... én mind a háromról
               tudom, ki az apja...</p>
            <p>Bruhhaházó hangon kacagás tört ki: az öreg Mortara úgy látszik az éjszaka
               összeveszett a feleségével.</p>
            <p>- Hát maga, kérem, maga nincs olyankor jelen? - kiáltotta a fülébe Bierniczky.</p>
            <p>- No ja, mikor a bábát fizetni kell, akkor jelen vagyok.</p>
            <p>Újabb harsogó kacagás a Mortara rovására, aki ezt hallatlan flegmával s csendes,
               süket mosollyal tűri.</p>
            <p>- Á, lári-fári - kiáltott Bierniczky -, láttam én már olyan asszonyt is, aki nem
               csalta meg az urát.</p>
            <p>Mortara csendesen hozzá fordult:</p>
            <p>- Látott... de nem tapasztalt... mert akit maga tapasztalt: az már eo ipso hűtelen
               volt...</p>
            <p>Nevettek, mert Bierniczky nagy kujon volt s agglegény.</p>
            <p>- Az biztos, hogy akit én megtapasztaltam, asszonyt, hát ott a férjnek aztán nehéz
               volt a dolga...</p>
            <p>Oly elektrikus volt a hangulat, hogy minden szón folyton nevettek.</p>
            <p>Isti hol halványan, hol pirosan nevetgélt, jól tudta, hogy ez mind az ő rovására
               ment, ha nem is mondták szemébe. Hirtelen egyet füttyentett, kicsit s halkan, csupán
               a szája mozgásával azt mondta:</p>
            <p>- Eredj haza... vigyázz a feleségemre...</p>
            <p>Amint félig lehunyt szemét felnyitotta, rémülten látta, hogy Ossi ott ül pont szemben
               vele, az asztala tetején, s szúró fekete szemét elhűlve mereszti rá.</p>
            <p>Érezte, hogy el van veszve, ez most is kiolvasta a gondolatát...</p>
            <p>Ossi csakugyan leszállt az asztalról két nagy lépéssel, mint a gólya, közéjük lépett,
               s felemelte a kezét.</p>
            <p>Istiben felgyűlt a düh, s azt mondta magában, ha most ez a büdös ki fogja publikálni:
               úgy gyomorszájon vágja, hogy összeesik.</p>
            <p>Ossi mintha megérezte volna, hosszú karját fölemelve abbahagyta az el se kezdett
               szót, s hirtelen az ablakra nézve azt mondta:</p>
            <p>- Jön az öreg.</p>
            <p>Mindenki néma lett egy pillanat alatt, s valóban az ablak előtt lehajtott fejjel,
               perzsaprémes bundájában, kemény, nedves fekete kalapjában, szürkésbarna szakállát
               mellére szorítva, siető, fürge lépésekkel ment el a folyosón Schlick úr, az
               osztályfőnök, a tanácsos.</p>
            <p>A szobabeliek egy pillanat alatt az asztalaikhoz oszlottak, és aktákat kezdtek
               előszedni. Az idegenek, Pongrácz és Bierniczky meg Hofbauer szintén az oszlás hímes
               mezejére léptek:</p>
            <p>- No de gyerünk - szólt Bierniczky -, gyerünk haza, mint a hű asszony, mikor fél az
               urától, hazamegy...</p>
            <p>Hofbauer már el is gurult, senki se szólt, Bierniczky és Pongrácz is elmentek, a
               másik percben már templomi csönd volt, mindenki aktába temetkezett, mert az öreg
               rendszerint bekukkant valami ürügy alatt a szobába.</p>
            <p>Néhány másodpercnyi nesztelen csönd után felvisított a csengő.</p>
            <p>Erre mindenki összerezzent s várt, csak a napidíjas Vér ugrott fel, mert ha egyet
               csenget az osztálytanácsos úr, az neki szól.</p>
            <p>De a csengő újra zörgött.</p>
            <p>Arra felpattant Ossi, s hajába túrta a kezét. Az asztala legjobban tele volt
               restanciával, legalább száz elintézetlen aktája volt, s így a legizgatottabb ő volt,
               ha be kellett menni a főnökhöz.</p>
            <p>De a csengő még egyet sikított, mire összevonaglott Isti, ez ő, a harmadik asztal. De
               nem állott fel, mert remélte, hogy negyedik csengetés is lesz, s akkor Mortara fog
               futni.</p>
            <p>De a csengő bizony nem szólt többet.</p>
            <p>Mortara visszafordult, s azt mondta:</p>
            <p>- Három?</p>
            <p>Isti felállott, s egész zavarban volt:</p>
            <p>- Igen.</p>
            <p>Azzal elment, de hallotta, mikor Mortara még azt mondta a háta mögött:</p>
            <p>- Határozottan pimaszság, hogy ilyen lassan csönget, direkt ijesztősdit játszik,
               mumust.</p>
            <p>Bement a másik szobába, ahol szintén négyen ültek mély csöndben, ezek pláne jól
               kifogták, mert az ő szobájukból nyílik a főnök ajtaja.</p>
            <p>- Mi az, ilyen korán reggel? - szólt Gurszky Jenő számtiszt, s vékony száját
               mosollyal fintorította el.</p>
            <p>Isti nem felelt, az ajtóhoz sietett, Binder számvizsgáló hosszú papírszipkában lógó
               vastag szivart szívott, fessen, fiatalon s kedélyesen rendezte az aktáit. Csoda, hogy
               már bent van, nem szokott, csak tizenegykor bejönni. Mindig kijáráson van a
               klinikákon.</p>
            <p>A tanácsos morózusan ült az asztalnál, a szakálla szabályosan megfésülve, valami
               reggeli pomádétól volt illatos a szoba. Az asztalnál a ceruzák katonai rendben
               voltak, nagyszerűen hegyezve, párhuzamosan s azonfelül hosszúság szerint is rendezve,
               úgyhogy trapéz alakot mutattak együtt.</p>
            <p>Isti látta, hogy a bojki uradalom számadása van előtte, amit ő tegnap adott be
               felülbírálásra.</p>
            <p>- Mondja, kérem szépen, micsoda vakarintásokkal dolgozik maga.</p>
            <p>A tanácsos szörnyűlködve nézte a lapokat, s undorral forgatta. Látszott, hogy még
               bele se nézett az adatokba, csak a külalakot látta.</p>
            <p>Ez pipa?... Kérem, ez pipa?...</p>
            <p>Méltósággal s fontoskodva emelte fel a két kezét.</p>
            <p>- Így kell kipipálni valamit, kérem?... Szörnyűség, hogy az urak... Teljesen
               leromlott a minisztérium... Persze, jó hazafiak... Hogyan?... Én azt mondom, kérem,
               hogy: az az abszolutizmus, amit az urak annyit szidnak, az teremtett ebben az
               országban egy kis civilizációt... Azok tudtak pipálni, kérem... azoknak a kezéből, ha
               kiment valami, azt kérem meg lehetett nézni... Ott úgy volt meghúzva a vonal, hogy
               ezek a mai rongy vonalozó intézetek szégyenletesen elmaradnak mögötte... Vagy
               beamterek vagyunk, vagy nem beamterek vagyunk... de beamterek vagyunk... csak
               rosszak!... Ez beamter munka, kérem?... Köszönöm...</p>
            <p>Isti szívesen mondott volna valamit, egy kis parázs ellentmondást, hazafias
               felbuzdulásból, de jobbnak látta hallgatni, másrészt, borzongott a háta: Ossi most
               azóta elbeszélte az uraknak, hogy ő a kapuban elbúcsúzott, s az imént parancsot adott
               láthatatlan kísérőjének. Lúdbőrös lett a háta, s nem bánta, akárhogy leszidja is a
               tanácsos úr, csak futhasson vissza.</p>
            <p>Rohant, s már nyitotta is az ajtót saját szobájukon. S tényleg úgy vette észre, hogy
               Ossi abban a pillanatban fordult vissza az asztalához: bizonyosan elmondta a
               megfigyelését...</p>
            <p>Sötéten ült le az asztalához...</p>
            <p>- Mi az?... Rosszkedvű?... - érintette meg a vállát Mortara, s jelentőségesen
               ránézett, a tanácsosra célozva.</p>
            <p>- A pipák.</p>
            <p>- Ja?... a lovaglóparipa...</p>
            <p>Mindenki odafigyelt, de több szó nem volt, a kályha elkezdett érezhetően melegíteni,
               s mindnyájan belemerültek a vörös tintával való alápipálásokba, vagyis abba a jeles
               műveletbe, hogy minden egyes számadásban, amit a minisztérium alá rendelt közegek
               szabályszerűen elkészítve, kiállítva s nyugtákkal s mellékletekkel, melyek a
               számszerűséget igazolják, felszerelve, beküldtek, ők most tételenként kiszorozzák,
               összeadják, s bevonják a végeredményeket, s a helyesnek talált számokat egy pipa
               alakú jellel alávonják.</p>
            <p>A papírok halk sustorgása hallatszott, néha Ossi ásított egyet, egész állati módon,
               hogy az állkapcsa is kattogott hozzá, néha Vér napidíjas köhécselt, szárazon, kicsit
               fulladtan, de azért jobbadán csak a tollak sercegése uralkodott.</p>
            <p>A kályha melege egyre erősebb lett, Kecskeméti be-bejött, s megigazította a
               tüzet.</p>
            <p>- Ne fűtsön olyan őrülten - kiáltott fel végre Isti, mikor már harmadszor is bejött
               megrakni a kályhát -, meg kell itt bolondulni ebben a hőségben.</p>
            <p>Ez a kifakadás feloldotta a hangulatot, mindenki letette a tollat.</p>
            <p>- Miért? Van az államnak elég fája - mondta Ossi, s a tollat a füle mellé szúrta.</p>
            <p>Vér napidíjas nagyot nevetett, s fejét csóválta, hogy ilyen szempontok is lehetnek.
               Kispap volt azelőtt Rozsnyón, s altruista életfelfogásából mindig zökkenővel haladt
               kifelé.</p>
            <p>- Nohát - lármázott Isti tovább, minthogy ő tette be a garast, kötelessége volt fel
               is használni annak a teljes közügyi értékét (ti. hogy a munka abbamaradjon egy
               percre) - csak jön, megy, s megrakja a kályhát, jön, megy, s újra megrakja a kályhát:
               nem vagyunk még a pokolban, hogy így alánk fűtsön...</p>
            <p>Süket Mortara is fölemelte a fejét, gondosan fésült fejét, olasz neve dacára tipikus
               germán volt, szőke, hosszú fejű, pedáns, higgadt. Született patikus.</p>
            <p>- Nagyon meleg szoba nem egészséges - mondta.</p>
            <p>- Ez igaz - pattant fel Ossi, aki a legkisebb ürügyet is megragadta, hogy a munkát
               abbahagyhassa, a szoba közepére sietett, s kezdett egészségtani előadást tartani,
               mert mindenhez értett a világon, s csak úgy röpködtek a szájából a Celsiusok s
               Réaumurok...</p>
            <p>A szolga ottmaradt a kályha mellett, s ábrándos szemmel kinézett az ablakon, a ködös
               tél eleji égre, amely itt a harmadik emeleten valamelyest látszott.</p>
            <p>- Mondja, Kecskeméti, kérem - szólt hozzá Ossi -, csak azt nem értem, hogy hogy lehet
               az, hogy maga a párizsi világkiállításról nemi betegséget hozott haza.</p>
            <p>Kecskeméti, aki tegnap ilyenkor mesélte el a párizsi emlékeit (mint az államtitkár
               huszárja volt odakinn), félrehajtotta fejét, haja a homloka fölött ketté volt
               választva, s kissé már ritkult, nagyon intelligens volt vele, s kissé mellbeteg
               köhécseléssel azt mondta:</p>
            <p>- Kérem, ellenőr úr, mi kell ahhoz, hogy az ember betegséget kapjon? Egy kis
               baleset.</p>
            <p>- Na jó, de maga nem tud franciául egy szót se.</p>
            <p>Kecskeméti hallgatott.</p>
            <p>- Nem a francia nyelvtül kaptam én azt, kérem - mondta csöndesen.</p>
            <p>Mindenki nevetett, fojtva, hogy át ne hallatsszék a más szobákba.</p>
            <p>- Igen, igen, azt gondolom!... de hogy ismerkedett meg a francia nőkkel, ha nem
               tudott velük beszélni?</p>
            <p>- Hát én nem tudom, kérem, én csak lementem a méltóságos úrtul, s elkezdtem ölelni
               üket.</p>
            <p>Ledugták a fejüket az aktákba, az orrukkal túrták a papírt, hogy a kacagást markukba
               fojtsák. Kecskeméti mosolyogva kiballagott, s ők ki-ki a helyére ült, de még sokáig
               rázta őket a nevetés.</p>
            <p>Vér napidíjas, napidíjaival nem törődve, egyszer csak hátravetette magát a rossz
               faszéken, két hosszú karját a levegőbe vetette, s azt kiáltotta:</p>
            <p>- A romlatlan nép gyermeke! - s hangtalanul tátott szájjal nevetett.</p>
            <p>Csengetés hallatszott. S torkán akadt a hangtalan nevetés. Egy csengés: neki
               szól.</p>
            <p>Sápadt arca még sápadtabb lett, s veres folt gyúlt ki az arcélén, úgy ügetett be a
               tanácsoshoz.</p>
            <p>Ez az incidens jó figyelmeztető volt, újra belemerültek a munkába.</p>
            <p>Később Ossit hívta a tanácsos csengője, akkor Isti megfordította a székét, s
               ugyanabban a rekeszben vele együtt dolgozó Mortarához fordult:</p>
            <p>- No - kérdezte a süket.</p>
            <p>- Nézze, kérem alássan, kedves Mortara úr - mondta habozva Mortarának, akit senki se
               tegezett, mert félszeg volt köztük a helyzet, protekcióval jutott be mint patikus, s
               nem volt igazi számkukac, a klinikák receptbeadványait revideálta, s folyton önálló
               drogériáról ábrándozott, különben is igen kevesen tegezték egymást ebben az
               osztályban, nemzetiségileg oly idegenek voltak egymáshoz. - Mondja, kérem, Mortara
               úr... Igaz, amit az elébb mondott... a feleségéről kérem...</p>
            <p>Mortara az ablak felé fordította arcát, s kinézett az ónos színű égre, a tollat ő is
               füle mellé dugta, mint Ossi szokta, s lassan, elgondolkodva mondta:</p>
            <p>- Ha én azt tudnám... Ha én abban biztos volnék, akkor én nem ülnék itt...</p>
            <p>Csönd volt a faszagú forró szobában, perzselt faszag fullasztotta őket.</p>
            <p>- Hát hol? Mortara úr?</p>
            <p>- Hol?... Hát, kérem, Illaván... de legalábbis Vácon...</p>
            <p>Isti maga elé nézett komoran. Busa szemöldökét összehúzta, s az arca, piros, rózsásan
               piros, egészséges arca, amely úgy nem illett ide, ebbe a szomorú szobába, ilyen
               arccal kinn kellene vágtatnia, ló hátán, az ilyen kétséges lelkiállapotban a pusztán,
               az arca petyhüdtebb lett s konok.</p>
            <p>- Mondja, kérem, Mortara úr, miről lehet megismerni, hogyha egy asszony megcsalja az
               urát?</p>
            <p>A patikus felbiggyesztette az ajkát, s tovább nézte az egyszínű ónos eget.</p>
            <p>- Azt nagyon nehéz megismerni.</p>
            <p>Hallgattak.</p>
            <p>- Mégis.</p>
            <p>A patikus fülén tartotta tenyerét, s messze nézett.</p>
            <p>- Csak van valami ismertetőjele - sürgette Isti.</p>
            <p>- Ismertetőjele?</p>
            <p>- Nincs semmi?</p>
            <p>- De... van...</p>
            <p>Isti figyelt.</p>
            <p>Mortara lassan cigarettázott, s valami különös és nehéz perc volt ez. Isti úgy
               érezte, mintha sorsa dőlne el.</p>
            <p>- Két biztos ismertetőjele is van - szólt lagymatagon Mortara. - Az egyik, ha komisz.
               Ha komiszkodik. Mikor megtalálta azt, aki őtet jól megérti, akkor elkezd az urához
               komisz lenni, becstelen komisz, lenézi, leköpi az embert, utálja, hogy ennyi időt
               elvesztegetett vele... Folyton arra gondol, a másikra, s azzal hasonlítja össze, s az
               összehasonlítás természetesen a férj hátrányára üt ki...</p>
            <p>Isti elgondolkozott, s gyötrődve idézett az emlékébe minden pillanatot, s meg volt
               mérgezve a lelke, mert az asszonykának minden támadó s pökhendi szavát erre a latra
               vetette.</p>
            <p>- És, és?</p>
            <p>- Mit és?</p>
            <p>- Azt tetszett mondani - s már egész kisgyerek lett a tapasztalt férfi mellett -,
               hogy két ismertetőjele van.</p>
            <p>- Igen, hát a másik pedig az, ha az asszony egyszerre csak elkezd kedves lenni...
               Minden ok nélkül... Takarja a bűnt... Cirógatás, hízelgés, jókedv van ilyenkor...
               Mindenen nevet, semmi ellen kifogása nincs... engedi magát... szeretni hagyja
               magát... fuj... Ez az igazi: ez a ravasz képmutatás: fél, hogy elveszti a
               pozícióját, mert az, kérem, nem mindennapi dolog ám, hogy az asszonyt feleségül
               veszi, aki elszereti; mondhatnám az a legritkább eset, az csak úgy történik meg, ha a
               férjnek sikerül rákényszeríteni az udvarlót... hogy elvegye az asszonyt: mert egyéb
               bosszút alig állhat... Hát mit csinálhat egy megcsalt férj?... Megölni az
               asszonyt?... Csak nem őrült meg, ez csak olyan regény... egy rothadt asszonyért
               becsukatni, felakasztatni magam?... Majd... Hanem vegye el a másik, s dögöljön meg ő
               a féltékenységtől... Hát ő még sokkal kevésbé fog bízni az asszonyban, mert ha
               valaki, ő tudja, micsoda bestia...</p>
            <p>Az ajtó nyílt, Ossi visszajött. Isti mindennél jobban félt attól, hogy ez az oláh,
               aki éppen szembe ül vele az asztalnál, mert az íróasztaluk össze van fordítva a szoba
               közepén, hogy ez megtudjon róla valami intimitást...</p>
            <p>Visszaült hát az aktáihoz, s dolgoztak tovább.</p>
            <p>- Ma nem jön a pék? - kérdezte Vér napidíjas egy negyedóra múlva.</p>
            <p>- Haha, pék. Ma tizenkettőkor megyünk haza.</p>
            <p>- Tizenkettőkor?... - állott fel ijedten a napidíjas.</p>
            <p>- Természetesen. Azt se tudja, hogy ünnep van?</p>
            <p>- Richtig. Halottak napja... Nahát, ez nekem befütyült.</p>
            <p>- Én se gondoltam rá, hogy ma ünnep - mondta Isti.</p>
            <p>- Ilyen hivatalnokok - lármázott fojtott hangon azonban Ossi, hogy a tanácsos úr meg
               ne hallja a lármát. - Igaza van az öregnek, mi már nem vagyunk beamterek... Kérem,
               kegyed kispap volt, és ha megunja, elmegy, teszem operaénekesnek...</p>
            <p>- Hah - kacagott kínosan a napidíjas.</p>
            <p>- Maga egyáltalán nem is hivatalnok, ispán vagy újságíró, akármi lehet, de
               hivatalnok? - szólt Istihez. - ...Én, kérem, én leszek az új Románia közoktatásának
               újjászervezője, mert az én nevem nem Ossi, hanem Ossiu, én román gyerek vagyok, bár
               magyar állampolgár természetesen... haha...</p>
            <p>- Mit nevet ezen, maga hülye - kiáltott rá Mortara.</p>
            <p>- Hülye - sértődött meg Ossi. - Ez egy titilus... Hülye...</p>
            <p>Indulatosan leült az asztalához, s mérgesen elkezdett tovább dolgozni...</p>
            <p>A napidíjas diszkrét akart lenni a két valódi hivatalnok összeveszésénél, s szintén
               az asztalához simult.</p>
            <p>- Ha nem jön a pék, nem lesz tízórai, ha nem lesz tízórai, akkor nem lesz evészet...
               - mondta hangosan.</p>
            <p>- De hiszen ma fizetést kap, maga állat - bömbölte Ossi, akinek ki kellett adni
               magából a “hülye” miatti dühét egy következő rangfokozaton.</p>
            <p>- Jesszuskám, hogy én ma fizetést kapok - mondta a napidíjas, aki úgy el volt
               koplalva, hogy már csak a hasából bugyborékolt egy kevés korgó hang -, hát persze,
               hisz én tudom...</p>
            <p>Mortara kivett a zsebéből egy újságot, megnézte, aztán felállott, s menten
               visszatette a lapot a zsebébe, s kiment.</p>
            <p>Ossi felpattant a rangidős kolléga távozása után:</p>
            <p>- No, most egy óráig nem látjuk. Megy a kaszinóba. Az egyesbe.</p>
            <p>Aztán nagy képpel mondta:</p>
            <p>- Ez akar engem leckéztetni, nevetséges! Ez akar engem magyar honfivá kiképezni? Ki
               ez?... Ez a vén hülye?... Trieszt mellett jött a világra egy dalmát
               kecskepásztor-honfi családjából, s itt méregkeverő lett, és ő a honfi... És
               egyáltalán ebben az egész minisztériumban igen kevesen vannak, akik nekem leckét
               adhatnak... Schlick úr?... tisztelem... vagy hát bánom is én, én úgyse sokáig fogok
               itt lógni, éhbérért. Ha én a kereskedelmi szaktudásomat érvényesítem, nem ennyit
               keresek, hanem tízszer ennyit; tentakuli; az is valami élet? számkukac?... na. Jól
               felvitte az Isten a dolgom ebben a dicső hazában...</p>
            <p>A napidíjas, a volt kispap nevetett, s minden szó a szívét vágta, eszébe jutott, hogy
               mily nehezen jutott be s milyen protekcióval! A számvevőség igazgatója azt mondta
               neki: százötvenhét kérvény volt előtte... De hát az apja, a rozsnyói csizmadia,
               valaha jó cipőt csinált Franciska grófnőnek, s a krasznahorkai gróf névjegye
               átugratta a százötvenhét kérvényt... S tényleg, milyen dicső sors... Három napja
               tisztára a pék tízóraijából él... s ha most kifizeti a péket abból a nagyító üveggel
               is alig látható fizetésből, akkor most megint mi lesz... Tisztára állami rabság,
               éhenhalásra ítélve, szabadon járó rab...</p>
            <p>Isti azonban mindannyiuknál szomorúbb volt: sírni tudott volna, honnan tudja ő azt
               meg, hogy az asszony hű-e, vagy nem?... Mért kellett megházasodni...</p>
            <p>Hirtelen feltűnt előtte, hogy hopp: ma. Elfelejtette otthon, hogy ma csak
               tizenkettőig vannak hivatalban, ma idő előtt lesz odahaza... Ma valamit látni fog,
               tudni fogja, ma valami történni fog...</p>
            <p>Megborzadt: ha tényleg házasságtörés...</p>
            
         </div>
         <div type="chapter">
            <head>2</head>
            <p>Nagy önérzetet ad az embernek, ha a havi fizetése a zsebében van. Ilyenkor érzi az
               ember, hogy ő mégiscsak valaki: láthatja az asszony ilyenkor, hogy ki is ez az ember
               voltaképp.</p>
            <p>Legfeljebb az zsenírozza az embert, hogy a pék számlája a havi tízóraikért
               jelentékenyen magasabb volt, mint az ember várta volna, most aztán hogy lehet ezt a
               különbözetet elfogadhatóvá tenni az asszony előtt.</p>
            <p>Lehetne azt mondani, hogy kölcsönadta az ember. De kinek?... A kölcsön ideája kissé
               el is van használva, azokat a lyukakat bedugdosni elég, amik eddig ott virítanak a
               múlt számlalapján, szegény Gurszky Jenő, ha tudná, hogy harmadik hónapja tartozik
               kilenc forinttal... De hát mit csináljon az ember.</p>
            <p>Lehetne azt mondani, hogy ajándékba adta annak a szegény tüdővészes Vér
               napidíjasnak... De hát hogy jön ahhoz egy napidíjas, hogy egy számtiszt csak úgy
               ajándékba adjon neki négy forintot. Koldus? vagy olyan alávaló jellemtelen fráter,
               hogy elfogad négy forintot egy családos, gyermekes, feleséges szegény
               tisztviselőtől. Vagy kölcsön adni neki... No de egy napidíjasnak adni kölcsön, mikor
               még a tisztek sem fizetik meg a tartozást...</p>
            <p>Ez mind nem jó, valami elfogadhatóbbat. Például, gyűjtöttek egy mindkét szemére
               megvakult kolléga részére, aki a számfejtésben elvesztvén szeme világát... Ezt lehet
               fokozni is, hogy biztosabb legyen: egy hátgerincsorvadásos kolléga, akinek a felesége
               tüdővészben haldoklik, s négy apró gyermek szájába nincs betevő falat, hirtelen
               rosszul lett az I/a osztályban, a számfejtőségen, s azonnal szanatóriumba, illetve a
               Lipótmezőre kellett szállítani, s arra kellett összeadakozni... Csak az ember nem
               lehet elég óvatos: mi lesz, ha az asszony azt mondja “a Lipótmezőre a mentők
               szállítják be, s azoknak nem kell fizetni!” Lám. Jobban ki kell dolgozni...</p>
            <p>Leghelyesebb pedig az volna, hogy az ember egyáltalán nem is adja oda a fizetést. Ad
               naponta amennyi kell... Minden reggel, mikor indul a hivatalba, jön az asszonyka, a
               kis drága, s kihízelgi az emberből a napi költségre valót, puszikkal s zsibongással s
               kedveskedésekkel... Óh, ez jó volna... Az ember csak egyszer van egy hónapban abban a
               helyzetben, hogy az asszony vár tőle valamit, s ő ad az asszonynak valamit: pénzt!...
               Ha ezt meg lehetne sokszorozni, ezt a jó érzést, hogy lássa az asszony, érezze,
               hogy függ... függő viszonyban van...</p>
            <p>Keserűség futja el az ember szívét: végrehajthatatlan... jelen esetben teljesen
               hiábavaló... ezzel a hárpiával, akiben semmi gyöngédség, tapintat, finomság nincs...
               Hisz ez képes volna... Azt hinné, hogy ő meg akarja lopni a családját... el akarja
               dorbézolni... sörre, borra, szórakozásra... S az valóban nem is volna rossz: ha ő
               kezelné a pénzt, akkor biztos, hogy több öröme volna az életben... legalább néha
               elmennének valahova... de az asszony, az képes otthon ülni, s soha egyetlenegyszer ki
               nem mozdulni, s ez élet... ott kell megpenészedni a négy fal közt?... az ember társas
               lény utóvégre, s az igazán kevés társaság, hogy az ember folyton csak a felesége
               szoknyáján üljön...</p>
            <p>De ezek a gondolatok úgy elfoglalták Istit, hogy míg a villanyos végigszaladt a
               városon, a Báthori utcától a kispesti megállóig, eszébe sem jutott szokott útitársára
               gondolni... Igaz, avval csak a rengeteg gyalogsétáin szokott beszélgetni, mikor
               elfogy a havi villanyosra való pénze, s a Szent István Kórháztól gyalog kutyagol be a
               minisztériumba...</p>
            <p>Egy szakállas falusi zsidó ült szemben vele, s kimondhatatlan csüggedten nézett a
               világba... Mi baja lehet egy ilyen szakállas öreg zsidónak? annak is van lelke? s
               annak is bánat, ha megcsalja a felesége?... Háta mögött kofák ültek, szintén csüggedt
               arccal... milyen sok a szomorú arc... hogyan? ha a lélek kiül az arcra, gyászlobogót
               tűz ki?...</p>
            <p>Amint a kispesti villanyosba beült, egyre csüggedtebb lett: ma túl sok feladat
               nehezedik a fejére. Egyrészt a rendkívüli időben való hazatérés következményei...
               Vajon min kapja rajta az asszonyt?... Hogy házasságtörésen, az mind kevesebb eséllyel
               bírni látszik, amint a villanyos villámsebesen fut keresztül a réteken, s a züllött,
               sötét káposztásföldeken az otthon felé... Már a gyakorlótérnél úgy gondolja, egy
               gyermekes anyát ilyennel meggyanúsítani, csak egy oly minden erkölcsi érzésből
               kivetkezett alak bír, mint Mortara, ez a méregkeverő patikus... Mikor a csárdánál
               megáll a villanyos, el is van intézve a kérdés, egy kicsit boldog, boldog, hogy
               hazamegy, s hogy hamarabb megy haza, mint gondolta, egyáltalán otthon kellene ülni,
               sokkal többet lenni otthon, s játszani a kis Cicukával, azzal az édes kis poronttyal,
               hogy tud tapsikolni, s hogy hasonlít az apjához!... Hasonlít!... s ezt bizonyos
               titokzatos elégtétellel ismételte, teljesen Boldvay faj. Teljesen. Egy vonás sincs
               benne a Basákból, gúnyosan elmosolyodott, Basa Éva alaposan pórul járt:
               elhalványodott a faji ereje a gyermekben a Boldvayak mellett...</p>
            <p>Mikor azonban itt volt a Kisfaludy utca, s hirtelen arra eszmélt, hogy a következő
               állomásnál le kell szállni, akkor megint a hiányzó négy forintra gondolt, s a
               zsebéhez kapott, legjobb volna leszállani, bemenni a barátjához, a segédjegyzőhöz a
               Kisfaludy utcába, s kölcsönkérni tőle négy forintot... Legalább holnapig... De annak
               is tartozik egy pakli dohánnyal: csak néhány cigarettát kapott ugyan tőle, de
               tekintve, hogy ő egy minisztériumi ember, egy egész pakli purzicsánt ígért
               neki...</p>
            <p>De ez csak olyan futó gondolat volt, mert ki van zárva, hogy ő megalázza magát egy
               Bürger Franci előtt, inkább jöjjön, aminek jönni kell.</p>
            <p>A takarékpénztárnál leszállt, a rolók le vannak húzva, pedig nem volna rossz egy
               váltót... leszámítoltatni... Még váltója nincs, még váltóra senki sem adott neki...
               Összadóssága az Egyetemes Irodalomtörténet, melynek első kötetét már oda is
               ajándékozta. Neki csak a havi részlet maradt.</p>
            <p>Csúnya, nedves, hideg szél csapott az arcába, egész kipirult az orra s az arcéle,
               mire hazaért... Ez is egy nevetséges dolog, itt lakni, a ronda Kispesten, két teljes
               óra a hivataltól, most két óra oda, két óra vissza: négy órát azzal tölt el az
               életéből mindennap, hogy bejusson a munkahelyére, ahol hat órát kell töltenie, tehát
               fizetése háromnegyed részének megfelelő időt ingyen tölt el...</p>
            <p>Mikor a ház elé ért, a szokott suta kispesti ház, melynek az utcai végén üresen
               maradt a telek abban a reményben, hogy még két szoba jobb időkben hozzá fog épülni,
               majd ha nem lesz a tégla ilyen drága! Húsz forint ezre! Ki, győzné így az építkezést!
               Egy négyszögméter ablaküveg hatvan krajcár! Igaz, hogy bevágva...</p>
            <p>Az ablaka alatt megállt, hangos kacagást hallott, a felesége beszélt, s a háziasszony
               vastag hangja beleröhögött.</p>
            <p>Ettől felgyúlt a dühe, mert mindent elvisel, de a háziasszonyt a barna bajuszával,
               azt nem bírja el.</p>
            <p>Paprikavörösen ugrott neki az ajtónak, s a kis előszobán keresztül berobbant.</p>
            <p>Se nem köszönt, se a kalapot le nem vette, magából kikelve csak belépett.</p>
            <p>- Jé, Isti... - sikított fel a felesége -, hát már három óra!?...</p>
            <p>Isti nem felelt, s csak nem is köszönt. A kalapot nem vette le, de a télikabátját
               kezdte lehúzni, komikus volt a mérgével, mert hátul a gallérnál kilógott a kabát
               akasztója.</p>
            <p>- Mit beszélek - tért észre az asszonyka -, három óra! - s idegesen, hangosan
               nevetett: - egy óra!... Hiszen még tüzet sem raktam, hol van még az ebéd.</p>
            <p>- Persze, ebéd az nincs! - hördült fel Isti, aki sok töprengésében erre az egyre nem
               gondolt, pedig éppolyan éhes volt, mintha három óra volna.</p>
            <p>- Ugyan, Olga néni, kérem, legyen olyan jó...</p>
            <p>- Nem kell! - ordította el hirtelen magát Isti, úgyhogy a két asszony ránézett
               ijedten, nem is sejtvén, mi nem kell neki.</p>
            <p>Ő maga sem tudta volna megmondani hirtelen, mi baja: hogy az a baja, hogy az nem
               kell, hogy ez a vénasszony segítsen, s hogy ez itt maradjon...</p>
            <p>- Persze - mondta ingerülten -, az ember egész nap küzd s fárad, s nem pletykál!... -
               tette hozzá jelentősen.</p>
            <p>A háziasszony végre megsértődött, felállott, s kiment egy szó nélkül...</p>
            <p>Évi is duzmaszkodott, az ajkát erősen felbiggyesztette, mert az urának ez a
               modortalan fellépése sértette, dacára annak, hogy ő maga is restellte egy kicsit,
               hogy ennyire készületlenül találta itt.</p>
            <p>Mély csönd volt.</p>
            <p>Isti levetette a télikabátját, s odatette csöndesen a székre, nem akart dicsekedni
               avval, hogy már megint le van szakadva az akasztója... Évi pedig felvette a magáét,
               csak úgy a slafrok fölé. Kócos és fésületlen volt, a slafrokja piszkoska.</p>
            <p>- Ide többé be ne tegye a lábát - lihegte Isti.</p>
            <p>Évi ránézett.</p>
            <p>- Ki?...</p>
            <p>- A vén kerítő...</p>
            <p>Évi elhűlt.</p>
            <p>- Kikérem magamnak - mondta pulykácska gőggel. - Az én barátnőimről ilyen hangon nem
               lehet beszélni.</p>
            <p>- Barátnő... szép kis barátnő - morgott Isti, aki nagyon megbánta, hogy végre
               kimondta, amit oly régen gondol erről a háziasszonyról... - Egész nap itt ülnek, s
               fújják a kígyókövet... Mit pletykálnak annyit... Más produkál, értéket hoz létre az
               alatt az idő alatt, s az asszonyok képesek nyelvkoptatással tölteni el a drága
               napot...</p>
            <p>- No annyit mindig produkálok, mint te.</p>
            <p>- Ha hivatalba volna, azóta lemásolt volna tizenkét ívoldalt, vagy berubrikázott
               volna annyi rovatot, mint ez az abrosz, vagy ha varróné, akkor megvarrt volna egy
               ruhát, vagy dohánygyári vagy akármi, ha tanítónő, megtanított volna egy osztálynak
               egy csomó tudományt, de így élni le az életet, hogy evvel a... evvel a vénasszonnyal
               egész délelőtt itt pletykál... Ez aztán mindennél alábbvaló...</p>
            <p>Évi a szatyort a karjára vette, s megállott az ajtóban:</p>
            <p>- Én nem tudom, maga megbolondult! mit fogom én hallgatni a...</p>
            <p>S becsapta maga után az ajtót.</p>
            <p>Isti elkezdett le s fel járni a szobában.</p>
            <p>Bozontos, göndör haját szemébe lógatta, s kis pörge bajszát kócosra tépve le s fel
               járkált, idegesen, nagyon szerette volna, ha semmi se történt volna.</p>
            <p>Hirtelen éhes lett.</p>
            <p>Attól, hogy itthon volt a négy fal közt, ahol mindig terített asztal várta, s jó kis
               ebédek, oly pogány éhség fogta el, hogy fát tudott volna rágni kínjában.</p>
            <p>Kinyitotta a kredencet, s kivette a kenyeret.</p>
            <p>De ki eszik kenyeret magában. Körülnézett. Semmi. Kiment a konyhába, hagymát talált,
               vereshagymát egy kosárral, kivett egy szép nagy fejet, s gyorsan s mohón enni
               kezdte. Zsírt látott egy csuporban a nyitott konyhaszekrény aljában, kivette onnan, s
               megkente a kenyerét jó vastagon, sótlan disznózsír volt, nem ízlett, megsózta
               őrülten, s elkeseredetten rágta. Sietett is az evéssel, mert hátha belép Évi, s
               akkor...</p>
            <p>Egy pohár pálinka jó volna, van is valahol, de hol?... Eldugta az asszony... Ilyen
               asszony: eldugja az ura elől, ahelyett, hogy direkt elébe rakná... Borzasztó
               asszony!</p>
            <p>Bement a szobába, s keresni kezdte, ahogy ott csörömpöl a szekrényben, egyszer csak,
               el is feledkezett a kicsiről, gyereksírás a belső kis szobából...</p>
            <p>No csak ez volt hátra.</p>
            <p>De erőt vett magán, s bement a kicsiért, aki most ébredt fel fürdés utáni déli
               álmából.</p>
            <p>Istinek hirtelen világosság gyúlt az agyában: hopp, hisz az asszony egész délelőtt a
               gyereket fürdette!... Hát persze, akkor csinált valamit, az mégis más...</p>
            <p>Szegény kicsike, gügyögni kezdett hozzá: “vizes a picike, vizes a picirike, cicuka,
               micuka, vizes a kis cicuska...”</p>
            <p>Kibontotta óvatosan, s újrakötötte, ettől az egészséges cselekedetétől visszatért a
               nyugodt lelkiállapota, a szépen befáslizott babát a dunnával fogta, karjára vette,
               s kiment vele a konyhába...</p>
            <p>- Mit adjak a cicukának - mondogatta hangosan, s meglátta a saját zsíroskenyerét s
               hagymáját, amit az előbb otthagyott.</p>
            <p>Hopp, ezt jó lesz hamar eltisztítani, s csakugyan mohón bepofázta, s igyekezett
               eltakarítani a nyomokat egykettőre, mert hisz minden percben beléphet az asszony.</p>
            <p>- De mit adjak ennek az ártatlan cseppségnek, egy kis tea ha volna - s
               kétségbeesetten, tehetetlenül nézett körül, hogy a síró babát valamiképp
               elcsitítsa.</p>
            <p>- Maga mit csinál? Már annak se hagy békét, már azt a szegény gyereket is felverte, a
               fene egye meg.</p>
            <p>Így csattant be rá, nemigen szalonképes stílusban Évi, s kikapta a gyereket az Isti
               kezéből.</p>
            <p>Isti előbb csak hagyta, de amikor az asszony odabent is csak pattogott, s néhány nem
               éppen diszkrét szó szaladt ki a száján, akkor újra kezdett elképedéséből haragra
               gerjedni, nagyon sértette, hogy a felesége otthonról olyan durva szavakat hozott
               hozományul...</p>
            <p>Bement utána, s parancsolóan mondta:</p>
            <p>- Vizes volt, sírt, hát szárazba tettem.</p>
            <p>- Vizes volt a te füled, az a koszos... felveri a gyereket, s most egész nap nem fog
               nyugodni... Hogy minek jön haza, ki hívta, jön leskelődni az ablak alatt...</p>
            <p>Isti eltátotta a száját: ez igaz, de honnan tudja máris Évi?</p>
            <p>- Persze hogy lucskos volt, mert maga felől ott heverhet benne egész nap, csak
               magának ne legyen baja vele.</p>
            <p>- Haha, jó vicc, ő szokta tisztába rakni minden órában, képzelem, mi van vele most
               is.</p>
            <p>S már szét is bontotta, bepuderezte, újrakötötte:</p>
            <p>- Mintha a bornyú szájából vették volna ki szegény gyereket, hogyne sírna, mikor
               olyan hurka van a kis teste alatt, már véresre törte ez a marha.</p>
            <p>- Tessék megválogatni a szavait - kiáltott hirtelen fenyegetően Isti.</p>
            <p>- Majd megválogatom, hogy mit csapjak a fejéhez, goromba szőrzsák.</p>
            <p>- S még én vagyok a goromba!</p>
            <p>- Egyetlen drágaságom, csicsicsi csiicsi.</p>
            <p>Átment a másik szobába, s karján addig ringatta, babusgatta a picit, hogy az
               csakugyan elaludt.</p>
            <p>Isti érezte, hogy az élet nagyon nehéz: most megint elvesztette az asszonnyal szemben
               minden fölényét. Most nagyon jó lett volna, ha semmi se történt volna eddig, de miért
               is ragadtatja úgy el magát minden percben minden gondolattól...</p>
            <p>Nem tudta hirtelen mihez fogjon, legjobban szeretett volna boldog lenni, házikabátban
               ülni, végigheveredni a díványon, s mesélni a hivatalról.</p>
            <p>Ennek azonban súlyos akadályai voltak. Az asszonyka teljesen morcosan, goromba
               kedvtelenül jött ki a babától, isten ments most hozzá szólni, harap.</p>
            <p>S kiment a szobából, s kint maradt.</p>
            <p>Isti nagy léptekkel járkált le s fel a szobában, mégis óvatosan, hogy a gyereket fel
               ne ébressze. Koronként meg is állott, s figyelt, nem mozog-e a kicsi. Nem. Csodálatos
               tudománya az asszonyoknak, hogy tudnak anyák lenni. Hogy hallgat rá az a cseppség...
               De hát honnan tudja, mit akar. Bezzeg, ha ő órák hosszat hordja is, csak annál jobban
               bőg, s ha elhallgat s leteszi, akkor mindjárt újrakezdi, s újra fel kell venni. Évi
               pedig csak fogja, kiköti, beköti, megringatja, leteszi, s alszik. Á, lány... A
               nőfélék, azok értik egymást.</p>
            <p>E pillanatban kinyílt az ajtó félig, s beszólt az asszonyka:</p>
            <p>- Ne vágtasson már, mint a vad az állatketrecben, újra fel akarja verni azt a szegény
               gyereket!</p>
            <p>Isti megáll, puff, már megint. És ilyen igazságtalanul. Éppen mikor arra gondol, hogy
               fel ne ébredjen...</p>
            <p>- Nem kérdeztem! - kiált ki, mikor már az ajtó be van téve.</p>
            <p>Nem, hát az asszonyt, azt meg kell törni. Hogy mer egy asszony az uráról mindig csak
               a legrosszabbat feltételezni! Hát ő kutya, hát ő eb? hát ő nem sajnálja a
               gyerekét?...</p>
            <p>Éppen mikor oda akarta adni neki a havi fizetést... Nahát ezt az asszonyt, ezt
               kibírni nem lehet...</p>
            <p>Kinyitotta az ajtót:</p>
            <p>- Jöjjön csak be.</p>
            <p>Csönd.</p>
            <p>- Jöjjön be!</p>
            <p>Semmi mozgás.</p>
            <p>- Gyere be!...</p>
            <p>Évi valami olyan hangot hallat, hogy:</p>
            <p>- Ha ha...</p>
            <p>- Gyere be, vagy baj lesz.</p>
            <p>- Mit akarsz?</p>
            <p>- Gyere be!!!</p>
            <p>Erre végül bejön az asszonyka, haja baboskendővel hátrakötve, átkozottul jól áll
               neki, mert olyan helyes, tűzrőlpattant menyecske, hogy no.</p>
            <p>Csak a szeme villog, mint a madzagon húzott kis állat, borzsolkodik:</p>
            <p>- Mit akarsz?</p>
            <p>Isti hallgat. Talán megrakni. Maga se tudja mit. Csak a hatalmát akarja vele
               éreztetni.</p>
            <p>- Itt a fizetés.</p>
            <p>Lecsapja az asztalra. S hátat fordít.</p>
            <p>- Pszhö, de szép.</p>
            <p>De nem hagyja ott a pénzt a kis büdös, fölveszi.</p>
            <p>Sőt meg is számolja.</p>
            <p>- Öt forint híja van.</p>
            <p>- Négy.</p>
            <p>Újra megolvassa.</p>
            <p>- Öt.</p>
            <p>- Ja? villamosjegyet váltottam.</p>
            <p>- S hol van, ami visszajár?</p>
            <p>- Hol van. A zsebemben van. Nagyszerű.</p>
            <p>- Hetvennyolc?</p>
            <p>- Igen.</p>
            <p>- Ugyan.</p>
            <p>- Tizenkét krajcár a kispesti és tíz krajcár a pesti.</p>
            <p>- Na, a Kossuth Lajos utcáig bejöhetett volna gyalog is.</p>
            <p>- Az igaz! Majd négy krajcárért gyalogolok neked két kilométert.</p>
            <p>- Gyerünk, gyerünk - intette le Évi a kedélyeskedést -, hol az, ami visszajár.</p>
            <p>- Zsebembe.</p>
            <p>- Tessék ideadni.</p>
            <p>Isti éktelen dühbe jött, a zsebébe nyúl, s levágja a pénzt az asztalra.</p>
            <p>- Nesze.</p>
            <p>Évi megolvassa.</p>
            <p>- No... és a négy forint?</p>
            <p>- Az nálam van.</p>
            <p>- Egész új dolog. Hol van nálad? Na!</p>
            <p>- Ahol jólesik.</p>
            <p>- Tessék megadni.</p>
            <p>- Megadni?... Adósod vagyok én neked?... Én neked megadjak négy forintot?... Mikor
               adtál nekem, hogy én megadjam.</p>
            <p>- Ej, nem fogunk a szavakkal játszani, ideadod vagy nem?</p>
            <p>- Nem.</p>
            <p>- S miért nem?</p>
            <p>- Mert nem fogom, s kész. Mit vallatsz engem? Megtartom magamnak.</p>
            <p>Évi bámult.</p>
            <p>- Meg...? ...Hát akkor tartsd meg a többit is... Nagyszerű... Megtartja magának... a
               méltóságos úr... Ilyen urakat mindig el tudok képzelni magamnak...</p>
            <p>Ezzel fogta a pénzt, összeszedte, s vele együtt kiment a konyha felé.</p>
            <p>- Majd ideadnád még, biztosítlak!</p>
            <p>S elment.</p>
            <p>Isti kicsit örült, hogy ilyen olcsón szabadult, ezt igazán zseniálisan csinálta,
               minek is hazudni, ha nem muszáj: most egy jó kis összeveszést rendezni, hazulról
               elmenni, kódorogni, hazajönni, s azt mondani, hogy ellumpolta a négy forintot, mert
               csak próbára tette...</p>
            <p>De nem ment könnyen a dolog, mert az asszony hangjában valami egészen szokatlant vett
               észre: “hogy ő ilyen urakat mindig el tud képzelni magának!” Milyen urakat?... Ez
               gúny!... lenézés, ennek van valakije?... Eszébe villant a Mortara számvizsgáló
               magyarázata, hogy az asszony hűtelenségének legbiztosabb ismertetőjele, ha megvető,
               közömbös az asszony, mert már van valakije, és arra spekulál, hogy azzal elvéteti
               magát.</p>
            <p>“Hiszen, ha ezt biztosan tudnám... Ez a vénasszony?... Ettől kitelik, már az arca is
               olyan, mint egy vén kerítő... Hanem én mindent meg fogok tudni.”</p>
            <p>Ha nem restellte volna, újra beidézte volna a feleségét, de hogy híja el az
               ebédfőzéstől? Az sem lehet, hogy ő menjen utána, máskor igen, mikor ott ácsorog
               mellette, akármerre fordul a konyhában, s újságot vagy regényt olvas fel neki... De
               hogy most menjen ki utána, s számon kérje?...</p>
            <p>Hirtelen kinyitja az ajtót:</p>
            <p>- Gyere be, kérlek, egy kicsit.</p>
            <p>Az asszony szokatlanul gyorsan bejött.</p>
            <p>- No mi a.</p>
            <p>Isti szemben állott vele, s a lelke fenekéig akart nézni:</p>
            <p>- Nézd, Évi, én esküszöm neked a magasságban levő Istenre, hogy én téged zárdába
               csukatlak.</p>
            <p>- Ah ha...</p>
            <p>- Ez a vén dög, megfertőztette a gondolkodásodat, te ennek mindent elmondtál az
               életünkből, ti nem vagytok hiába itt együtt, s egész délelőtt traccsolás, te
               elmondtad neki azt is, hogy apróhirdetés útján ismerkedtünk meg...</p>
            <p>Évi elpirult:</p>
            <p>- Nekem főzni kell, nincsen időm itt ilyen butaságokon...</p>
            <p>- Elmondtad neki! - kiáltott Isti magánkívül, mert érthetetlenül szégyellte, hogy nem
               zsúron vagy bálban ismerkedett meg Évivel, hanem az újságokban közzétett
               apróhirdetésen akadt rajta, mint a horgon.</p>
            <p>- És mi van abba?</p>
            <p>- Mi van abba!... Úristen... Meg kell őrülni!... Hát benned egy szikra becsületérzés
               nincs!... szégyelld magad!...</p>
            <p>- Sose szégyellem én...</p>
            <p>- Óh, Jágó, Jágó, de megmondtad, hogy... amelyik asszony... amelyik asszony az apját
               megcsalja, az urát is meg fogja csalni... Annak az apának igaza volt...</p>
            <p>- Hát elég buta apa, ha ilyeneket beszél, az én apám biztosan nem mondana ilyet.</p>
            <p>- Azt elhiszem, örül, hogy megszabadul egy lányától.</p>
            <p>- Kikérem magamnak, és ne tessék sértegetni az apámat. Nevetséges.</p>
            <p>- Maradt még neki ebből a fajtából négy darab. Majd azokat már dobszóval fogják
               hirdetni.</p>
            <p>- Haa, nem szorultak rá. Ilyen koszos férjet lehet kapni füttyszóra is.</p>
            <p>- Én koszos férj vagyok, te gyalázatos, az igaz, én marha vagyok, ökör vagyok, ló
               vagyok: hogy téged elvettelek, és hiszek neked...</p>
            <p>- Adja vissza a négy forintot; már az ilyenekhez hozzá vagyok szokva.</p>
            <p>- Mindig csak a pénz...</p>
            <p>- Hát mit? a veszekedést?...</p>
            <p>- Biztosan az éjszakáinkat is elmondtad neki...</p>
            <p>- Ehh.</p>
            <p>- Biztosan elmondtad, hogy olyan jól mulattatok, kacagtatok, rajtam kacagtatok...</p>
            <p>- Hát maga meg van őrülve...</p>
            <p>- Mindent? Mindent? Hát ki neked az a vén dög, hogy te mindent elmondasz annak a vén
               dögnek...</p>
            <p>Ebben a percben átkopogtattak az ajtón, a ruhaszekrény felől, mely a lakásukat a
               háziasszony szobájába nyíló lezárt ajtó előtt állván, elválasztotta az idegen
               területektől. A szekrény mögött a háziasszony kopogtatott:</p>
            <p>- Boldvay úr! Boldvay úr! - hallatszott az erős hangja - ha magát az istennyila
               rögtön meg nem csapja, maga is vén dög lesz!...</p>
            <p>Isti paffá lett, hát ez így leskelődik?</p>
            <p>- Vén csoroszlya! - kiáltotta át - hallgasson, maga vén csoroszlya!</p>
            <p>Évi:</p>
            <p>- Fogd be a szád, te bolond, hát ez meg van őrülve, ezt be kell csukni az
               őrültekházába!</p>
            <p>- De csak még egyszer tegye be a lábát a házamba - ordította Isti a szomszéd lakás
               felé -, tudom, istenem, hogy úgy repül ki, a lába se éri a földet!</p>
            <p>Onnan átról valami kiabálás hallatszott arról, hogy: “a maga háza!... semmi
               fajzatjának nem volt háza!...”</p>
            <p>- Az én fajzatomnak kastélyai voltak, nem volt kocsmárosné semmi fejem foka -
               üvöltötte Isti.</p>
            <p>Odaát csend lett, úgy látszik, ez megtette a hatást.</p>
            <p>Isti hirtelen, mintha elvágták volna a dühét, elhallgatott; ez igazán egy őrült
               nap.</p>
            <p>Évi kiment a szobából, s az a drága kisgyerek még erre az őrjöngésre sem ébredt
               fel.</p>
            <p>Újra hozzáfogott nagy léptekkel fel s alá járni.</p>
            <p>Kik lehetnek a tettesek, mert most már biztos, hogy itt van valami. A segédjegyző?
               Volt kecskeméti osztálytársa, akit a múltkorában véletlenül ismert fel a villamoson,
               s akit bemutatott, de az házasember, és ami fő, nem ismeri a vénasszonyt...</p>
            <p>Ej, de butaság volt ez már megint; s mind a miatt a négy forint miatt, ami hiányzik a
               havi fizetésből, fene egye meg azt a péket, hogy is számított fel annyit, igaz, a
               múlt hónapról is volt maradék valami adósság, s most azt is levonta...</p>
            <p>E pillanatban egyet gondolt, elmegy haza - a szülei is itt laktak Kispesten -, s
               elhozza a négy forintot, úgyis semmi kelengyét nem adtak neki a szülei, más fiút ki
               szoktak stafírozni mikor megházasodik, s neki nem adtak csak négy gatyát, három
               inget, egy abból is rongyos volt... Adjanak most négy forintot...</p>
            <p>Feltette a kalapját, de meghallotta, hogy odakint hogy süvít a szél, erre kinyitotta
               a szekrényt, szép új szekrény, ezt is Évi hozta (azt meg kell hagyni, hogy az Évi
               stafírungja fejedelmi, legalábbis nagyon tisztességes), szépen kék szalagokkal
               átkötve a sok fehérnemű, ahogy ott turkált benne, jólesett a kezének, piros nagy keze
               volt, mint egy mesterembernek, de gyenge kezek, nem sportolt soha életében,
               cigarettasodrásnál nehezebb munkát nem végzett.</p>
            <p>Kivette a sapkáját, az egy jó régi macskaprémsapka, sima, szép fekete, s nincs benne
               moly, áh, nem úgy van itt, mint otthon a szüleinél, ahol télen megette a moly a
               nyárit, s nyáron a téli holmit: az Évi keze alatt nincs moly.</p>
            <p>Beburkolózott a télikabátjába, becsavarta a nyakát a fehér selyem gallérvédővel,
               feltette a sapkáját, így akár Szibériába elmehetett volna, s el is ment.</p>
            <p>Az előszobán szinte szökve ment át, hogy a felesége meg ne állíthassa, s kint éppen
               szembe került a nagy széllel, amely az erdő felől zuhogott egyenletesen.</p>
            <p>Persze nem sejtette, hogy amint a lábát kihúzta, a háziasszony már ott volt
               Évinél:</p>
            <p>- Édes fiacskám, ne haragudj, hogy elragadtattam magamat, de az a te szamár urad úgy
               kihozott a sodromból...</p>
            <p>Évi morózusan felelt:</p>
            <p>- Hát néni kérem, bocsásson meg, de ez igazán nem lehet... Ugye, az ember a maga
               lakásában akármit tehet? Vagy a magam lakásában vagyok, vagy nem, de ha ott vagyok,
               akkor onnan, kérem, nem hallatszik át semmi...</p>
            <p>- Kérem, én csak kegyednek jöttem segítségére...</p>
            <p>- Csak tessék megtartani az ilyen segítséget!</p>
            <p>- Milyen segítséget?</p>
            <p>- Összeveszíteni az urammal.</p>
            <p>- Één?</p>
            <p>- Most elment, most már aztán nem tudom, mikor jön haza... - mondta Évi könnytől
               remegő hangon, s a négy forintra gondolt, amit most aztán egész biztos, hogy az a
               gyalázatos Isti az utolsó fillérig el fog sörözni... Pedig milyen tisztességes ember,
               nem is öt forintot tartott magánál, hanem csak négyet!... Hát ez egy drága fiú...
               persze egy kicsit bolond...</p>
            
         </div>
         <div type="chapter">
            <head>3</head>
            <p>Isti ment, ment az utcán az esős szélben furcsa csámborgó lépteivel. Behúzott
               nyakkal, előrehajtott fejjel, s szokása szerint önmagával vitatkozott.</p>
            <p>“Az az egy bizonyos, hogy én ökör vagyok, s nem tudok élni. Nem is hiszem, hogy még
               egy ilyen állat volna a világon. De mért vagyok én ilyen, azt megérteni nem lehet: én
               egy olyan gonosz vagyok? Hisz én nem csinálok semmit, én csak azt óhajtom, hogy
               minden simán, szépen történjék... Négy forint miatt ilyen komédiát csapni... Utóvégre
               én kerestem azt a pénzt, hát ha elköltöm, az olyan nagy vétek?”</p>
            <p>Keserű szájjal, mert kimondhatatlan keserűség volt benne ilyenkor, egyáltalán, ha
               egészen magára maradt, fájdalom s életszomorúság volt az arcán, érezte a kalap alatt,
               hogy az arca sírós, mint egy kisfiúé, szerencsétlen élet, szerencsétlen sors:
               élni...</p>
            <p>Ilyenkor jó az édesanya szoknyájába hajtani a fejet, jó az édes otthonba hazamenni,
               kisírni a bánatát, s csakugyan a Petőfi utca felé haladt egész önkéntelenül. Ott
               laktak a szülei.</p>
            <p>Az úton találkozott a segédjegyzővel.</p>
            <p>- Szervusz - kiáltott rá egy hang, s ő szokás szerint nyitott szájjal, vaklárva
               nézett körül, mint akit álmából riasztanak fel, bár nem volt rövidlátó.</p>
            <p>- Szervusz - köszönt a segédjegyzőnek, s még egyszer, de most már látszólag kitörő
               örömmel mondta:</p>
            <p>- Szervusz, Franci.</p>
            <p>Oda is ment hozzá, s kezet nyújtott, a kezei vörösek voltak a hideg szélben, s úgy
               szorította meg vele a segédjegyző kezét, mintha testi-lelki öröm volna ez neki.</p>
            <p>- Sohase látunk - mondta -, mikor jössz már el hozzánk?</p>
            <p>Szokása volt, hogy mindenkit folyton meghívott; ez abból az érzésből következett,
               hogy gazdagnak s boldognak akarta tudni magát, s ezt a gazdag boldogságot nem
               fösvénykedte el, hanem meg akarta osztani az egész világgal.</p>
            <p>A segédjegyző hosszú német fiú volt, kicsit félszeg, egy olyan nagyon becsületes fiú,
               akire csak rá kell nézni, s az ember tűzbe teszi érte a kezét.</p>
            <p>- Hát Istenem... - mondta habozva.</p>
            <p>Isti csak nézett rá, nyitott vastag ajkaival, melegen s szeretettel:</p>
            <p>- Igazán, ma este eljöhetnél, hát tudod, az nagyon kedves volna, ha ma este eljönnél;
               a feleségem persze nagyon örvendene... most ugyan össze vagyunk veszve (ezt azért
               tette hozzá, mert a segédjegyzővel néhány igen kiadós vitája volt a házasságról, s
               ennek a kapcsán elmondta neki, hogy az asszonnyal hogy szokott összeveszni, de néhány
               óra múlva minden rendben van)...</p>
            <p>A segédjegyző nevetett.</p>
            <p>- Az semmi - mondta Isti különös arckifejezéssel -, tál, kanál sincs zördületlen,
               házasodj csak meg, majd meglátod, hogy az ember vagy minden percben összevesz, vagy
               magába fojtja a keserűséget, s akkor megőrül... Hát én nem akarok megőrülni... Kiadom
               a dühömet, s az asszony vonja le a konzekvenciát...</p>
            <p>A szél még erősebb lett, mintha el akarta volna őket söpörni egymástól, s nincs is
               semmi értelme, hogy az ember az utcasarkon a legtitkosabb dolgait tárgyalja
               meg...</p>
            <p>Kezet fogtak hát, s továbbindultak:</p>
            <p>- Szóval este eljössz, szóval este eljössz, ugye, kedves barátom, eljössz, gyere el,
               az isten áldjon meg - s még soká rázogatta a segédjegyző kezét, aki nevetgéléssel s
               vállvonogatással búcsúzott, és semmi kötelező ígéretet nem tett. (Remélhetőleg nem
               jön el.)</p>
            <p>Mikor újra magában maradt, s továbbfolytatta az útját, hirtelen még sokkal sötétebb
               melankóliába merült:</p>
            <p>“Mért mondtam én ennek, hogy eljöjjön, utálatos egy buta fráter, egy paraszt, nem is
               lehet vele mit beszélni, most aztán hozatni a bort, azt persze hajlandó meginni...
               Egyáltalán ezen az egész Kispesten nincs senki... csupa tehetségtelen, ostoba
               fráterek... félbemaradt egzisztenciák”...</p>
            <p>Magára maradottnak érezte magát, szörnyű is, hogy az ember úgy keresi a barátot, s
               úgy vágyik az emberi szívek után, és mégis sehol senki, egészen magában kell leélni
               az életét... Hogy mennyi üres ember van a világon... De hát őket kielégíti ez az
               élet?... bor, kártya, szivar, politika, asszonyok, fecsegés: aki meg tudóskodó, az
               még utálatosabb, mert ott az ember folyton csak azt érzi, hogy ezt se tudja, azt se
               tudja, mindenben elmaradt... Csüggedt s kétségbeesett szívvel ment tovább, felnézett
               egy házra, itt jól érezte magát néha, egy öreg pap lakott benne, aki pápai
               engedéllyel megházasodott (azt mondják), igen furcsa, bogaras ember volt, jól
               lehetett mulatni a beszédjén, az egész világot ismerte, igen cinikus volt, s ez
               jólesett, egy pap szájából kegyetlen s szellemes mondásokat hallani a legszentebb
               dolgokról... De ez is... csak egy figura, mi köze hozzá a lelkének?...</p>
            <p>Valami benső együttélésre vágyott, valami összeolvadásra, hogy két lélek teljesen
               egyformán érezzen meg valamit... Ez Évivel lehetetlen, Évi egy olyan közönséges
               asszony: jól tud főzni, mosni, a házat rendben tartani, szekírozni... az nem egy
               lélektárs... Istinek egy olyan feleség kellene, aki kielégíti... aki tudna mindent
               adni... tenni, megérteni... gyöngéd volna és figyelmes, és lesné az ura gondolatait
               s érzéseit, megértené, hogy milyen szépeket érez ő: hiszen ő senkihez se rossz, azt
               nem lehet kimondani, mi ő... ő nem akar elvenni senkitől semmit, de adni, adni!... ő
               nem fösvény, nem irigy, ő mindenkinek a boldogulását akarja, tiszta szívből örül
               neki, ha valakinek sikerül valami az életben, s milyen boldog tud lenni, ha valakinek
               tett valamit!... De Évi?... folyton fecseg, folyton pletykál, nevet a rosszon,
               kárörvendő, kicsinyes, fösvény, kapzsi... Bizony isten, ha nem volna a felesége,
               akkor annyi rosszat tudna rá mondani...</p>
            <p>Már be is nyitott a szülei kapuján.</p>
            <p>Futva ment be, mint hajdan szokott, még tavaly, mikor itthon lakott, emlékszik, hogy
               a havat hogy szokta toporzékolással leverni a cipőjéről... Nini, az idén még nincs is
               hó, pedig máskor halottak napján már szokott lenni...</p>
            <p>- Kezit csókolom, édesanyám - nyitott be az üveges ajtón.</p>
            <p>Ez az ajtó közvetlen a konyhába nyílt, s az anyja óriási gőzben állott a szobácska
               közepén, nagymosás volt, s a fehér ruhát egy botfélével emelte ki éppen az
               üstfazékból.</p>
            <p>- Ma is dolgozik, édesanyám - s megcsókolta az anyja vastag, puha száját, amelyhez az
               övé félelmesen hasonlított, csak még az övé piros volt s kemény.</p>
            <p>- Isten hozott, édes fiam, édes fiam - hagyta rajta a kezét az anyja a vállán, és
               soká nézte rossz szemeivel, melegen, odaadóan nézte, ahogy az ember a magáét, a
               vagyonát nézi, a bírlalás gyönyörével.</p>
            <p>Már hetek óta nem volt idehaza, s ez idegessé teszi.</p>
            <p>- Mért dolgozik máma, ünnep van.</p>
            <p>- Micsoda ünnep?</p>
            <p>- Halottak napja.</p>
            <p>- Ó, az én halottaimnak mindennap ünnepe van, mikor eszembe jutnak. De neked? csak
               nem ünnepeled ezeknek a bálványimádóknak az ünnepeit?</p>
            <p>Isti elsötétedett, mert ez azt jelentette, hogy a felesége katolikus, s az anyja
               felteszi róla, hogy az asszonya kedvéért kitért a református vallás puritánságából...
               De viszont sértette a feltevés, egyrészt, mert nem volt semmi alapja, másrészt mert
               nem tűrte, hogy kritikát gyakoroljanak a lelki élete felett, s aztán ez az egy
               katolikus ünnep van, amelynek a becsességét, fontosságát, költészetét érezte:
               Halottak napja... Nem szép?...</p>
            <p>- Ez bizony egy szép ünnep - mondta -, én nem tartom, de ha valaki tartja... mi ez,
               palacsinta?...</p>
            <p>Mindjárt bele is nyúlt a tányérba, amely a sparhert élén volt a rácsra téve, s kivett
               egy darabot, összegöngyölgette, s azonnal mohón majszolni kezdte, ahogy kisfiú
               korában megszokta.</p>
            <p>Az anyja mosolyogva nézte, kevés lesz a palacsinta a többieknek, akik csak ezután
               jönnek haza, de majd valamit csinál nekik hirtelen, van tűz úgyis, hagyta, hogy a
               fia, a házas fia olyan jóízűen majszolja, istenem, ez az Isti, ez olyan, mint
               azelőtt, mintha csak most jött volna haza az iskolából, még az a télikabát is olyan
               toflán áll rajta...</p>
            <p>- Mit főzött, édesanyám? Bablevest?... Nahát ilyen bablevest a világon senki se tud
               főzni... csak egy tányérral!</p>
            <p>A ruhával sietni kellett, mert rögtön kihűl, s az anyja szapora mozdulataival
               nekilátott a mosásnak a nagy gőzben:</p>
            <p>- Ott van a tányér a kredencen - mondta -, szedjél magadnak.</p>
            <p>Ejnye, kiveszi azt az egy darab koloncot, ami a fazékban van, s amit az apjuknak tett
               el... hát persze, hogy kivette...</p>
            <p>- Hagyjál abból apádnak - mondta tétován, hogy meg ne sértődjön a fia -, különben
               majd csinálok neki rántottát... bundás kenyeret... úgyse olyan ez a csont, mintha
               itthoniból volna...</p>
            <p>Isti szerette volna visszatenni, mert tudta, hogy minden szabad, csak az apjáéhoz
               nyúlni nem... de olyan kívánatos volt, pláne nem is leves, de a babfőzelék
               disznócsonttal, s azon egy kis foszlós hús, hogy nem bírt ellenállani:</p>
            <p>- Nem eszem meg - mondta -, csak nézem, nézni is jó...</p>
            <p>Hangosan felnevetett, a régi adomára gondolt vissza, mikor kisgyerek korukban sorra
               kezet csókoltak az apjuknak vacsora után, s az még akkor valami ebédről maradt
               csirkedarabokat evett. A kis inas, aki még nem ismerte a házirendet, látta, hogy a
               gyerekek sorra odamennek, s az apjuk kezén át beledugják az orrukat a tányér felé,
               bizonyára ő maga is hasonló étvágycsiklandó gondolatokkal volt tele, s megszólalt
               irigyen, csendesen: “Még megszagolni is jó!” Ez azóta híres mondás a családban...</p>
            <p>- No hát csak szagolgasd - mondta az anyja, azzal a büszke kis önteltséggel, hogy
               bizony az ő gyermekének más asszony nem is tud főzni... lehet az akármilyen
               kikiáltott gazdasszony... - majd apátoknak csinálok egy kis bundás kenyeret...</p>
            <p>Isti egész komolyan úgy gondolta, hogy nem fogja megenni, de annyira ízlett, hogy
               lassan bizony leszedegette a húst a csontról.</p>
            <p>- Aj, ez az én kutya feleségem - mondta egyszerre minden előkészület nélkül. Az anyja
               keze megállott a teknőben, megdermedt. - Most megint össze vagyunk veszve.</p>
            <p>- Jaj, Istenem - sóhajtott nagyot az anyja.</p>
            <p>Úgy elgyengült ettől a szótól, hogy nem bírt tovább mosni.</p>
            <p>Isti azonban nyugodtan, sőt mérgesen evett, s tele szájjal, az egész ajka, sőt az
               álla, bajsza is mind zsíros volt, úgy mondta:</p>
            <p>- Olyan, mint a kutya, marakodik, mindig meg van sértve.</p>
            <p>Az anyja lassan mosogatni kezdett, lötyögtette a vizet a ruhán, s bágyadtan, gyengén
               várta gyenge kis testével a szörnyű híreket.</p>
            <p>- Pénz... - mondta Isti -, mindig csak a pénz.</p>
            <p>Csönd volt, csak az Isti csámcsogása hallatszott.</p>
            <p>- Most is tessék elhinni, olyan borzasztó bajban vagyok... Egy kollégám...
               tüdőbajos... hátgerincsorvadásos, mindkét szemére megvakult... van négy gyerek...
               aláírási ívet köröztek, hogy mindenki írjon alá... számtisztek öt forintot írtak, én
               csak négyet... nem akartam többet írni... utóvégre én is családos ember vagyok... ha
               már öt forintot ki akarok adni jószívűségből, inkább a kishúgomnak vennék rajta
               valamit... De így zsarolnak...</p>
            <p>Az anyja sóhajtott, már félt, hogy Isti el akarja venni itthonról, s nincs csak az a
               húsz forint, amit tegnap adott az apjuk, s hogy még nem volt kit küldeni a boltba,
               hogy a gyerekek oly korán elmentek hazulról az iskolába, valami ünnepélyre, a
               temetőbe, a legnagyobbik, az egyetemista beszél a Kerepesi temetőben a Jókai
               sírjánál...</p>
            <p>- Ilyen jól nem tud főzni senki, mint édesanyám - kezdte a száját törülgetni Isti, s
               egyet köhintett: - úgy meg vagyok hűlve.</p>
            <p>Az anyja ránézett, jó télikabátjára, amit már azóta vett, hogy elment a háztól.
               Nagyszerű kabát, bolyhos, sötétkék.</p>
            <p>- Nincsen cipőm - mondta Isti, s a cipőjét kezdte nézni... - Hét forintért, nyolcért
               vehetnék egy pár nagyszerű cipőt, de hiányzik hozzá négy forint.</p>
            <p>- Ez az első! azt vedd meg! - mondta az anyja s gyorsabban kezdett mosni, ingerült
               lett, hogy többet adnak a flancra, a nagy bundára, mint a jó cipőre.</p>
            <p>- Évivel nem lehet - mondta Isti, s a szemét összehúzta -, azt mondta, ha most
               odaadtad a pénzedet a szegényeknek, hát járj lyukas cipőben.</p>
            <p>Lehajtotta a fejét, s tettetett haraggal lépett le s fel egyet-kettőt, már amennyire
               meg lehetett mozdulni a szűk konyhában.</p>
            <p>Kicsit mulattatta, hogy milyen könnyen megy a dolog, a fantáziája úgy dolgozott, s
               oly pontos színekkel tudta a nem igaz dolgokat feltálalni, hogy a szülőanyja
               megesküdött rá, hogy ez mind egy szóig igaz.</p>
            <p>- Azért jöttem, hogy édesanyám adhatna nekem négy forintot.</p>
            <p>- Eh, nincsen nekem.</p>
            <p>Isti megharagudott.</p>
            <p>- Jó, legalább meghűlök s megdöglök.</p>
            <p>Az anyja kedvetlen lett.</p>
            <p>- Ne vigyetek el innen pénzt, inkább hozzatok, az a szegény apátok már nem bírja azt
               a sok szájat...</p>
            <p>Isti felvetette a fejét:</p>
            <p>- Én nem sokat vittem el - mondta -, két gatyát vittem összesen, másnak egész
               stafírungot szoktak adni...</p>
            <p>- Ej, mit hányod nekem, a húsomból szakítsam ki, hát vigyél, van még apádnak egy
               rossz ujjasa, vidd el...</p>
            <p>Könny volt a szemében, s az lecsordult az arcára.</p>
            <p>- Én nem panaszkodom, én mosok, dolgozok, mosóné nélkül ennyi férfire... s még az van
               hátra, hogy hazajárjatok kínozni...</p>
            <p>Isti most nagyon bánta, amit tett, hallgatott, s mint a gyerek, akitől megtagadták a
               cukrot, morózusan, durcásan állott. Most nem érezte jól magát, ebben a percben, a
               konyhagőzben kedvetlen volt, otthon a saját házában mégiscsak jobb, ott mindig
               ragyogó tisztaság, s ott valami úrias kedvesség... még ugyan nincs készen a lakás,
               de minden hónapban vesznek valamit, s mindig gazdagodnak egy kicsit...</p>
            <p>A konyhába bevilágított a szobai üveges ajtó, szembe volt vele s benézett, a régi
               kopott bútorok, a sok hurcolkodásban elnyűtt vacakok, félországot bejárt mesterember
               ringy-rongyok: hiszen az az egy jó van csak az életben, hogy ettől kicsit menekült, s
               most már ő érzi a megtelepedett, megülepedett emberek boldogító, kövérítő
               érzését...</p>
            <p>Mintha a kapu csapódott volna. Az anyja felfigyelt, s mikor látta, hogy tévedett,
               hamar egyet gondolt, bement a szobába, s kihozott a sifonból négy forintot, míg haza
               nem jön valaki, hogy ne lássák, hogy a házas fiuk hazulról visz el... Odalökte a kis
               konyhaszékre Isti elibe.</p>
            <p>Nem szólt hozzá egy szót sem, újra nekilátott a mosásnak.</p>
            <p>Isti, mint a gyerek, aki végre megkapta a cukrot, kitátotta a száját, mert leszámolt
               vele, hogy nem fogja megkapni, s nevetni kezdett:</p>
            <p>- Nahát, édesanyám, azért ha baj, hát ne tessék ideadni.</p>
            <p>- Ej...</p>
            <p>- Kezét csókolom!... édesanyám a legjobb anya a világon, ez az egy fáj nekem, hogy az
               én feleségem sohase lesz ilyen jó anya... - s a szemében valóban könnyek gyűltek, míg
               a négy forintot zsebébe tette.</p>
            <p>De az anyja most az egyszer nem szólt, nem tudta, hogy fogja pótolni a hiányt,
               mostanában az ura nagyon ingerült s igen sokallja már a mindennapi pénzkéréseket...
               Hát mit lehet tenni, ha ennyi a gyerek, s mindnek olyan sok kell, minden gyerekből
               csupa urat nevelni...</p>
            <p>Isti darabig állott, de már nem volt türelme, szégyellte magát a rablásért, nem bírt
               tovább színeskedni, s a pénzzel a zsebében úgy érezte, valami hajtja, taszítja,
               kergeti, mint a kutya a lopott csonttal, s iszkolt.</p>
            <p>- Csak attól félek, hogy egyszer abból a pólyából a fejére ejti azt a gyereket -
               mondta.</p>
            <p>Az anyja erre se szólt.</p>
            <p>- Én nem merem a kezembe venni, mert egyszer kiejtettem az ablakon.</p>
            <p>- Kit?</p>
            <p>- A kis Cicukát.</p>
            <p>- Az istenért. Az ablakon!...</p>
            <p>Istinek mindig ilyen meglepő, megdöbbentő esetei voltak.</p>
            <p>Nevetni kezdett:</p>
            <p>- Igen, szerencsére kint állott a háziasszony, annak mutattam a gyereket, hogy repül,
               s az megkapta. Én azóta nem merem ölbe venni.</p>
            <p>Az anyja csak csóválta a fejét.</p>
            <p>- Még ilyen se hallottam.</p>
            <p>- De ő is addig ugrál vele, míg kiejti.</p>
            <p>Két kisfiú rontott be nagy zsivajjal, kezét csókolom, jaj de éhes vagyok
               kiáltással.</p>
            <p>- Nekem nem is köszöntök - kiáltott rájuk Isti.</p>
            <p>- Jó van na, azért ne rángass - mondta az egyik kisfiú, aki egyáltalán nem
               respektálta a bátyját, pedig ez nagyon is számított erre.</p>
            <p>- Neveletlen, benneteket is ki kellett volna ejteni az ablakon, mint én Cicukát!</p>
            <p>A két kisfiú nagyot bámult:</p>
            <p>- Kiejtetted Cicukát az ablakon?</p>
            <p>Óriási kacagás lett, a két gyerek berohant a szobába, s úgy kacagott, csak úgy
               sikított, jobbra-balra hemperegtek:</p>
            <p>- Isti kiejtette Cicukát az ablakon.</p>
            <p>Isti darabig nevetett, de egyszer csak úgy érezte, hogy nagyon is alól került, az
               öccsei kinevetik.</p>
            <p>- Ne nevess, mert megpofozlak!... - kiáltott rá pulykavörösen az öccseire - aztán
               csöndesen, mogorván: - Nekem sietni kell haza, mert a hivatalból sok munkát hoztam,
               délutáni munkát, s meg kell csinálnom reggelig. Kezit csókolom.</p>
            <p>Megcsókolta az anyja arcát, amelyen könnyet és a mosás páráját érezte meg, s sietve
               elment.</p>
            <p>- Mikor jössz? - szólt utána fájó, fájdalmas nyöszörgéssel az anyja, az anyák
               fájdalmas mohóságával, a gyermekük után fájással, mindegy akármilyenek, csak itthon
               legyenek, ha gyengék, rosszak, még inkább ne lássa más, idegen, a hibát...</p>
            <p>Isti azonban nagyon rossz érzéssel ment el hazulról.</p>
            <p>Most megint az utcán volt, s hazafelé indult a saját otthona irányába, de egyre
               lassabban lépett, s egyre jobban lehajtotta a fejét, szinte fővel ment neki az utcai
               fáknak.</p>
            <p>A villamos mellett balra kanyarodott, s egyszerűen elment egy barátjához,
               Füredihez.</p>
            <p>Nagy meglepetéssel fogadták ilyen kora délután, Füredi sovány kis ember volt, mongol
               szemekkel, s csodálkozva ugrott fel a díványról, ahol délutáni alváshoz
               készült.</p>
            <p>- Jó meleg van nálatok - mondta Isti.</p>
            <p>- Fogy a fa, azt jelenti.</p>
            <p>Nevettek.</p>
            <p>Nem mondott semmit, hogy miért jött, csak állott télikabátjában, nem is kínálták,
               hogy tegye le.</p>
            <p>Füredinek a felesége szívesen látta, de látszott azért rajta, hogy fél, hogy itt
               marad, s aztán bort hozatnak stb.</p>
            <p>- Nézd, Füredi, tegnap a minisztériumban rád gondoltam, miért is nem vagy te bent
               minálunk.</p>
            <p>Füredi nevetett, egyetlen vágya volt, hogy a minisztériumba bejusson.</p>
            <p>- Most történt valami, azt hiszem, ha egy kicsit utánanéznél, be lehetne jutni,
               létszámszaporítás előtt állunk, az országgyűlés megszavazta a kölcsönt.</p>
            <p>- Igazán, tedd le a kabátodat Istikám, megmelegszel, s akkor meghűlsz s meghalsz,
               mielőtt bejutnék.</p>
            <p>Nevettek.</p>
            <p>Az asszony azt mondta:</p>
            <p>- Jobban szeretném, ha egy jó kereskedőhöz menne el, s pénzt keresne.</p>
            <p>- Azt elhiszem, mert az asszonyok a férjükkel nem törődnek, csak éppen arra
               használják fel, hogy pénzt hozzon haza. A többit bízzák őrájuk.</p>
            <p>Nevettek ezen is, mert Istinek megvolt az a tehetsége, hogy a legsértőbb dolgot is
               oly ártatlanul s kedvesen tudta mondani, hogy egyszerűen tréfának számított.</p>
            <p>Az asszonynak dolga volt, s kiment. Isti utánanézett, szép, fiatal asszony volt,
               szőke, magas, ezek is egyéves házasok, de még nincsen semmi gyerek, igazán
               csodálatos, hogy ez a nyiszlett Füredi hogy tudott megkapni egy ilyen gyönyörű
               asszonyt.</p>
            <p>- A legszebb asszony, akit ismertem valaha - mondta Isti, mikor kiment a
               fiatalasszony.</p>
            <p>Füredi elhúzta a vállát.</p>
            <p>- Szépség - mondta -, mi az a szépség, az a legkevesebb, minél szebb, annál többe
               kerül a karbantartási költség.</p>
            <p>- No jó, de azért mégse vesz el senki egy förtelmes vén dögöt, csak azért, hogy ne
               kelljen neki ruhát venni.</p>
            <p>- Azt nem, de a szép asszony, barátom, rendszerint unalmas. Az nem gondol egyébre,
               csak a szépségére, az nem való nekünk, kispolgári embereknek.</p>
            <p>Isti ellenségesen nézett a barátjára, nem tetszett neki, hogy az ma ilyen cinikusan
               beszél a feleségéről, az ő érzésében a családi szentély a legszentebb templom volt,
               amelyről csak kalapemelve s a legnagyobb áhítattal szabad beszélni. Másnak... Ő is
               úgy szokott, kivétel a segédjegyző, akivel állandóan a feleségével való
               veszekedéseiről beszél, de azt is csak azért, hogy izgassa, ugrassa az ipsét, s
               kívánatossá tegye neki a házasság ilyen örömeit.</p>
            <p>- Ha nekem szép nő kell, veszek magamnak egy órára, különben pedig feleségre van
               szükségem.</p>
            <p>- Van valami köztetek?</p>
            <p>- Ki közt nincs? ti köztetek soha?</p>
            <p>Isti gondolkodva nézett maga elé, s azt mondta:</p>
            <p>- Soha.</p>
            <p>Füredi vállat vont.</p>
            <p>- Barátom, én nem akarlak megsérteni, de én úgy látom, hogy a férjek összeesküdtek,
               hogy nem mondják el... Pedig mi van abba, nem igaz?... Én ugyan nem csinálok belőle
               titkot...</p>
            <p>De egyre halkabban beszélt, mintha attól félne, hogy kihallatszik a szobából.</p>
            <p>Isti szórakozottan hallgatta, egyre makacsabb s konokabb lett, nézegette a bútort,
               faragott tölgyfa bútor volt az, ónémet divat szerint, sokkal jobb minőségű bútor,
               mint az övék, de régi divat. Az ebédlőszekrény olyan volt, mint egy oltár, fülkékkel,
               tornyocskákkal, s úgy állott esztergályozott lábain a felsőrész, csak az Isten
               őrizte, hogy össze nem dőlt. Csipkekendő volt terítve márványlapjára, a székeken is
               mindenféle kis horgolások, a szék magas támlájú német szék, papírból utánzott
               bőrháttal s ülőkével, a dívány emeletes volt, magas hátú, zöld, nagy virágos plüssel
               behúzva. Egy teljesen komplett bútorzat volt a szobában, a falon két kép, afféle
               színnyomat, két női fej, egy szomorkodó s egy nevető arc, egyik szőke, másik
               barna.</p>
            <p>- Nézd, barátom - mondta Füredi -, az ember születik, játszik egy kicsit
               öntudatlanul, aztán iskolába adják, ott jár, amíg a szülőknek, illetve a
               társadalomnak tetszik, aztán leérettségiz vagy egyetemet végez, szóval na,
               megszabadult a második korszaktól, akkor valami állást kap, s megházasodik...</p>
            <p>Úgy nézett Istire, mintha valami rendkívüli dolgot mondana.</p>
            <p>- Hát nem butaság? Mondd, nem butaság?... Igazi nyájélet. Csak gondold meg!... Hol az
               életem?... Az enyém!... Figyelj ide: először éltem az anyám akarata szerint mint
               gyerek. Azután az apám akarata szerint mint diák, azután a főnököm akarata szerint
               mint hivatalnok, s itthon a feleségem akarata szerint mint férj.</p>
            <p>- És a házasságtörés? - kérdezte Isti.</p>
            <p>Füredi elhallgatott.</p>
            <p>Valami nagyon dühöngött benne, hogy minden összefüggés nélkül a délutáni vendégének
               ily hamar kitálalta a legtitkosabb gondolatait. Szivart keresett elő, jó vastag
               szivart, s levágta a végét. Tudta, hogy Isti nem dohányoz, nem is kínálta.</p>
            <p>- Nos! - kiáltott Isti, mint aki a bölcsek kövét fedezte fel. A
               házasságtörés?!...</p>
            <p>- Hát igen, az még talán segít... Mert ha meggondolom, hogy az életemből mégis volt
               valami az enyém... s mi volt?... az volt, mikor megcsaltam az idegen akaratokat...
               mint gyerek olyan játékokat végeztem, amit nem volt szabad, tiltva volt: macskát
               nyaggatni s más efféle... Mikor diák voltam, annyit éltem, mikor elloptam a
               leckeidőből valamit; s mint hivatalnok, mikor kijátszom a főnök figyelmét... Itt van
               a legnagyobb rabság, igazad van: az még segít...</p>
            <p>- Házasságtörés - mondta Isti komolyan -, adj egy cigarettát.</p>
            <p>Füredi hozzáfogott keresni. Több fiókot kihúzott, de ő sovány kis cinege ember lévén,
               csak vastag szivarban lelt örömet, s nem tartott cigarettát, tudta, hogy a felesége
               vendégek számára dugdos, azt akarta megtalálni...</p>
            <p>- Ha így a feleségem fiókjait huzigálom - mondta kesernyés nevetéssel -, az az
               érzésem, mint némely regényben van, hogy a férj rábukkan a felesége szerelmes
               leveleire...</p>
            <p>Isti nevetett:</p>
            <p>- Azt nem, az asszonynak nem szabad!... Az asszonynak úgyis sok szabadsága van,
               legalább ez az egy meg van tiltva neki... Legyen valami értelme, hogy mért áldozzuk
               fel magunkat!</p>
            <p>Füredi nem talált cigarettát, bekiáltotta a kis cselédlányt, odaadott neki két
               hatost:</p>
            <p>- Eredj, hozzál cigarettát.</p>
            <p>- Milyet?</p>
            <p>- Milyet, cigarettaformát.</p>
            <p>Istinek imponált, hogy Füredinél pénz van, meg akarta mutatni, hogy ő sem olyan
               papucshős, akinek nincs, s szólt a lánynak:</p>
            <p>- Nézze kérem, hozzon nekem is.</p>
            <p>- Szó sincs róla - kiáltott bele Füredi.</p>
            <p>- Engedd meg, kérlek, hadd hozzon nekem is.</p>
            <p>- Jó, de nem fogsz belőle színi.</p>
            <p>A lány elment.</p>
            <p>- Milyen csinos lány - mondta Isti.</p>
            <p>- Parasztlány.</p>
            <p>- Paraszt... hát az a csinos... Tudod, mikor én falusi tanító voltam, akkor szoktam
               rá a nőre, azóta nekem csak a parasztnő a csinos, isten bizony, még a feleségemet is
               néha, mikor ölelem, úgy gondolom, kasszírnő, ilyen frizurákat meg szűk szoknyát falun
               csak a kasszírnők viselnek.</p>
            <p>Nevetgéltek.</p>
            <p>Egész délután semmiségekkel telt el az idő, gyorsan besötétedett, s olyan füstöt
               csináltak, hogy késsel lehetett vágni.</p>
            <p>Egyszer csak bejött Fürediné, s összecsapta a kezét.</p>
            <p>- Jézus Máriám, maguk itt mit csináltak, kávéházat?</p>
            <p>Füredi annyit beszélt ma délután az asszonyok ellen, hogy sértve érezte magát,
               nyersen vágott vissza:</p>
            <p>- És ha azt?</p>
            <p>- Kikérem magamnak.</p>
            <p>- Jó vicc.</p>
            <p>- Semmi vicc.</p>
            <p>- Azt a kutya istenit - kiáltott Füredi, s az asztalra vágott -, az én lakásomban
               vagyok, vagy nem az én lakásomban vagyok!</p>
            <p>- Itt az én lakásomban van, kérem.</p>
            <p>- Hol?</p>
            <p>- Ezek az én bútoraim, ezek az én szőnyegeim, ezek az én holmijaim, s a ház a
               Teitelbaum Frigyesé.</p>
            <p>- Úgy!... Hát hol vagyok én?... Teitelbaum Frigyesnél vagyok én, vagy Sipircz
               Vilmánál vagyok én, vagy Füredi Antalnál vagyok én - ordított fel mint sebzett
               oroszlán Füredi, s amilyen kicsi volt, oly dühöngve kezdett csapkodni. - Vegye
               tudomásul, hogy én magamnál vagyok! És ha én magát elvettem, akkor maga nálam van, és
               ha én magát mindenestül elvettem, akkor itt minden az enyém, vagy sipirc!</p>
            <p>Az asszony nem képzelte, hogy ilyen közel van a baj, s elképedve és felbőszülve
               bámult az urára.</p>
            <p>- A fene egye meg ezt az életet, ha én a lábam ki akarom dugni az ablakon, akkor
               kidugom a lábam az ablakon, a fene egye meg! - toporzékolt Füredi.</p>
            <p>Isti ijedten, megkushadva hallgatott, ha most Évi látta volna, meg lett volna
               elégedve vele, olyan jó kisfiú volt, s úgy szégyellte magát férjkollégájáért, aki
               ennyire elvesztette a fejét, mintha bizony ő tízig se tudna számolni.</p>
            <p>Füredi hirtelen nyájasra fordította az arcát, de szempillátlan szeme égett:</p>
            <p>- Istikém, ahogy megbeszéltük, megyünk Pestre.</p>
            <p>Isti éppúgy csodálkozott, mint az asszony, aki azonban nem akarta komolyan venni az
               urát:</p>
            <p>- Hova megy maga?</p>
            <p>- Pestre, azt a süket mindenit! Nem hallotta, hogy Pestre megyek!?</p>
            <p>Az asszony szeme könnyben izzott, a hangját elfojtotta a könny, s gúnyosan
               kérdezte:</p>
            <p>- S ugyan mért?</p>
            <p>- Szép lányt keresni!... Nem vagyok ideszerződtetve...</p>
            <p>Felcsapta a kalapját, felvette a kabátját, s elment.</p>
            <p>Isti lesütötte a fejét, s nem volt ereje Füredinek ellentmondani, bár halálosan
               szégyellte magát. De az ajtóban visszafordult, s azt mondta dadogva:</p>
            <p>- Kezét csókolom, nagyságos asszony... bízzon bennem... én majd ott leszek, s
               vigyázok, hogy... ne tessék félni, nagyságos asszony...</p>
            <p>Füredi hallotta, hogy valamit motyog Isti a feleségének, de úgy csinálta, mintha nem
               hallott volna semmit.</p>
            <p>Az utcai lámpák már égtek, kimentek a villamoshoz. Mindketten fáztak, kedvetlenek
               voltak, s úgy gondolták, legjobb volna, ha egyszerűen mindenikük visszamenne, haza a
               kis feleséghez, aki most otthon, a jó meleg szobában ül és... sír...</p>
            <p>De jött a villamos, és egymást udvariasan kelletve felléptek a magas lépcsőre,
               hallatlan, milyen alkalmatlanul vannak csinálva ezek a kültelki villamosok...</p>
            
         </div>
         <div type="chapter">
            <head>4</head>
            <p>Egy szót sem szóltak egész úton, Füredi oly komor volt, s úgy magába mélyedt, hogy
               Isti nem is mert hozzá szólani. Imponált neki ez a Füredi, mint valami nagy erő. Néha
               lopva nézte sötét, keskeny arcát, ahogy ült az üres, hideg villamos sarkában, s
               behúzódott perzsaprémes télikabátjába, csak az orra látszott ki. Ez igen, ez férfi,
               akinek határozott tervei, céljai s akaratai vannak az életről, szinte örül, hogy
               együtt van vele ebben a furcsa expedícióban, most meg fog tudni valamit az
               életről.</p>
            <p>Hiszen ő saját magát úgy lenézte, neki nincsenek komoly karaktervonásai. Ő egy puha,
               gerinctelen lény, mindig olyan, mint az, aki éppen szemben áll vele. Az apjára
               gondolt, aki egész életét azzal kellett hogy eltöltse, hogy mint kis mesterember, a
               munkaadók ízlésére gondol, s minden lelkiismeret-furdalás nélkül azt mondja, amiről
               azt hiszi, hogy a megrendelőnek tetszeni fog. Hiszen neki mindegy a munka. Ha
               fényezett bútort akar a megrendelő, legyen neki fényezett bútora, ha természetes
               színben szereti, hadd örüljön a fa természetes színének. Ha olcsó bútort akar, kapjon
               olcsó bútort, s ha szolid bútor a kívánsága, meg kell erősíteni abban, hogy ez a jó
               és bölcs dolog. Ez az alkalmazkodás családi nyavalyává lett, már kicsi
               gyerekkorukban hozzászoktak ahhoz, hogy a Más a fontos, a Másik ember, a Pénz embere
               a fontos, annak a véleménye, akarata, szándéka, ízlése az irányadó, s ő ezt ma is
               folytatja, dacára annak, hogy sokszor észreveszi, hogy fölösleges. Nem kell mindig
               mástól várni az irányítást, vannak dolgok, amiket az ember a maga ízlése szerint kell
               hogy elrendezzen. Úgyhogy e pillanatban mindenki imponált neki, akinek saját
               véleménye volt. A tanácsos! milyen nagyszerű ember az a tanácsos, egy egész hivatalt
               el tud kormányozni, a ceruzái rendben vannak, s a “pipálásról” oly biztos és
               csalhatatlan véleménye van, s tényleg, a vörös tintával úgy dolgozik, mint egy
               mérnök. De hát könnyű neki, ő abban nőtt. Az apja is hivatalnok volt, pláne a
               pénzügyben, s az a teteje minden számvevőségnek, a pénzügyminisztérium!...
               Hozzászokott kicsi gyerekkorában hogy egy századfillért sem szabad tévedni. Ez volt
               a családi közszellem, mint ahogy náluk az volt, hogy mindig annyi pénzt kell
               elkölteni, sietve, rögtön, amennyit ki tudtak az apjukból szedni, mert amit ők be nem
               fektettek a családi életbe, az úgyis az ördögé volt, nem mintha ivott volna az apjuk,
               de új munkába dobta bele, s abban sose volt köszönet, mert mindig vásárra került,
               potyán, sietve, olcsón, s elúszott...</p>
            <p>És a többiek a hivatalban. Szerette volna tudni, melyiknek mi volt az apja. Ossiunak
               mi lehetett az apja? talán pópa, azért olyan fölényes és okoskodó; vagy kosta, azért
               olyan tudálékos; vagy mesterember, azért olyan zavaros az élete, már tizedik
               hivatalban van, s egyáltalán nem is akar itt maradni. Vagy... Vagy nézzük Mortarát;
               Ossiu azt mondta róla, dalmát kecskepásztorok voltak az ősei. Lehetséges, azért
               ilyen erkölcsi alap nélküli ember, folyton a felesége ballépéseiről beszél, pedig
               senki se szeret a saját bűneiről beszélni, legfeljebb olyan felületes, elfogadott
               bűnökről, amiket a közfelfogás nem is tekint bűnnek, de a felesége bűneiről
               beszélni!?... Bármilyen dühös is az asszonyra, nem volna képes elmondani róla, hogy
               piszkos slafrokban jár, hogy az apja... a testvérei... hogy a... Még önmaga előtt
               sem meri kimondani, hogy mik a legkisebb gusztustalan piszkosságok az asszonya
               életében, jobban szégyelli, mint a saját hibáit... Miért?... Az asszony; az ő maga;
               az ember... Az asszony a házasságkötéssel a férfi alkatrészévé lett, s ha a férj
               rosszat mond az asszonyról, önmagáról mond rosszat, sőt önmagának a legtitkosabb
               dolgáról... Miféle ember lehetett ennek a Mortarának az apja? s az anyja? hogy így
               szembeszáll velük, s az apja s különösen az anyja arcába vágja a maga szennyes
               életét... Talán a szülei kényszerítették erre a házasságra, s velük harcol minden
               pillanatban, mikor valaki előtt gonoszat mond a feleségéről...</p>
            <p>Hiszen ő is a szülei truccára vette el Évit. Tudniillik a szülei kétségbeesetten
               tiltakoztak ez ellen a házasság ellen. De azért, mert Évi katolikus volt. Ez
               dühítette őket: vallási elfogultság. Most, a huszadik században... Csak azért is
               elvette... Belehajszolódott, mint a szilaj paripa. Mert puha s gerinctelen volt a
               mindennapi dolgokban, de ha valahol, a lelkének mélyebb alapjaiban megérintették,
               annál bőszebb, elszántabb volt. Mintha valami nemes fába oltott könnyű súlyú gally
               volna a lénye; maga az ég alatt virágzó lombja, a legkisebb szellő érintésére is
               lengedez, de lent, valami ismeretlen mélységben, szilárd és büszke törzsök van, amely
               a legnagyobb nyomásnak is ellenáll.</p>
            <p>Ki tudja, ez a Mortara, ez mindig olyan benyomást tesz őrá, a süket füleivel, mint
               egy keserű, szomorú, szerencsétlen ember... Ki tudja, talán csak védekezés az a
               fecsegés valami ellen... talán egy szó sem igaz belőle, talán boldogan él a
               feleségével s gyerekeivel, a fizetést szorgalmasan hazaviszi, s vasárnap délután
               sétálni megy a Duna-partra az újpesti szigetnél... valahol ott lakik... De elnyomott
               vágyak laknak benne, szeretne nem ilyen száraz, semmi életet élni...</p>
            <p>Milyen csodálatos ez a hivatali élet... A nagyváros távoli tájairól, mint külön
               világrészekből, valami láthatatlan szálakon a nap bizonyos óráiban egymás mellé
               gyülekeznek emberek, akiknek jelenvaló arca együtt virul s hervad, ellenben az életük
               távol egymástól burjánzik... Pongrácz s Bierniczky, a szótalan, kerek homlokú
               cigarettás magyar s a lármás vidám, jókedvű lengyel, mintha ők maguk volnának csak
               egészen otthon, mint férj s feleség, mind a kettő nőtlen, agglegény, borban fürdő, de
               azért csöndes életben hintázó, két kalitkában összeszokott erdei rigó... Kedvesek,
               szeretetre méltóak; kik voltak a szüleik, hogy ideverődtek? Milyen távoli utakon, a
               sors milyen szeszélyes láncszemein fűződtek tova, hogy íme, éppen ebben a
               minisztériumban dolgoznak együtt egy szobában? Együtt kezdték, élték az életet,
               milyen furcsa az a vetélő, amely az élet szövőszékén dobál, és semmi összefüggésben
               nem álló szálakat egymásba bogoz... Ha azt a kis társaságot csak egy nyommal feljebb
               szétterítve látnám, hol volt a Schlick apja? a Hofbauer apja? Gurszky apja? Mortara,
               Ossi... Binder...? s az ő apja, Boldvay...? Semmit sem tudtak ezek egymásról soha,
               sejtelmük se volt arról, hogy van a világon egy is a többi közül... az új napidíjas
               apja, a Vér nevű csizmadia Rozsnyón?... s ennyi fészekből, íme csak, ezer bajon,
               gyászon, letörtségen keresztül összeállott a kis hivatalfészek, amelyben ők tízen
               vagy tizenketten most napról napra együtt élnek... S pedig mindazok az apák s
               anyák... anyák!... apák, anyák, mind azon dolgoztak, hogy olyan fiakat szüljenek s
               neveljenek, akik majd annak idején a minisztérium harmadik számvevőségi
               ügyosztályának négy kis sarokszobáját, mint számkukacok, betöltsék...</p>
            <p>- Itt vagyunk!</p>
            <p>A villamos megállott a Szent István Kórház végállomásán, s Isti úgy el volt merülve a
               fantáziáiba, hogy észre se vette.</p>
            <p>Füredi szólott rá, s mindjárt fel is állott.</p>
            <p>Isti kushadva ugrott fel; most mit akar ez a Füredi?...</p>
            <p>Leszállottak, s mindjárt átmentek a másik sarokra, ott felültek a legelső villamosra.
               A szél komisz volt, a havas esőt szembevágta. A Mária Terézia-laktanyánál
               átszállottak a sárga kocsira, s a Népszínháznál le.</p>
            <p>Mintha hivatalba ment volna, végcél várta volna, Füredi oly biztosan s bátran ment. A
               Népszínházzal szemben egy étterembe ment be. Dupla ajtón át, aztán egy kisebb
               szobából, hosszú, előkelően fehér abroszos, hosszú terembe, azon végig, jobbra
               elkanyarodva második kis szoba, ott leült, mintha csak a helyére ment volna. Pincér
               szolgálatkészen, kabátokat felakasztani, kissé hűvös volt, még nem fűtenek eléggé?...
               Vacsorát...</p>
            <p>Ez mind oly biztosan ment, hogy Isti csak hallgatott. Ő nem volt itt soha, de még
               ilyen jobb vendéglőben sem volt Pesten, mert sose volt annyi pénze, csak afféle
               másodrendű, harmadrendű (de világért sem utolsó rendű) éttermekben járdogált egy-egy
               pörköltre, spriccerre, de mindig szégyellte magát, mikor olyan helyen leült, s félt,
               hogy valaki meglátja; most ez tetszett neki, úgy gondolta, hogy ez úri dolog, és
               sokért nem adta volna, ha valaki a kollégái közül...</p>
            <p>Elfelejtette megfigyelni, hogy Füredi mit rendelt, ő sertéskarajt kért,
               káposztával.</p>
            <p>- Bort, sört? - állt meg előttük a borfiú.</p>
            <p>- Egy hordó Leánykát - mondta Füredi.</p>
            <p>A fiú bámulva nézett rá.</p>
            <p>- Egy palackot - mondta Füredi mogorván.</p>
            <p>- Igenis kremássan.</p>
            <p>Isti ezt nem szerette, ezt a pincérszót, mintha sással hasították volna a hátát,
               olyan undorító volt neki ez a “kremássan”: affektálás.</p>
            <p>Füredi magába süllyedve, mogorván nézett maga elé. Komikus volt evvel a
               mogorvaságával, vékony húsú, gyenge csontú kis embernek nem áll jól a mogorvaság.
               Fehér bőre volt, s a gáz fehér fényén még halványabbnak látszott, a szeme alja kék
               volt, lilakék, s szeme oly furcsa volt, igazi japán szem, semmi szempillája nem volt.
               Haját kopaszra nyíratta, s pompás homloka volt, felfelé szélesedő, gömbölyű feje
               nagyszerűen volt esztergályozva, Isti szégyellve érezte a saját kobakját, amely oly
               kerek volt, érezte, mint egy kugligolyó... Ez valami jobb anyagból valónak s jobb
               munkájúnak látszott. Valami kínai, ősi keleti fanyarság volt rajta, nem is japáni,
               mert a japánok nagy önuralommal bírnak, élők, fiatalok, mosolyognak, csak egy kínai
               tud ily reménytelenül szomorú és minden életeken túl csüggedt lenni.</p>
            <p>Szótlanul ettek, a második pohár bornál Füredinek kedvesen összehúzódott a szeme, s
               csillogni kezdett; olyan volt a szeme, mint valami apró, fekete, izzó
               karbunkulus...</p>
            <p>- Tudod, min gondolkoztam a villamosban?</p>
            <p>Isti szokása szerint várakozóan, odaadóan nézett rá, mint egy jó kutya, önmagára nem
               gondolva, szolgálatkészen.</p>
            <p>- Azon, hogy a fene egye meg, hogy kerültem én ide, erre a piszok Kispestre. Az
               apámon gondolkoztam meg a nagyapámon meg az őseimen.</p>
            <p>- És tudsz te úgy végiggondolni pontosan valamit?...</p>
            <p>- Hogy?</p>
            <p>- Úgy értem, hogy végig tudsz gondolni egy témát, ahogy az ember végigolvas egy
               könyvet, elkezdi mondjuk a nagyapjánál, aztán lejön végig, a mai napig...</p>
            <p>Füredi nevetett, s vállat vont:</p>
            <p>- Egyszóval végiggondoltam az apámat meg a nagyapámat. Jó pipák voltak... Tudod, mért
               jöttem ebbe az étterembe?... Ez az én családi fészkem, a Muhr... Itt szoktam a
               nagybátyámmal találkozni, Eörs Csabával...</p>
            <p>Isti nagy szemet meresztett, ez az Eörs Csaba a leghíresebb kártyás és
               lóversenyistálló-tulajdonos volt egész Európában, csak nemrégiben volt egy milliós
               kártyacsatája a bécsi Jockey Clubban, s egy lengyel herceg főbe lőtte magát miatta,
               vagy csak kitagadta a család, s a bolondok házába zárták, nem emlékezett már rá. Nem
               is képzelte, hogy Füredinek ez nagybátyja volna.</p>
            <p>- De ne gondold, hogy az ő költségén ülök itt ma vagy valaha, mert ha neki vannak
               milliói, nekem is vannak gőgjeim... Ha ő egy koszos senki volna, de ugyanazok az
               ősei, mint nekem, azt mondanám neki, szervusz, és kirúgnám... Mivel azonban
               milliomos, ő mondja nekem azt, hogy szervusz, de engem nem fog kirúgni...</p>
            <p>A szeme izzott, mint a görényé.</p>
            <p>Újra ivott, s fenékig itta a poharat.</p>
            <p>Ettől nevetni kezdett.</p>
            <p>- Én azt mondom, hogy a magyar faj uralomra termett. Slussz.</p>
            <p>Isti hozzá volt szokva, hogy ez a Füredi egy olyan tanakmányos ember, aki mindent
               elméleti alapon szokott megmagyarázni. Az elméletei azonban alkalmilag készülnek, a
               helyzethez idomítva, ezért addig, amíg az elméleti részt szokta Füredi mondani, ő
               rendszerint behunyja a figyelmét, s várja, míg valami érdekes pozitívum jön ki.</p>
            <p>- Uralomra született a magyar, ezt én mondom neked.</p>
            <p>Isti elmosolyodott magában: ő is magyar talán, de minden távolabb van tőle, mint az,
               hogy uralkodjék... Ha ő saját magából akar kiindulni, akkor azt kell mondania, hogy a
               magyar gyöngédségre, szolgálatkészségre született, csak nem elég jól, mert nincs
               benne kitartás.</p>
            <p>- Az én apám, az egy nagy lókötő volt, már én csak így szoktam mondani. Egy
               csirkefogó volt. Erdélyi úr. Azért rendelek Leánykát, mert az az ő bora. Ez az én
               örökségem. Tudniillik nem a kedvenc bora, hanem az ő birtokán termett a Leányka, és
               ők adták meg neki a nevet, a nagyapám... Ősapám... Azért ha Leánykát iszom, otthon
               vagyok Erdélyben és úr vagyok... és megpofozom a világot, mint egy cigányt... Egye
               meg a fene az életet, belerúgok az Élet bőgőjébe.</p>
            <p>Isti hangosan nevetett, ellenállhatatlan volt ez a vékony kis ember, a kevés kis
               fekete bajuszával, mongol sárga, de már európai vérkeveredésben, kifehéredett
               arcbőrével, ahogy kakaskodott.</p>
            <p>- Nagyapám! még volt neki hatezer hold erdeje s kétszáznegyven hold szántóföldje, az
               ott így ment. Volt kétszáz lova s három tehene. Volt hét oláh faluja, s volt egy
               magyar tiszttartója, aki mindenből kiforgatta. Az én apámnak már nem volt semmije,
               kölcsönkérte a nyolc lovat, amivel a menyasszonyát hazavitte, de már annak se volt
               semmije, csak az, hogy kálvinista lány létére a Sacré-Coeurben nevelték, s mindennap
               üveges hintón vitték iskolába... S mikor kisült, hogy az asszony is kölcsönkért
               násfákkal ment esküvőre, akkor azt mondta az apám: stimmt. A régi szakácsnéját, akit
               ideiglenesen leküldött a kastélyból a cselédházba, újra felhozatta, s a feleségét
               küldte le... Mikor sírt, azt mondta neki, van ott elég kocsis, akivel
               szórakozhat.</p>
            <p>Isti eltátotta a száját.</p>
            <p>- Házasságtörés?</p>
            <p>- Eh... fenét. Házasságtörés, az egyáltalán nem létezik, csak a középosztály számára.
               Parasztoknál egyáltalán nincs házasságtörés, legfeljebb félrenéz egyik is, másik
               is. Ha az ember? akkor az asszony duzmaszkodik és morog. Ha az asszony? akkor az
               ember megveri, s kész. Házasságtörés, az csak a tisztviselők találmánya. Bürokrata
               erkölcs. Nincs pénzük rá, hogy élni tudjanak, tehát mindenből morált csinálnak.</p>
            <p>Isti tágra nyitott szemmel figyelt. Valamit megértett.</p>
            <p>- A homo sapiens - tanított Füredi - az nem monogám... Házasságtörés... Annak csak
               akkor volna értelme, ha a természet valamiképpen jelezte volna ezt a szándékát, hogy
               az a célja, hogy két különnemű lény csak egymással kísérletezzen. De istenem, minden
               férfi minden nővel képes erre a kísérletre: hol van akkor a természeti alapja ennek
               az erkölcsi abszurdumnak?...</p>
            <p>Isti fellobbant:</p>
            <p>- Hol van?... Hát ott van, hogy én nem akarok idegen gyereket a házban.</p>
            <p>Füredi szivarozni kezdett, hátradűlt a széken, s kerek karikákat eresztett ki.</p>
            <p>- Látod, ebben igazad van. Mert te olyan ősállat vagy, aki magad nyalogatod simára
               bornyúdat... De csak azt a bornyúdat, amelyik a közfelfogás szerint díszedre
               válik... Mert tegyük fel (hol is jártál te iskolába? Isti felelt: “Patakon”... “Ja,
               Patak, Sárospatak... Finom hely...”) no hát tegyük fel, hogyha Sárospatakon a
               Bodrog-parton egy cigányasszonynál felejtettél volna egy gyereket... avval nem
               dicsekednél...</p>
            <p>Isti mélyen elvörösödött, s rémülten hallgatott, mintha bunkóval ütötték volna
               főbe... Volt egy szolgáló, aki... Szédülő fejjel gondolt rá, hogy annak a nevét nem
               tudja, de az tudja az övét, s egyszer csak, ki tudja, mi történt... igaz vagy nem, de
               ő akkor úgy sejtette, hogy baj lett... De ki biztosítja afelől, hogy... Mert
               ugyanakkor kevéssel utóbb egy katona miatt a lány neki kiadta az útját... borzasztó
               dolgok ezek... Az ember életének ezek a sötét mélységei, a múlt... hogy mennyire nem
               gondol az ember a jövőre... mikor fiatal, s fellép nála az érzékek első láza: iszonyú
               az, ha napvilágra jönne minden, ami a sötétben, a titokban, az élet tudatára nem
               jutás reményében vadul, bután, ifjan, sötéten történik...</p>
            <p>- Még egy üveg Leánykát - mondta Isti a pincérnek, hogy zavarát leplezze.</p>
            <p>Füredinek megvillant a szeme. Közel volt hozzá, hogy az asztalra csapjon, de
               ugyanazzal a mozdulattal végigsimította az arcát, s letört. Mit... Az a nyavalyás
               havi fizetés ugyan a zsebében van, de hát elköltse? másra? mi köze neki ehhez az
               Istihez? Nulla. Egyáltalán utálatos ez az egész. Mi a fenének jött ez ma őhozzájuk,
               talán el is simult volna minden... a cigaretta miatt volt az egész... Ma estére
               hivatalosak voltak Bánkyékhoz, az asszony biztosan elment, az elment, mert az is
               ilyen konok úrileány, s ott van Csopaky Pali, csapja a szelet neki... Meghallotta a
               felesége kacagását, gyönyörűen tud kacagni, gyönyörű fogai vannak, gyönyörű
               egészsége, a haja, mint egy erdő, aranyerdő...</p>
            <p>Megnézte az órát, fél kilenc.</p>
            <p>- Én azt mondom, hogy a magyar ember még a házasságtörésben is az uraság álláspontján
               van. Hogy ő milyen úr tud lenni. Ha az ő úri mivoltához hozzáillik, akkor habozás
               nélkül hűtelen lesz; ha az úri felfogásához illik, habozás nélkül megbocsát... Ha az
               úriságához passzol, habozás nélkül öl... vagy öngyilkos lesz... Mindig első lenni...
               Hogy engem, a fene egye meg, tisztelettel nézzenek: ilyen egy úr... Nekem nem kell se
               pénz, se vagyon, se előhaladás, semmi: én úr akarok lenni, slussz.</p>
            <p>- Akinek nincs pénze, nem lehet úr - szólt Isti.</p>
            <p>- Dehogynem. Koszos úr, de úr... Tudod, ki az én ideálom?... Az öreg Jarkóczy, egy
               Maros menti kis faluban van tíz holdja, de úr... Régi erdélyi úr... Mikor bejött
               Marosvásárhelyre, s leült a maga palack bora mellett, úgy ült, mint egy cigányvajda.
               Nevettek rajta a huszárönkéntesek, ugratták. De ő azt mondta: Öcsém!... én itt egy
               senki se vagyok, de ha hazamegyek a falumba, ott olyan legény vagyok, hogyha feláll a
               kedvem a csókra, félreverik a harangokat!...</p>
            <p>Leverte a szivarja hamvát a feketekávés csészébe, s behunyt szemmel előrenyújtotta
               keskeny fejét vékony nyakán.</p>
            <p>- Ha ilyen úr tudtam volna valaha lenni!...</p>
            <p>Isti csak hallgatott, nem volt mondanivalója. Ez őt is izgatta, igaznak érezte, úr
               lenni, az ő is tudna. Nem ilyen vad s rakoncátlan, de nagyon finom úr tudna
               lenni.</p>
            <p>- Te - mondta nyájasan Füredinek -, ha én úr volnék, tudod, én milyen úr volnék?...
               Én mindenkinek csak adnék... Akinek pénz kell, pénzt; akinek birtok kell, birtokot;
               lovat, hivatalt, művésznek követ, hogy faragj; írónak papírt, hogy nesze, írj rá,
               amit akarsz; pincérnek rengeteg sok söröspoharat, nesze, hordjad; mindenkinek azt,
               amit legjobban szeret...</p>
            <p>- S Don Juannak odaadnád a feleségedet.</p>
            <p>- Hehe.</p>
            <p>Isti nevetett, de meghalt a száján a nevetés...</p>
            <p>- Azt nem... Azt az egyet nem...</p>
            <p>- Akkor nem vagy úr... Én odaadnám azt is. Szó nélkül...</p>
            <p>Isti hallgatott.</p>
            <p>- Ah, bolond beszéd - mondta.</p>
            <p>- Én? Ha én úr volnék? - mondta Füredi - tudod mit kívánnék?... Egy korbácsot...
               amivel nekem szabad legyen mindenkin végigvágni... Szabad, nem szabad, mindenkit
               végigkorbácsolnék... Akit avval megcsapok, megdöglött... Agyonverni minden kutyát,
               minden svindlert, minden poltront, minden dögöt...</p>
            <p>- S nem maradna más, csak te magad a világon...</p>
            <p>- Lehet.</p>
            <p>Nevettek.</p>
            <p>- Még egy üveg Leánykát - mondta Füredi.</p>
            <p>- Ne hozass többet - mondta Isti -, én nem iszom többet.</p>
            <p>- Még egy Leánykát...</p>
            <p>A pincér elsietett.</p>
            <p>- Mit? A nagybátyámnak annyi pénze van, hogy hordókat tölthetne meg vele, ha olyan
               bolond volna, hogy otthon őrizze: és én ne igyak egy pohár bort?... Frászt.</p>
            <p>Hallgattak, már nagyon a fejükben volt a bor.</p>
            <p>Füredi egyet gondolt s újrakezdte:</p>
            <p>- A magyar ember úr akar lenni... mert arra van tehetsége... De nem lehet, mert a nő
               lehúzza a sárba... Mert mindennel meg tudunk birkózni... Gyere a hivatalomba, s nézd
               meg: tíz sváb nem csinálja meg, amit én magam megcsinálok... Ha én nekidűlök, annak
               nincs határa, amennyit én dolgozni bírok... Ha én valamire ráadom magamat, énnekem az
               sikerül... Ha én pénzt akarok csinálni, én esküszöm neked, hogy dőlni fog, ömleni fog
               hozzám a pénz - s töltött a harmadik palackból.</p>
            <p>- Igen - mondta Isti kóválygó fejjel.</p>
            <p>- De énnekem másra kell az életem, nem arra, hogy dolgozzak, hogy pénzt csináljak,
               hogy elvesztegessem magamat. Nekem arra kell, hogy úr legyek!... Mert ha az Isten
               megteremtett engem magyarnak s úrnak, akkor az Isten dolga, hogy engem megtartson
               magyarnak s úrnak!</p>
            <p>Koccintott, parázs szemmel s indulattól habzó nevetéssel.</p>
            <p>- A magyar ember úr... a magyar embernek minden szabad... a magyar embernek szabad
               minden asszonyt leszakítani, s minden asszonyt megtaposni, kirúgni vagy imádni, ami
               neki jólesik...</p>
            <p>- És a magyar asszonynak?... - kérdezte Isti.</p>
            <p>Füredi elgondolkozott, új szivart vett elő, s leharapta, kiköpte a hegyét.</p>
            <p>- Magyar asszony?... Magyar asszony nincs: csak magyar ember.</p>
            <p>Rágyújtott, s hosszan pöfékelt, egész furcsán szivarozott, apró szippantásokkal
               pipázott a szivarból, ahogy a csibukot szokták szíjni, aztán, hogy megnyugodott, mély
               füstöt vett, lenyelte, beszélni kezdett, s csak egy perc múlva eresztette ki.
               Nagyszerű dohányzó volt, ezt is virtusból tanulta meg diákkorában, s már vérében
               volt, olykor elálmodott nyitott szájjal hátraejtette fejét, amit a mámor is húzott
               már, s így maradt egy percig, csak akkor eresztette ki a füstöt a két
               orrlyukán...</p>
            <p>- Magyar asszony nincs!... Tagadom!... Az asszony az se nem magyar, se nem német, se
               nem zsidó: az asszony csak asszony. Nőstény. Nőstényállat.</p>
            <p>- Az nem igaz - mondta Isti -, hát a régi nagyasszonyok.</p>
            <p>- Azok igen... a történelemben, azok még magyarok voltak... Sőt, a nagyanyám is
               magyar úriasszony volt... sőt az édesanyám is; arra sem engedek senkinek egy szót se
               mondani, vagy lebököm, mint egy patkányt... De az élő asszonyok? a ma élő
               fiatalasszonyok? barátom, annak mindnek vége, azokba már nincs hazafiság, csak
               élvvágy... Az mind csak élvezni akar, öltözködni, szórakozni, csábítani s
               csábulni...</p>
            <p>- A férfi is csak azt akarja.</p>
            <p>- Annak joga van rá.</p>
            <p>- Mi címen?</p>
            <p>- Azon a címen, hogy ő férfi.</p>
            <p>- És mégse teszi meg.</p>
            <p>- Mit?... Nem teszi... Hogy megcsalja az asszonyt?... Dehogynem teszi - s Füredi
               halkan, borosan röhintett, s a szeme kivörösödött.</p>
            <p>- A férfi, barátom, megteszi - állította -, nem is erről van szó.</p>
            <p>- Minden férfi?</p>
            <p>- Minden férfi.</p>
            <p>- Kivétel nélkül?</p>
            <p>- Kivétel nélkül, barátom, minden férfi; ha férfi, kivétel nélkül.</p>
            <p>Isti mogorván húzódott vissza, s eldobta a cigarettáját; akkor hát ő nem
               férfi?...</p>
            <p>Füredi megsejtette a gondolatát, s azt mondta:</p>
            <p>- No, vannak olyan lomha férfiak, egy-kettő, aki még arra is lusta.</p>
            <p>Halkan, hangtalanul soká nevetett. Az ittasságnak arra a fokára jutott, hogy nem bírt
               ellentállani a nevetésingernek.</p>
            <p>Isti ezt találónak érezte. Ő valóban lusta lett volna arra, hogy egy asszonynak
               utánajárjon, szépeket mondjon, a kedvéért felöltözzön s elmenjen. A szeszélyeire
               gondoljon... Nem, ő török basának lett volna jó, aki otthon ül a háremben, s
               kiszolgáltatja magát, nagy pálmalevelekkel legyezteti magát, s cédrusfa vakaróval
               vakartatja a talpát... Valami kiállításon látott egy olyan vakarószerszámot, egy
               hosszú barna pálcának a végén kéz volt kifaragva, begörbített ujjakkal, japán munka:
               ezzel kapargatja a hátát a japán, ha viszket. Ez nagyon tetszett neki, mert tényleg
               minden este lefekvés előtt az egész teste tele volt viszketéssel; csiklandozta a
               viszketés, és nem tudott elaludni, hogy előbb körül ne kapargálja magát. Évit
               próbálta egyszer kapacitálni, hogy vakarja meg a háta közepit, de az úgy kinevette,
               egyáltalán az egy buta asszony, csak az a buta becsületesség van benne, pontosan
               vigyázni minden krajcárra, soha ki nem rúgni, se kávéházba, se színházba, se moziba,
               se sörözni, se semmit, az ember olyan mellette, mint az állat, mindig csak a négy fal
               között lenni, s egymást szeretni...</p>
            <p>- Az asszony is megcsalja az urát?... minden asszony?... kérdezte Isti hirtelen.</p>
            <p>Füredi gondolkozott. Lassan szívogatta mellre a füstöt, visszatartotta s így
               szólt:</p>
            <p>- Barátom - s kibocsátott egy kevés füstöt -, polgárasszonyról van szó, ugye? - s
               mind kifújta, ami még benne ragadt, a megbarnult füstöt. - Polgárasszony, az nem mind
               csalja meg az urát... De egy sincs, aki meg ne bánta volna, hogy meg nem tette...</p>
            <p>Csönd volt, s elgondolkoztak.</p>
            <p>Most hirtelen odaköszönt egy vidám társaságnak a másik szobába, amely a nyitott ajtón
               át tűnt fel neki:</p>
            <p>- Kezit csókolom...</p>
            <p>- Ki az? - s Isti sután odanézett, odabámult rövidlátó szemeivel.</p>
            <p>- Jablonkay Anna.</p>
            <p>- Ki az?</p>
            <p>- A Népszínház tagja.</p>
            <p>- Ismered?</p>
            <p>- Az Eörs metresze.</p>
            <p>- Művésznő?</p>
            <p>- Fenét, szép nő. Ő vezeti a kórust. Elöl táncol. Nagy feneke van, azért tetszik az
               öregnek. Ő mindenből a vastagot szereti.</p>
            <p>Izgatott lett.</p>
            <p>- Te Istikám, mondjad, rossz néven vennéd te azt, ha egyedül kellene hazamenned?</p>
            <p>Isti elkedvetlenedett.</p>
            <p>- Hozzájuk akarsz menni?</p>
            <p>- Na igen, hogy a feleségem előtt igazoljam, hogy hol voltam, mert tudod, az asszony
               mindent megbocsát, ha Eörsről friss pletykákat viszek neki. Azt hiszi, akkor öröklünk
               utána egypár milliót.</p>
            <p>- Csak eredj...</p>
            <p>Isti egész határozottan meg volt sértve, s meg is fogadta, hogy soha többet evvel a
               fickóval szóba nem áll. Utóvégre ez volt az oka, hogy ő eljött hazulról... Most
               otthon volna, s már ki is békült volna a feleségével... S ahelyett most itt van
               Budapest kellős közepén... Hogy fog ma hazaérni ebben a rossz időben...</p>
            <p>- Csak eredj, eredj - biztatta Füredit, mintha neki volna érdeke, hogy Füredi jól
               érezze magát; mindjárt fizettek is, s ő elment. De még előbb odalesett a szomszéd
               terembe, s látta, hogy ott nemcsak a nagy szőke Jablonkay Anna van ott, hanem vele
               egypár fiatal, vékony, csillogó, üde arcú lány, bizonyára a színházból jöttek ki
               előadás után.</p>
            <p>Szomorúan ment ki az utcára, ez a gaz Füredi alaposan elbánt vele. Kint azonban
               nagyszerű öröm érte. Mióta bent voltak, a szél elállott, az idő megenyhült, s nagy
               csomós pelyhekben, lucskosan és gyönyörűen hullott sűrűn a hó.</p>
            
         </div>
         <div type="chapter">
            <head>5</head>
            <p>Mintha nagy ajándékot kapott volna, úgy megörült a szép időnek.</p>
            <p>- Ez aztán tél! - mondta hangosan, s mosolygott.</p>
            <p>Egy lány ránézett erre a szóra, s visszaszólt:</p>
            <p>- Jöjjön haza, mucuskám.</p>
            <p>Isti úgy megrémült, minden vér lefolyt a lábaiba, kóválygó fejjel meredt az idegen
               arcra, s oly undorral és ellenségesen nézett a festett arcára, hogy az megértette;
               megvetően végignézte, s ellibegett.</p>
            <p>Ez a támadás nagyon brutális volt, a feje kóválygott, s a gyomra is émelygett a
               másfél palack bortól. Utánanézett a lánynak, gyönyörű termete volt. Hátulról nagyon
               szép volt. Fess, elég magas, karcsú; a szoknyáját felemelte kicsit, s ahogy a hóban
               tipegett, remek cipő volt a lábán, s egyáltalán igen drága ruhája volt. A feleségére
               gondolt, s gyorsan elindult a lány után, hogy el ne tévessze szem elől. A felesége
               alacsony volt, igen helyes, de csak olyan bögyös galamb, örökké duzzaszkodó kis
               galamb, aki a csőrével szerelemből is folyton csapkod és csipked, s örökké gyűjt,
               maga alá kapar, fészket rak. Ez az egy nagyon terhes, különben ha ez a rögeszméje
               nem volna, nagyszerű feleség lenne belőle... A leány az Emke-kávéház előtt megállott,
               s már egy fiatalemberrel beszélt, bizonyára azt is megszólította.</p>
            <p>Isti meghőkölt; hogy beléjük ne botoljon, megállt, de azt sem akarta, hogy azok
               észrevegyék, csak állott bámész arccal, kicsit toflán, rosszul vette fel az
               étteremben a télikabátját, a gallérja félig fel volt gyűrve, félig lehajtva, s a hó
               belepte gyorsan orrát, bajszát, ruháját, a lány kecsesen és kihívóan beszélt a
               fiatalemberrel, aki szintén meglehetős elegáns volt, magas termetű, barna; kis angol
               bajuszt viselt, s fumigálva beszélt a lánnyal.</p>
            <p>Istit ez a fumigálás érthetetlenül felbosszantotta, mintha már valami köze lett volna
               a lányhoz. Féltékenységet érzett. Kívánta, hogy azok ott ketten hamar szakítsanak s
               váljanak el, az ereiben pezsegni kezdett a vér, s elhatározta, hogy most már ő
               szólítja meg a lányt.</p>
            <p>Két kivörösödött ökle a zsebében volt, s markolászni kezdte a nadrágzsebben, úgy
               ruhán át a pénztárcáját, s fejben számítgatta mennyi van még benne. Villamos tizenkét
               krajcár, meg egy átszállójegy tíz krajcár, az huszonkettő, vacsoráért fizetett, a
               sertéskaraj volt hetven krajcár, egy palack bor nyolcvan krajcár, két kenyér négy
               krajcár, borravaló öt meg három, még két krajcár, összesen... egy forint
               nyolcvanhat... szörnyűség!... Évi egy héten nem költ el többet a kosztra... Szóval
               van még két forint tizennégy krajcárja... Az utolsó villamos megy pont
               tizenkettőkor, most (megnézte az óráját, most negyedtizenegy) bőven van idő...</p>
            <p>A fiatalember ebben a percben nevetve a lány hóna alá nyúlt, s vele karonfogva
               elment.</p>
            <p>Istit őrült düh fogta el. Hogy ő ilyen szamár volt az imént... Megszólította őt egy
               ilyen gyönyörű termetű lány s...</p>
            <p>A bajuszát s az ajkát rágta, s elindult gyorsan utánuk. Valami olyan járt a fejében,
               hogy pofonveri azt az idegent... Aztán arra gondolt, hogy hátha ez csak egy olyan
               szeszély, s csak átmennek együtt az utcán, aztán elválnak... s akkor jön ő...</p>
            <p>Majdnem összeütközött egy konflissal, amely lomhán ügetett keresztül az orra előtt;
               míg azt kivárta, hogy elmenjen, eltűntek a szeme elől. A hóesés oly sűrű lett, hogy
               nem lehetett megkülönböztetni az embereket, s mintha az egész város kijött volna
               eláztatni magát, ez a forgalmas útkeresztezés ott a Népszínház előtt most valóságos
               fürdő lett, csakúgy hemzsegtek a fiatal férfiak s nők. Sokan hógolyót dobáltak, s
               sikoltozás hallatszott és kacagás mindenfelé, de Isti szíve fekete volt a
               keserűségtől, s ahogy kijutott a túlsó partra, a szemközti járdára, mintha vízből
               mászott volna ki hajótörötten, árván s züllött kedvvel maradt el. Most merre menjen,
               valami mardosó kín gyötörte a szívét, szerencsétlennek, esetlennek, tehetetlennek
               érezte magát, gyötrő bánattal volt tele, most már képtelen lett volna egyszerűen
               hazamenni, s ahogy ott áll, egy kísértetiesen fehérre meszelt vén nő dugta az arcát a
               szeme elé. Nem szólt az semmit, csak vigyorgott, s aranyfogai voltak, a hideg rázta
               ki tőle Istit, s gyorsan elfordította a fejét, mire a nő továbbment. Ahogy
               utánanézett, látta, hogy alacsony, esetlen, rossz ruhájú... Jó isten, hát még ilyen
               korú nők is meg tudnak élni?...</p>
            <p>Mélyebb lett a bánata, valami undor borította be előtte ezt az egész életet. Hogy van
               az, hogy ezt a rendőrség tűri?... nappal soha, soha az ember ilyen dolgot nem lát, s
               éjszaka... Éjszaka minden szabad?... Éjszaka más erkölcsök vannak, mint nappal?...
               Tíz órakor van a kapucsukás, akkor már minden tisztességes embernek otthon a helye,
               s csak a cédáké és a lingároké a világ?... Hol vannak ezek nappal?... Alusznak, hogy
               éjszakára felvirradjon nekik?... Mifélék ezek a fiatalemberek. Nézte őket, s szerette
               volna kitalálni a foglalkozásukat, bankhivatalnokok, kereskedősegédek, facér urak?
               jogászok? Három lány ment kart karba öltve nagy kacarászással, s egyik ránézett s azt
               mondta, csattogó, csiklandós kacagással:</p>
            <p>- Nini, ennek a kakas megette a kenyerét - ezzel továbbléptek.</p>
            <p>Isti megnézte a lányt, alacsony volt, köpcös, s olyan kicsattanó jókedvű, hasonlított
               Évihez, de még inkább a húgához, a Violához. Mit keres ez itt az utcán kapucsukás
               után: bizonyára senki se vette feleségül. Erkölcsi kaccenjammere volt, borzongott az
               egész teste, amellett uralkodni nem bírt magán, érezte, hogy el van veszve, valami
               izzó bizsergést érzett a lábszáraiban, s az nem a bortól van. A bortól az van, hogy a
               szeme könnyfátyolos, s a feje szédül, s a lépése kissé lendülő, valami vígság is volt
               benne, minden bánata mellett, a tagjai szélesen s úgy mozogtak, mintha nem volnának
               oly erősen összefűzve, mint máskor.</p>
            <p>Egyszerre csak úgy vette észre, hogy minden elmenő nő megnézi őt, elszégyellte magát,
               s elindult kifelé, a Keleti pályaudvar felé. Tetszett neki, hogy be van rúgva, és
               senki sem ismeri őt e közt a sok nép közt. Egyedül volt, magánosan, senki se látja,
               senki se tudja most, mit csinál, ő maga sem tudja. Lehunyta a szemét, s vakon
               billegett, s a kezével kis furcsa mozgásokat csinált, sőt fütyörészni kezdett. Évi
               soha nem engedi, hogy fütyöljön, mindjárt rátámad, mindjárt olyan ijedten dobbant rá,
               mintha halottas ágy mellett csinálna valaki illetlen dolgot... De mért ne fütyöljön,
               akinek jólesik... Igaz, borzasztó falsul fütyöl s dalol, de ezt sem érti, mért baj
               ez. Ha neki így esik jól!... Őneki így jön szívből!... S csak azért is erősebben
               kezdett fütyölni, de az ajka meg volt duzzadva, bizonyára a bortól, s nem jöttek ki
               hangok csak elvétve, egy kis susogás volt az egész fütty... Az evésnél is, Évinek
               mennyi baja van avval, hogy ő úgy csámcsog. Ha neki így esik jól. Ő élvezni akarja az
               evést, s csak úgy tudja élvezni, ha az egész szájával s minden ínyével jól
               telezabálja magát; egész más az, úgy enni, mint foghegyről, mintha hivatali munkát
               végezne valaki... Mondják, hogy a perzsák kézzel szedik ki a tálból a húst, s mikor
               valaki villával csinálta, akkor csodálkozva mondta neki a perzsa, hogy hogy lehetnek
               az európaiak ilyen kulturátlanok; vasvillával nem tudja megtapintani, hogy melyik a
               jó falat!... S annak a perzsának igaza volt, tényleg az a legjobb, ha az ember az
               egész testével élvezhetné az ételt, már az ujjával elkezdené a kéjelgést a
               falatozásban...</p>
            <p>Ebben a pillanatban egy fekete ruhás fiatal lány sietett el mellette. Mintha valami
               mágnes lett volna benne, ő rögtön elfeledkezett minden bohóságról, s utánasietett.
               Mellette ment.</p>
            <p>Igyekezett úgy menni, mintha összetartoztak volna, párhuzamosan ment mellette, s a
               leányt mindig jobban kezdte beszorítani a fal felé, a kapukig.</p>
            <p>Ki lehet ez a lány? egy csepp festék sincs az arcán, s oly diszkrét jelenség, olyan
               egyszerű úrilány... De mért jár egyedül az utcán?... Isti mint a rakéta, fel volt
               robbanva, érezte, hogy most, most baj lesz, s egyszerre csak a lány, aki kellett,
               hogy már régen észrevegye az ő komoly közeledését, ránézett, ijedt, nagy, barna
               szemekkel, kék kalapja alól, s mintha ijedt halványság lett volna rajta, szótlanul
               csak épp ránézett.</p>
            <p>- Jó estét kívánok - mondta Isti kicsit falusiasan, de úgy meg volt zavarodva, hogy
               falusi tanítónak érezte magát, mint néhány évvel ezelőtt még tényleg volt.</p>
            <p>A lány nem szólt, de nem is ellenkezett, elpirult, amennyire a lámpák gyenge világán
               látni lehetett, s ez Istit módfelett felborította.</p>
            <p>- Milyen szép hóesés van - bökte egész váratlanul.</p>
            <p>A lány elnevette magát, olyan fogai voltak, mint a gyöngyszemek, aranyfogról szó
               sincs...</p>
            <p>- Merre megy, kisasszony?</p>
            <p>A lány halkan s kicsit idegenszerűen azt mondta:</p>
            <p>- A Hársfa utcában van egy szálloda.</p>
            <p>Ettől Istinek egyszerre, mintha a forró vasra hideg zuhanyt bocsátanak, lehűlt a
               hősége, s elment minden kedve. Csak nézett értelmetlenül a lányra, s a szája
               hebetelt.</p>
            <p>De a lány nem fordult vissza, jóllehet régen túl voltak a Hársfa utcán, csak
               meglassúdott léptekkel haladt tovább a Keleti felé.</p>
            <p>Isti vele ment, gépiesen, halálos rémületben. De a lány előtt kezdte hallatlanul
               szégyellni magát, ez azt fogja gondolni, hogy... hogy fösvény... szállodára...
               Elhatározta magát, utóvégre egy koronánál többet csak nem kell fizetni abban a
               szállodában...</p>
            <p>Mintha nem ő tette volna, hanem valami idegen akarat cselekedteti vele, egyszerre
               megfordult, s kényszeredett mosollyal azt mondta:</p>
            <p>- A Hársfa utca nem erre van!...</p>
            <p>A lány szótlan megfordult, s előrement.</p>
            <p>Istinek a fejében vérhullámok lüktettek. Úristen, ha most valaki meglátja. Pongrácz
               jutott az eszébe. Pongrácz számvizsgáló s Bierniczky, akik minden éjszaka kint
               kószálnak... Ha ezek meglátják, holnap az egész minisztérium tudja, s a felesége is
               megtudja... Ez borzasztó, ez borzasztó... A lány elöl ment, s ő igyekezett úgy tenni,
               mintha nem tartozna hozzá, csak éppen sétálna a Rákóczi úton...</p>
            <p>De ha valaki lángban égő arcát látta volna, s pláne ha szóba áll vele, az ugyan
               furcsákat gondolna... S különben is mi sétálnivalója van fél tizenegykor Boldvay Isti
               minisztériumi számtisztnek a Kerepesi úton?... Gyanús!...</p>
            <p>Uhh, ha most Ossiu jönne szembe?...</p>
            <p>A lány nagyon, nagyon diszkrét volt, s oly karcsú, vékonyka, mint egy őz, leppegve
               lépett, vékony kis fekete kosztüm volt rajta s kék, felhajló szélű posztókalap.
               Nagyon tavaszias... Az istenért, nem fagy meg?...</p>
            <p>Vissza sem nézett, mikor befordult a mellékutcába. Isti egy kicsit várt, óvatosan
               körülnézett, s nem bírt ellenállani, bár folyton arra gondolt, hogy megszökik,
               berohant a sötétbe, a vészbe, a szerencsétlenségbe...</p>
            <p>Mikor a piszkos kis szállodába bement, a lánnyal karonfogva lépett be, s elhatározta,
               hogy azt fogja beírni a bejelentőlapra, hogy Gurszky Jenő és felesége... Kicsit
               dermedt arca alatt még mosolygott is, hogy Gurszky már nemcsak a számláit fedezi,
               hanem egyebet is...</p>
            <p>De a portás, vastag, hájas zsidó ember, piszkos, sárga szélű sapkában, nem kívánt
               semmi bejelentőlapot, hanem utána szólt, hogy a szobaárat előre fizetni. Egy
               forint.</p>
            <p>Isti bíborvörös lett, s kapkodva szedte ki a zsebéből a tárcát, s abból az
               ezüstforintost. Fájt a szíve, mikor a zsidó vastag markában látta az ezüstöt, amit
               néhány órával ezelőtt az édesanyja sovány keze tett elébe... Szegény...</p>
            <p>Ah, most meghalni, öngyilkos lenni, ez borzasztó, a pokolba nem lehet ennél szörnyűbb
               érzésekkel bejutni...</p>
            <p>De mikor az ajtó rájuk záródott, s bent nagyszerű meleg volt, szinte dunsztmeleg,
               egyszerre elfoszlott minden iszonyata. Itt megint biztosítva érezte magát. Mintha
               hazaért volna.</p>
            <p>A lány a kályha elé állott, s melegedett.</p>
            <p>Isti szokni akart hozzá, de az ajka felmondta a szolgálatot. Úgy el volt fulladva az
               izgalomtól, hogy nem bírt szólni.</p>
            <p>- Fázik? - kérdezte végre.</p>
            <p>A lány intett. Valóban didergett; most a melegen egyszerre kiütött rajta a fázás,
               csak úgy reszketett minden porcikája.</p>
            <p>Isti éppen kigombolta a kabátját, ez igen, ez nagyszerű, ez a finom téli bunda,
               bizony egész bundának beválik... Neki inkább a cipőjével van baja, mert nedvesnek
               érzi a harisnyáját... Fogta a lányt, úgy ahogy volt, s beburkolta, magához ölelte a
               bundájába.</p>
            <p>A lány behúzódott, mint egy vékony kis madár a kebelébe, s megbújva, meghúzódva
               engedte magát melengettetni. Fejét félrefordította, gyöngéden, hogy a kalapjával ne
               érintse a férfi arcát, s a nyaka így kifehéredett a gallérból, s barna haja igen
               kicsit aranyos volt, olyan vörhenyesen aranyos, ami Istit legjobban izgatta, s nem
               is bírt ellenállani, lehajlott erre a drága, karcsú, vékony, édes nyakra, s
               megcsókolta, és csókolta, csókolta, mintha régi, régi nagy szerelem, mintha egy
               életen várt édes, gyöngéd, szerelmi teljesülés végére értek volna... Ebben a csókban
               benne volt a kisfiúkori kollégiumi fantáziálások minden mohósága, a kamaszkor
               behunyt szemű ábrándjainak minden bujasága, a Bodrog-parti fürdések titkos
               érzékisége, mikor a fürdőkabinokba beleskelt, s egy lány hosszú kötőtűvel csaknem
               szemen szúrta... Ebben benne volt a házaséletének minden keserűsége, felolvasztva
               boldogság édes vizében, ebben benne volt a magával elégedetlen, férfiasságában soha
               nem bízó férfi megnyugodott, teljes boldogsága.</p>
            <p>Oly gyönyörű volt ez a lány a gyenge világosságban, az arcéle oly vékony és nemes, az
               arcocskája oly áttetsző s fehér, a hidegsége oly testi jégburok, amely izzó, mély
               tüzeket takart, s úgy megbújt, oly lankadtan s bágyadtan, oly odaadóan s kifáradtan,
               s oly könnyes mosollyal, hogy Istinek a szemébe nagy kövér könnycsepp fakadt, s
               forrón, forrón szorította magához, s még jobban betakarta, s így maradtak hosszú
               percekig.</p>
            <p>Akkor a lány sóhajtott, s fölemelte rá az arcát s szemét, nagy barna szeme hálásan
               nézett rá, olyan hűséges jó kutyaszemek, dióbarna szernek: ebből jó feleség
               lenne.</p>
            <p>Még egyszer megborzongott a lány, mintha a hidegség utolsó érzését adná ki magából,
               aztán lassan fölemelte a két kezét, vékony eres, ideges kezei voltak, s megsimította
               vele az Isti kövérkés arcát.</p>
            <p>Isti még forróbban szorította magához, csaknem eltörte a gerincét; ez az, igen, erre
               vágyott mindig; ez a szerelem, ez a szeretet, ez a hűség, ez a jóság... Óh, ha eszébe
               jut, hogy Évi milyen egy vadmacska, s mindjárt a legelső alkalommal milyen birokkal
               kellett letiporni, s egyáltalán mindig, semmi kedve és semmi öröme benne... előbb
               agyon kell magát dolgoznia, amíg legyőzi az ellenállást, s kicsit felizgatja az
               érzékeit... Ezt az odaadó, édes és nemes ölelést, ezt sose, sohase érezte vele...</p>
            <p>De mindjárt el is kedvetlenedett: és ez mindenkit így simít... Dacos és durva lett
               minden vonása: nyersen nézett s szólt a lányra, dühösen, s a hangjától még dühösebbre
               gyúlva:</p>
            <p>- Te mindenkit így tudsz simogatni?</p>
            <p>A lány visszahúzódott, mint a higany a csőben a hideg szélre...</p>
            <p>Nem felelt, csak a szeme lecsukódott egy kicsit, s valami olyan sejtelmes pillantása
               lett, mintha azt akarta volna elhitetni, hogy nem, soha még senkit, csak most az
               egyszer ezt az egyet, ezt az idegent, ezt a valakit, akiért élt, s akit az utcáról
               azért hozott be, mert hisz azért él, hogy ezt a pillanatot megérje.</p>
            <p>Sóhajtott, s elfordította a szemét, de ettől Isti megijedt, most egyszerre megint
               megijedt, hogy elveszíti, elidegeníti magától, még mohóbban, még szorosabban ölelte,
               s akkor hirtelen eleresztette.</p>
            <p>- Hiszen persze, ez a mesterséged - mondta mérgesen.</p>
            <p>A lány erre sem szólt, mosolygott, kibontakozott, s elkezdte levetni a kabátját.</p>
            <p>Isti mérgesen nézte. Úgy érezte, be van csapva, sajnálta az előbbi érzését, az odaadó
               szívjóságát, amit erre a mesteremberre pazarolt... Á, ez tudja, hogy mit kell
               csinálnia... Leveti a kabátot, s ottmarad egy szál vékony, fehér selyem ingblúzban, s
               elkezdi azt is kigombolni.</p>
            <p>Dühös volt és fújt.</p>
            <p>A leány valamit észrevett rajta, s így félkigomboltan hozzá ment.</p>
            <p>- Miért haragszik? - kérdezte igen kedvesen.</p>
            <p>- Én nem haragszok.</p>
            <p>- Hanem?</p>
            <p>- Bánatos vagyok.</p>
            <p>- Bánatos? - s a lány lágyan mosolyogva kicsit sóhajtott. - Bánatos?... Pedig szép
               idő van.</p>
            <p>- Mégis majd megfagytál.</p>
            <p>- Pedig nincs hideg.</p>
            <p>Isti hallgatott, a lány kényelmesen tovább vetkezett.</p>
            <p>Isti nézte, s arra gondolt, hogy csak egy forintja van s tizennégy krajcárja. Most
               mit csináljon?... Egy forintot fog adni neki?...</p>
            <p>A lány odajött hozzá, s megfogta a télikabátja gallérját, kifordította, valami kedves
               gyöngédséggel erőltette, hogy tegye le.</p>
            <p>Isti azonban morózusan összerántotta magán a bundát, s leheveredett a díványra.</p>
            <p>A lány csodálkozva nézett rá.</p>
            <p>- Magának mi baja?</p>
            <p>- Maga.</p>
            <p>- Én?...</p>
            <p>- Maguk mindnyájan...</p>
            <p>A lány hallgatott. Isti gondolta, hogy félreérti, s megmondta:</p>
            <p>- Maguk: nők... Érti? a női nem!...</p>
            <p>- Ja?</p>
            <p>A lány mosolygott, fejét félrehajtotta, s elégülten nézett valahova messze.</p>
            <p>Isti komolyan nézte vékony, kecses karjait, amelyek ívesen hullottak le s
               csodálatosan, szinte öntudatlanul, lebbenően hajló testét, olyan volt, mintha
               mindjárt el akart volna s el tudott volna repülni.</p>
            <p>Akkor hirtelen megvillant, mosolygott a lány, s kielégült, kedves mosollyal leült a
               dívány sarkára, s erősen és egészen közelről szembenézett Istivel.</p>
            <p>- Maga házas ember?</p>
            <p>- Igen.</p>
            <p>- No lássa.</p>
            <p>Isti hallgatott, az ajkát gyerekesen felduzzasztotta.</p>
            <p>- Ilyenekre kényszerítik a nők a férfit.</p>
            <p>A lány nézte, nézegette s mosolygott.</p>
            <p>- Mivel?</p>
            <p>- Avval, hogy mindnyájan megcsalják a férfit.</p>
            <p>A lány tovább mosolygott, s vállat vont.</p>
            <p>- Kivel?... Nővel csalják meg, vagy férfi csapja be őket?...</p>
            <p>Isti hirtelen furcsának találta a dolgot, s nevetni kezdett. Ha most Évi látná...
               Huj, de mérges volna.</p>
            <p>- Maga hova való, kisasszony? - kérdezte hirtelen a lánytól.</p>
            <p>- Pozsonyi - sóhajtott az, s kicsit lankadtabb lett.</p>
            <p>- Pozsony?...</p>
            <p>- Igen.</p>
            <p>- Mióta van Pesten?</p>
            <p>- Szeptember tíz óta.</p>
            <p>- Iskolába?</p>
            <p>- Én nem...</p>
            <p>- Hát ki?</p>
            <p>A lány hallgatott, fanyarul mosolygón egy kicsit. Akkor hirtelen szembenézett a
               férfival.</p>
            <p>- A barátom.</p>
            <p>Most Isti hallgatott.</p>
            <p>- Mi a maga apja?</p>
            <p>- Pék.</p>
            <p>- Hol?</p>
            <p>- Pozsonyban, a Mihálykapu utcában... Volt már Pozsonyban?</p>
            <p>- Nem.</p>
            <p>A lány ábrándosan nézett, valahogy fojtott ajakkal mosolygott, s olyan életunott
               közönnyel mondta, s egyszerre érezhető lett a szaván, hogy német.</p>
            <p>- A papámnak nagy péküzlet van.</p>
            <p>Isti elfordította a szemét, valami bántotta, mintha valami felelősség hárult volna
               rá.</p>
            <p>- Jó gazdag ember, a mamám nagyon derék egy asszony.</p>
            <p>- Akkor minek jött el tőlük?</p>
            <p>A lány elfintorította az arcát.</p>
            <p>- A barátom azt mondta, hogy szökjünk meg.</p>
            <p>- Gazember.</p>
            <p>A lány vállat vont.</p>
            <p>- Tudja, hogy az egy gazember! egy disznó gazember! - mondta Isti.</p>
            <p>- Miért?... Neki nem rossz...</p>
            <p>- Azért... Mert csak magának rossz... Együtt laknak?</p>
            <p>- Azelőtt együtt laktunk, de ő fél, hogy feljönnek szülei, s elköltözött.</p>
            <p>- Azóta nem is látta.</p>
            <p>- De igen, minden szabad időben hozzám jön. Nagyon kedves fiú.</p>
            <p>Isti hallgatott. Mikor az egyetemre járt, mindig azon ábrándozott, milyen kár, hogy
               nálunk nem divat a grisett dolog. Hogy fiatalember meg fiatal lány együtt töltse a
               fiatal éveket, milyen szépen lehetne úgy... És semmi betegség nem fenyegeti... az
               embert...</p>
            <p>- Hát minek van olyan mogorva - mondta a lány kis nevetéssel, s bebújt a kabátjába,
               úgy látszik, megint fázni kezdett.</p>
            <p>Istinek viszont hősége volt, s letette a kabátot.</p>
            <p>Körülnézett, s mint rendes ember, felakasztotta egy fogasra.</p>
            <p>Úgy figyelte magát, mintha nem ő volna ő, hanem ellenállhatatlan kényszer hatása
               alatt cselekedne. A lány kitárta a karját, s magához húzta, de nem csókolta.
               Ellenben Isti beleharapott a nyakába, és soká mohón csókolta, s egy pillanat alatt
               kész volt, kielégült. Aztán újra, mohón, vad dühvel, gyorsan.</p>
            <p>Akkor kábultan feleszmélt.</p>
            <p>- Céda.</p>
            <p>A lány csodálkozva nézett rá.</p>
            <p>- Céda, uhh, céda.</p>
            <p>Hörögve dühöngött:</p>
            <p>- Megcsalod!</p>
            <p>A lány hallgatott.</p>
            <p>- Megcsalod. Bitang vagy... a barátodat te is...</p>
            <p>A lány csak mosolygott. Valami rendkívül lágy, bánatos asszonyiság volt benne.</p>
            <p>- Szégyelld magad!</p>
            <p>A lány most ránézett, a szemében valami elfogulatlan kíváncsiság volt, öt centiméter
               távolságról nézte a fiút, de mintha egy világ választotta volna el tőle, oly eredeti
               fürkészéssel nézte annak nyers, vastag arcát.</p>
            <p>- Hát nem csalod meg? - ismételte konokul Isti.</p>
            <p>A lány megrázta a fejét, s nevetően intett.</p>
            <p>- Nem?</p>
            <p>- Nem... Én nem megyek el sohase paraszttal, se olyan munkással vagy részeggel -
               mondta természetesen.</p>
            <p>Isti darabig szinte hülyén nézett rá.</p>
            <p>- Mi köze van ennek ahhoz?</p>
            <p>De a lány fölényesen mosolygott.</p>
            <p>- Hát az illetlen volna, nem igaz?</p>
            <p>Isti feltápászkodott, s megállott a szoba közepén, búsan, mint egy tulok.</p>
            <p>- Úristen, hova keveredtem - mondta magában, s szemét lehunyta, de megszédült, azt
               hitte, rögtön felbukik. Ez a bor volt.</p>
            <p>- De a pénzét elfogadod, az nem illetlen.</p>
            <p>A lány nevetett.</p>
            <p>- Pénzt?... Neki sincs. Inkább én adok neki.</p>
            <p>- Te?</p>
            <p>- No és?</p>
            <p>- És ő elfogadja?</p>
            <p>- Azt mondom, hogy a rokonoktól kaptam.</p>
            <p>Isti egy pillanatra meghökkent, vajon ez egy nemes lelkű lény?</p>
            <p>- Maga egy olyan nemes lelkű lény? - mondta fennhangon is.</p>
            <p>A lány fojtott mosollyal:</p>
            <p>- Ha nem adnék neki pénzt, már régen megszökte volna, nem igaz?... Persze eleinte
               nagyon szerelmes volt, nagyon is mohó... De most már csak, ha elfogy a pénze...</p>
            <p>Istiben felfordult a lelki egyensúly... Ez egy nő?... Aljas, alávaló bestia...
               Megszökik egy fiatalemberrel a tisztes szülei háztól, s itt él és... eh, fuj...</p>
            <p>- Mért nem spórolsz inkább?</p>
            <p>A lány csendesen felnevetett, ennek a fiatalembernek minden szava oly komikusan
               hatott rá...</p>
            <p>- Én spóroljak... - csodálkozva nézett a fiúra, még a száját is nyitva hagyta -
               mire?</p>
            <p>- Télikabátra.</p>
            <p>- Van nekem télikabátom, mégpedig nagyon szép.</p>
            <p>- Hol?</p>
            <p>- Pozsonyban.</p>
            <p>Isti komolyan fel volt háborodva.</p>
            <p>- Pozsonyban!... Hát akkor mért nem mégy haza; hisz itt megvesz az isten hidege.</p>
            <p>A lány vállat vont, kimondhatatlanul bájos volt.</p>
            <p>- Minek menjek haza? Fiatal vagyok, mulatni is kell egy kicsit, míg az ember fiatal,
               nem igaz?...</p>
            <p>Isti dühösen fogta a kabátját, magára rángatta, jól begombolkozott: most, most itt a
               kellő pillanat elmenekülni.</p>
            <p>- Kérem, kisasszony, én szívesen megajándékoznám magát egy télibundával, de maga azt
               nem érdemli... Egy tisztességes nő...</p>
            <p>Itt elhallgatott, s ijedt, zavart, vörös lett. Mit beszél ő ennek tisztességes
               nőkről... Letette forintját az asztalra...</p>
            <p>- Tudja, ha maga nekem lányom volna... Úristen, inkább megőrülni...</p>
            <p>De érezte, hogy inkább azért szégyelli magát, hogy nincs több pénze, a szeme majd
               kiégett.</p>
            <p>A lány oda se nézett az asztalra dobott pénzre, könnyelműen nevetett, olyan volt,
               mint egy madár, aki a legkisebb morzsával is meg van elégedve, s egy pillanattal sem
               gondol előbbre a jelennél.</p>
            <p>- Mért megy el?</p>
            <p>- Fáj a fejem. Jó éjszakát.</p>
            <p>- Jó éjszakát.</p>
            <p>Kirohant a szobából, mert hogyha még egy percig marad, mindjárt megfúl, émelyítő
               olajszag, undok parfőmszag volt a szobában, s poloskaszag keverve. Azt hitte
               megfullad, levegőt, levegőt, erkölcsi tisztaságot, az eget akarja látni s a
               csillagokat az égen.</p>
            <p>A portás gyanúsan nézett az elrohanó után, s ő érezte, hogy a hátát perzseli annak a
               szeme, de nem szólt azért, sem az, sem ő, s kirohant az utcára, meg nem állott, míg
               kint nem volt a világos, fényes Kerepesi úton. Itt zsebkendőt keresett elő, s
               törölgetni kezdte izzadt homlokát; az izzadság ráhűlt a bőrére, s dideregni kezdett.
               A hó már nemigen esett, s megint szél kezdődött.</p>
            <p>S csak tizennégy krajcárja van, s gyalog kell lemennie a kispesti megállóig.
               Futólépésekkel indult meg végig a Körúton, le az Üllői út felé. Undor, undor
               környékezte, mintha rühes lett volna.</p>
            <p>Jó volt ez a séta, ez a rohanás. A Baross utca táján utánakiáltott egy nőszemély.</p>
            <p>- Ne siess, mucuskám.</p>
            <p>- Hoáh - ökröndözött fel belőle az utálat, azt hitte, rögtön hányni fog, okádni végig
               a Körúton, olyan képtelen undorodás csapott fel benne.</p>
            <p>A rohanásban kiizzadt, s mikor a klinika s a füvészkert előtt haladt, érezte a
               vizességet az ingén a nyaka körül, hogy csendesedett, fagyos borzongást kezdett
               érezni.</p>
            <p>- Meghűlök, megfagyok, meghalok - mondta rémülten -, de úgy kell nekem, utolsó kutya
               vagyok, megérdemelném, hogy a jóisten megbüntessen.</p>
            
         </div>
         <div type="chapter">
            <head>6</head>
            <p>Mikor ott térdelt, a felesége ágya előtt, úgy térdelt, mintha az isten oltára előtt
               térdelne.</p>
            <p>Most érezte, mi az, katolikus lenni, vezekelni, a bűnt megismerni, s szenvedni érte
               testi szenvedéssel.</p>
            <p>Arcát belefúrta a felesége paplanába, s átérezte annak a drága meleg testét, de az
               asszony makacs volt s kegyeden, ej, bitang, kegyetlen egy kis asszony ez, afelől itt
               halhat meg, megfagyhat itt térden, levetkezve, mert levetkőzött, hogy még jobban
               érezze a hideget, még jobban vezekeljen, s még biztosabb legyen benne, hogy meghűl, s
               tüdőcsúcshurutot szerez.</p>
            <p>Büntetést, büntetést, minél súlyosabbat.</p>
            <p>A szoba már hűlt kifelé, pláne a földön, az ágy alól mintha hideg passzátszelek
               fújtak volna, cúgot érzett, kint üvöltött az átkozott kispesti szél, északról, az
               erdő felől szakadatlan s különös illatot: nagyon keserves volt ez a penitencia...</p>
            <p>És mégse méltányolja az asszony...</p>
            <p>Csak hosszú idő múlva, neki legalább végtelenségnek tetszett, mert ő maga is
               könyörögni: eddig még hangot se adott, úgy érezte, hogy az asszonynak most az egyszer
               nagylelkűnek kell lennie, fel kell emelni az eltévelyedett bárányt, a megtért
               bűnöst...</p>
            <p>- Évi, Évikém... Évuskám, lelkem.</p>
            <p>De az aludt, úgy aludt, hogy ágyúdörgés se ébresztette volna fel. Akkor Isti, aki még
               nem volt gyakorlott penitenciázó, dühbe jött, s felugrott:</p>
            <p>- Kegyetlen kutya vagy, ha meg nem esik rajtam a lelked.</p>
            <p>Ez hatott, Évi felébredt, s azt mondta:</p>
            <p>- Hol a négy forint?</p>
            <p>Isti erre dermedten elhallgatott.</p>
            <p>- Hogy dögölj meg a négy forintoddal... Az én életem neked semmi? Csak a négy
               forintom?... Hát ha én itt meghűlök, beteg leszek, az neked nem kerül többe négy
               forintnál... és a temetésem!... Elsőosztályú temetés... Mert azt érdemlem a
               szeretetemért, a hűségemért, a jóságomért!... Szentté avathatnak, tudd meg... Hogy én
               min mentem ma keresztül!...</p>
            <p>- Lumpoláson - mondta Évi kurtán, gúnyosan a meleg paplan s lábdunna alól.</p>
            <p>Isti tátogva hallgatott, mint hal a szárazon.</p>
            <p>- A ti összes szentjeitek se csináltak olyan hőstettet, mint én ma!</p>
            <p>- Ha-ha.</p>
            <p>- Igen.</p>
            <p>Csönd lett, Isti a szoba sötétjének fordult, de hallgatott egy darabig. A lábszárán
               kaparászott felfelé a hideg, a hasát a két tenyerével melengette, mert legelőször az
               szokott érzékenykedni, egyik lábáról a másikra nehezedett, a talpa már olyan hideg
               volt, mint a jég...</p>
            <p>- Hát mi lesz? - kiáltotta el magát - lesz megbocsátás, vagy nem lesz?</p>
            <p>Évi még mindig nem szólt.</p>
            <p>- Szétverem ezt az ágyat, ha rögtön meg nem bocsátasz nekem - üvöltött Isti egyre
               jobban kikelve magából -, rád gyújtom a házat!</p>
            <p>Most megkopogtatták az ajtót a szekrény mögött:</p>
            <p>- Ki az? - kiáltotta Isti, aki egészen elfeledte, hogy a vénasszony a szomszéd
               szobában alszik, s minden szót hall.</p>
            <p>- Kérem! én maguknak ezennel felmondok! - kiáltotta a háziasszony. - Tessék innen
               kiköltözni!</p>
            <p>Isti a sötétben egész néma lett, s tátott szájjal állt.</p>
            <p>- Elég volt a botrányokból, tessék hazamenni a Boldvay-kastélyba, ott lehet éjjel
               ordítozni, mikor részegen hazajön a kocsmából!</p>
            <p>Isti hallatlan dühbe borult:</p>
            <p>- Nézze, nagyságos asszony - kiáltott át -, most én mondom, hogyha magát rögtön meg
               nem üti a guta, akkor majd én átmegyek, és majd én megüttettem vele!</p>
            <p>A háziasszony, hallani lehetett, hogy felszedelőzködött s nagy csattogva, pattogva,
               ajtócsapkodva eltávozott; aha, kivitte az ágyneműjét a konyhába, s ott hál; háljon;
               úgyis odavaló; úgyse tart cselédet; odavaló a konyhába...</p>
            <p>- Ez igazán borzasztó - mondta Évi is, aki csaknem dermedten hallgatta a háziasszony
               újabb beleavatkozását -, így lakni... Dehogy maradok itt, hogy nekem minden szómat
               kihallgassák s beleavatkozzanak... Nézze meg az ember.</p>
            <p>Isti örült; örülni kezdett.</p>
            <p>- Igen - mondta dörmögve -, vén boszorkány, fiatal házasokat szeret befogadni, hogy
               az ajtón át leskelődhessen a suttogásokra, s az már nem tetszik, ha hangosabb szó
               esik, pedig hát tál, kanál sincsen zördületlen...</p>
            <p>A gyerek fölsírt, nem is a nagy lármára, hanem a csöndre.</p>
            <p>- Gyújtsa meg a gyertyát - mondta parancsolva Évi.</p>
            <p>Isti kapkodva kereste a zsebét, de hát persze egy ingben állt, a zseb valahol a
               földre hányva volt az eldobott ruhában, s hiába kotorászott, csak a fejével ment neki
               hol az asztalnak, hogy az ágynak, úgyhogy sziszegett belé.</p>
            <p>- Ott a gyufa az éjjeli szekrényen - mondta Évi, s a gyerek erősebben kezdett
               sírni.</p>
            <p>Végre Isti megtalálta hang után az ágyat, s mellette kitapogatta az éjjeli szekrényt,
               a gyufát, a gyertyát, s mikorra világosság lett, akkorra Évi már ki is bontotta, át
               is pólyálta a babát, az anyáknak azzal a különös ösztönével, ahogy a macska lát a
               sötétben.</p>
            <p>Isti behúzódott minden bocsánatkérés s engedelem nélkül, a sátorba bújt a felesége
               mögé, a jó melegre, s el volt intézve minden, boldogság és béke volt a kis szobában,
               csak a baba cuppogása hallatszott, ahogy boldogan s mohón táplálkozott.</p>
            <p>Isti reszketett s didergett, minden porcikája úgy verődött, mintha borsót
               zörgetnének, beljebb, egyre beljebb bújt a melegbe, s oly fáradt volt, hogy mindjárt
               el is aludt. Évi keserűen nézett oda rá, még nem volt egészen megbékülve, érezte a
               bor szagát, a dohány szagát, mégiscsak szörnyű dolog az, hogy a nőnek a maga tiszta,
               illatos kis életébe egy ilyen erőszakos fenevadat csak úgy szó nélkül be kell
               bocsátania.</p>
            <p>Sötét volt, s a szoba már egészen hideg. Isti nem tudta, meddig aludt, reggel felé
               hirtelen fölriadt, mintha meglökték volna.</p>
            <p>Fölkelt, s úgy mezítláb a kályhához kotorászott, hogy megrakja.</p>
            <p>Csak egy gyufát kellett gyújtania, meg volt rakva, s már égett a tűz. Olyan öröm s
               boldogság fogta el, nahát ilyen feleség nincs több a világon. Még a tüzet is megrakta
               este elalvás előtt...</p>
            <p>Didergő boldogan húzódott hozzá, s bár az asszony meg se mozdult, tudta, hogy ébren
               van, halkan duruzsolva megszólalt:</p>
            <p>- Hogy milyen komisz férfiak vannak a világon, te azt el se tudnád képzelni!</p>
            <p>Évi nem moccant, de várt, kíváncsi volt, ugyan mit fog mesélni már megint.</p>
            <p>Isti érezte az önigazolás sürgős szükségét, s mivel tudja egy férj jobban igazolni
               magát, mintha férjkollégáit leteszi!...</p>
            <p>- Azért olyan komisz frátert, mint Füredi, olyat nem ismerek többet.</p>
            <p>Hallgatott.</p>
            <p>- Megverte az asszonyt - mondta.</p>
            <p>Egy kicsit megijedt. Mert nem ismerik ugyan egymást Évi és Fürediné, de isten tudja,
               az asszonyoknak boszorkányos szerencséjük van abban, hogy leleplezzék a férjüket.</p>
            <p>- Isten bizony, megverte... Az én szemem láttára.</p>
            <p>Hallgatott, ő maga is csodálkozott ezen.</p>
            <p>- De hogy tehet olyat egy férfi, mondjad?... Évikém... Az már csak utolsó, ha valaki
               kezet emel egy nőre...</p>
            <p>Hirtelen úgy érezte, hogy mint nézőnek valamilyen szerepének kellett lennie a
               dologban...</p>
            <p>- Én persze... - s most egyszerre nem tudta, mit mondjon: közbelépett-e? vagy nem?...
               Melyik felelne meg jobban az Évi ízlésének... No, jobb lesz csak az igazságnál
               tartani magát... - én persze mit tehetek ilyen esetben? mit tehet egy férfi ilyen
               kínos esetben?... Nagyon rosszul éreztem magamat...</p>
            <p>Évi úgy látszik érdeklődik s figyel:</p>
            <p>- Hát tudod, mire én beleavatkozhattam volna, fogja magát, veszi a kalapját, s
               “gyere, Isti!”... Úgy szégyellem magam, mint a kutya, hogy vele mentem; nem is tudom,
               mért mentem; persze gyenge vagyok, jó vagyok mindenkihez, azért... s ráadásul egy
               krajcárja se volt... Nálam persze a négy forint megvolt, mert ott volt a zsebemben,
               tegnap... csak éppen próbára akartalak tenni, hogy hogy viseled magad ilyen
               esetben... no hiszen mondhatom, hogy nagyon finom egy teremtés vagy te is...</p>
            <p>- Szóval ellumpolta a négy forintot.</p>
            <p>Isti őrült dühbe jött: hát erre megszólal... - Mégiscsak a négy forintot sajnálja
               legjobban...</p>
            <p>- Persze te azt akartad volna, hogy az urad egy smucián fráter legyen.</p>
            <p>Évi egyet vetett magán s elhúzódott.</p>
            <p>- Persze hogy ellumpoltam!... - kiáltotta Isti a foga közt - s ahhoz mit szólanál, ha
               az órámat is zálogba tettem volna s a nyakkendőtűmet?</p>
            <p>Évi ingerülten mondta:</p>
            <p>- Iszen magától kitelik.</p>
            <p>Isti keserűen, szinte sírva:</p>
            <p>- Ki! éntőlem minden kitelik!... mert a te szemedben én vagyok az utolsó korhely a
               világon, hogy mért is nem haltam meg, mikor megszülettem...</p>
            <p>- Hát megvan a négy forint, vagy nincs?</p>
            <p>- A négy forint! - mondta Isti kisvártatva igaz szívbeli bánattal, hogy ilyen
               kicsinyes felesége van - a négy forint nincs meg, de a gyűrű meg az óra az
               megvan!...</p>
            <p>- És a tű?</p>
            <p>- Milyen tű?</p>
            <p>- A nyakkendőtű.</p>
            <p>- Az is megvan, mikor mondom, hogy megvan.</p>
            <p>- Még csak az kellene, hogy azt is elpotyázza... - mondta Évi.</p>
            <p>Isti sóhajtott, de nem akarta folytatna a dolgot...</p>
            <p>- Legalább kitapasztaltam, hogy milyenek a férfiak s a nők...</p>
            <p>- Miféle nők?</p>
            <p>- Hát te!... meg Fürediné!... aki még az este elment mulatni s mással udvaroltatni
               magának... meg Jablonkay Anna...</p>
            <p>- Hát az ki?</p>
            <p>- Tudod, Füredinek van egy nagybátyja, az a híres milliomos Eörsi Csaba, s annak a
               metresze Jablonkay Anna, s Füredi bemutatott neki, s láttam, mifélék az ilyen
               nők...</p>
            <p>- Haha - nevetett fel Évi -, talán szemet vetett rád?...</p>
            <p>- Igen - szólt Isti sötéten -, akár hiszed, akár nem, mucuskának szólított...</p>
            <p>- Eh!</p>
            <p>- Igen.</p>
            <p>- Jablonkay Anna?... A színésznő?...</p>
            <p>- Igen.</p>
            <p>Évi egyszerre úgy nevetett, hogy hempergett az ágyban. Isten tudja, mért volt ez neki
               olyan mulatságos.</p>
            <p>- Pedig az alapjában véve egy igen finom nő... - mondta Isti - karcsú, vékony
               teremtés, barna, kicsit németesen beszél, mintha a nyelve hegyes volna s odaszorulna
               a fogához, mikor szól... Roppant bájos... roppant... Gyönyörű karjai vannak...</p>
            <p>- Annyira dekoltálva volt, hogy még a karját is láttad?</p>
            <p>- Igen... a színpadról jött...</p>
            <p>- Hát hol voltál?</p>
            <p>- A Muhrnál.</p>
            <p>- Mi az?</p>
            <p>- Ahol a Kakas Mártonban az az alak, Abimélek vagy hogy híják, olyan újságíró alak
               szokott sörözni, a Népszínház mellett... ott vacsoráztunk...</p>
            <p>- Jól megnézted azt a nőt!...</p>
            <p>- Istenem, két forintomba került...</p>
            <p>- Haha! Te adtál neki két forintot, haha.</p>
            <p>- Nem neki - mondta magyarázva Isti -, én neki nem adtam egy krajcárt se, hogy
               gondolsz olyat...</p>
            <p>- Hát...</p>
            <p>- Hát... egy forintot hagytam... borravalónak...</p>
            <p>- Jézus Mária...</p>
            <p>- Egy forintot meg kért tőlem Füredi, mert kevés volt a pénze.</p>
            <p>- A fene egye meg, akkor ne menjen lumpolni.</p>
            <p>- Igen.</p>
            <p>- És még két forint?</p>
            <p>- Hát ettem egy sertéskarajt káposztával, egy feketét, egy hétdecis palack bort, s
               borravalót adtam három pincérnek, egyiknek öt krajcárt, a másiknak hármat, a
               borfiúnak kettőt.</p>
            <p>- Ahhh... - nyögte Évi. - Nekem egy hétre elég ennyi pénz... Kosztra... de majd fogok
               én neked spórolni többet, azt nem! Őneki van lelke elpazarolni... a fene fog spórolni
               ilyen kutyáknak...</p>
            <p>Isti ezt örömmel hallotta, mert ez volt a legfőbb vágya, hogy Évi egy kicsit hagyjon
               fel ezzel a kétségbeesett kuporgatással...</p>
            <p>- Tizennégy krajcár maradt a zsebemben, mikor kijöttem, s a Hársfa utcától gyalog
               mentem le a kispesti megállóig, s a villamos tizenkét krajcár, szóval bizony mi
               tűrés-tagadás, két veszekedett krajcárral kerültem haza, de még jó, hogy megcsíptem
               az utolsó villamost, nagyon tartóztattak, s mondhatom, hogy igen nehezen tudtam
               eljönni, a bőr majd lesült az arcomról.</p>
            <p>- Hársfa utca? - mondta Évi - hát te a Hársfa utcába voltál vendéglőbe?</p>
            <p>- Hársfa?... - mondta Isti meghidegedett testtel, hogy így elszólta magát - nem
               Hársfa az, hanem Nyársfa vagy mi... Nyárfa utca vagy Nyár utca, hisz az mindegy, ott
               a Népszínházzal szembe, a Kerepesi út sarkon.</p>
            <p>Nagyot lélegzett, hogy így kivágta magát.</p>
            <p>- Tudod, szívecském, kedves kisanyám - duruzsolta a fülébe -, egy életre elég volt
               nekem ez a lecke... Most, most megtanultam, hogy mi a tisztességes asszony között s a
               könnyelmű nő közt a különbség... Az a... Jablonkay Anna, az egy becsületes pozsonyi
               pékmesternek a lánya, s megszökött otthonról egy deákkal, egy jogásszal, egy darabig
               együtt éltek, aztán a fiú elköltözött tőle, mert félt, hogy a szülei megtudják a
               dolgot... akkor a lány, képzeld, kikerült az utcára... borzasztó... otthon élhetett
               volna a jó szüleinél, s nem is ment haza, azt mondja: míg fiatal, mulatni kell! mire
               emlékezzen öreg korában, ha a fiatalságában nem is mulatott egy kicsit...
               borzasztó...</p>
            <p>- Na és hogy lett belőle Jablonkay Anna?</p>
            <p>Isti elhallgatott, kicsit várt.</p>
            <p>- Hát mondom, hogy Eörsi Csaba belebotlott, s kiképeztette, s most karvezető, első
               táncosnő a Népszínházban.</p>
            <p>Évi hallgatott.</p>
            <p>Isti kedveskedni kezdett körülötte, de ő elhárította:</p>
            <p>- Vasárnap este elmegyünk a Népszínházba - mondta Évi.</p>
            <p>- Igen?... - szólt Isti.</p>
            <p>Kíváncsi rá... hallatlan... Mért kíváncsi egy tisztességes asszony egy ilyenre?</p>
            <p>Inkább azonban az a baj, hogy... meg fogja látni...</p>
            <p>- Nagy kövér nő, könnyű megismerni, elöl táncol a kórusban.</p>
            <p>- Kövér?... azt mondtad, hogy sovány.</p>
            <p>- Ja, hát az első benyomás olyan finom, tudod, aztán láttam, hogy ha kikerül a
               színpadra, trikóban, akkor biztosan nagy, Füredi mondta is, hogy Eörsi Csaba azért
               kedveli, mert nagy feneke van.</p>
            <p>Évi hangosan nevetett.</p>
            <p>- Nahát a te beszédeden nem lehet elmenni, én biztosan tudom, hogy azt mondtad,
               vékony, barna lány, németesen beszél, csak nem felejtem el egy perc alatt!...</p>
            <p>Isti hallgatott.</p>
            <p>- Bánom is én - mondta tettetett méreggel -, mit beszélünk mi itt becstelen
               személyekről... nem is illik a mi édes szent templomunkba... a mi egyetlen, boldog
               családi fészkünkbe.</p>
            <p>S odaadással, forrón simult a feleségéhez.</p>
            
         </div>
         <div type="chapter">
            <head>7</head>
            <p>A minisztérium kapujában vidáman nézett körül, egy pillanatra lehunyta a szemét,
               ahogy szokta, mikor az Iparművészeti Múzeum kis koboldjának köszönni szokott. Van
               ugyanis az Üllői úton, a Lechner papa drága szép épületén egypár címertartó kis apród
               vagy afféle: Isti egyszer fölfedezte őket, s azóta ezek az ő bizalmasai. Ha hosszú
               útjait rója a kispesti megállótól végig a minisztérium távoli kapujáig, velük
               kísérteti el magát, s már úgy hozzászokott, hogy minden titkába beavassa őket, hogy
               valósággal dialógusokat folytat velük.</p>
            <p>Ma csak a Kossuth Lajos utcától jönnek együtt, addig a manók versenyt futottak a
               villamossal, s föl-föl mosolyogtak Istire, de a Károly körúton már, a szakaszhatártól
               kezdve kettesben, sőt hármasban lépkedtek előre, s bizalmasan hallgatták az Isti
               bizalmas közléseit.</p>
            <p>- Szervusztok - mondta nekik, s intett, de akkor eszébe jutott a tegnap reggeli
               jelenet Ossiuval, s ijedten körülnézett!</p>
            <p>Ossi azonban nem volt jelen, sem a portás, de mintha adósságról volna szó, zsebébe
               nyúlt, s kivett egy szivart, még a tegnapiakból maradt, amit Fürediéknél hozatott,
               örömmel látta, hogy a szivar bőre töredezett volt, annyi káröröme volt legalább, hogy
               ha a portásnak oda kell adni, legalább egy rossz szivart ad neki.</p>
            <p>De a portás nem jelentkezett, s így megmentette a szivart, és fölsietett a
               lépcsőn.</p>
            <p>Nagyon is korán érkezett be ma, mindenfelé most mentek az urak mint a raj, az összes
               folyosókon alakok kopogtak.</p>
            <p>Kegyetlen hideg volt, kezét dörzsölve lépett be az előszobába. Kecskeméti fát rakott
               a kosárba s csak úgy féltérdelésből köszönt vissza.</p>
            <p>A szobában csak Vér napidíjas volt ott, aki már a kályhát ölelgette:</p>
            <p>- Jó reggelt kívánok, Boldvay úr - köszönt előre, s esetlenül meghajlott.</p>
            <p>- Jó reggelt, jó reggelt! - mondta vidáman Isti. - Hogy van, hogy van?</p>
            <p>- Hát... - s a napidíjas soványan nevetett - tegnap nagyszerű ebédet ettem.
               Kielégítettem magamat egy fél hónapi szenvedésért.</p>
            <p>- Nem jól teszi, kérem, legjobb rendszeresen élni. Mindig egyformán. Az ember
               beosztja.</p>
            <p>- Ha volna mit. Boldvay úr beoszthatja, kérem szépen, de mit osszak én be azon az egy
               forinton!</p>
            <p>- Az ember nem megy be vacsorázni a Muhrba, és utána kérem nem megy... lumpolni...
               hehe...</p>
            <p>Jöttek az urak, mintha csak összegyűltek volna valahol, egyszerre toppantak be.</p>
            <p>Isti szélesen s jókedvvel állott a kályha előtt.</p>
            <p>- Hogy ő mit osszon be azon az egy forinton! - mondta Hofbauernek! - Hát mikor mi
               voltunk napidíjasok.</p>
            <p>- Mit? mit? - dugta be a fejét Bierniczky; ide szerettek járni, mert ebből a szobából
               lehetett leghamarabb meglátni, ha jön az osztálytanácsos. - Egy forint napidíj,
               kérem?... Én hatvan krajcárral kezdtem! és az akkori öreg napidíjasok mind
               irigyeltek, a szemük majd kiesett, mert ők húsz krajcárral kezdték még fiatalkorukban
               vagy harminccal, negyvenévi szolgálat után volt nekik egy forintjuk.</p>
            <p>- Na lássa - mondta Isti Vérnek.</p>
            <p>- Be kell osztani!</p>
            <p>Bierniczky, aki életeleven, egészséges kedélyű ember volt, nevetett:</p>
            <p>- Beosztani, kérem, beosztani! Mi az isten nyavojáját lehet azon beosztani...
               Emlékszel - fordult Pongráczhoz -, mi is beosztottuk: elsején, mikor felvettük, akkor
               beosztottuk úgy, hogy elmentünk egy jó vendéglőbe jól bezabálni, aztán negyedikétől
               kezdve kijártunk a Városligetbe meleg artézivizet inni.</p>
            <p>Óriásit kacagtak.</p>
            <p>- Hogy legyen valami meleg az ember hasába.</p>
            <p>Isti már régen bele akart szólani, de csak most jutott szóhoz.</p>
            <p>- Igen, elsején menni a Muhrba vacsorázni, s utána szép lányokat keresni a Kerepesi
               úton... - mondta nevetve.</p>
            <p>- Affenét - intett Bierniczky - szép lány volt a házba minden konyhába... Emlékszel -
               intett Pongrácznak, aki örök cigarettáját csavarta, s mindenre szótlanul reflektált
               -, emlékszel arra a repedt sarkúra ott fent, a harmadik emeleten... Míg az ember
               fiatal, addig annyi üres lány van, hogy nem tud hányfelé szaladni...</p>
            <p>Mortara megszólalt:</p>
            <p>- No és ma nincs elég üres asszony?...</p>
            <p>Istit egyszerre igen sértette, ahogy Mortara megszólalt.</p>
            <p>Élesen szembenézett vele, s kész volt, hogy beleköt, maga sem tudta, mért.</p>
            <p>Egyelőre elmaradt a veszedelem, mert Vér napidíjas tolakodott előre.</p>
            <p>- Kérem, akkor egy forint még egy forintot ért, de mit ér ma?...</p>
            <p>- Ez igaz - mondta Bierniczky -, ebbe igaza van, tizenöt krajcárért olyan ebédet
               kaptunk, hogy félreállott tőle a hasunk.</p>
            <p>- No és én, kérem, harminc krajcárt fizetek a Bástya utcában egy kifőzőben, egy olyan
               deákkocsmában, s olyan ételeket adnak, hogy az embernek kedve volna leszokni az
               evésről.</p>
            <p>- No harminc krajcár!... - mondta Ossi, aki szinte észrevétlen termett köztük - az
               nem pénz, három tál ételért! Én negyvenötöt fizetek, igaz, hogy nagyszerű koszt, s
               négy tál étel, csak tizenketten ebédelünk egy özvegyasszonynál...</p>
            <p>- Akkor az azért ad olyan olcsón, mert egyebet fizetnek neki - mondta Mortara.</p>
            <p>- Nem kérem, negyvenöt krajcár, az egész rendes fizetés.</p>
            <p>- Egy özvegyasszonyért.</p>
            <p>Végre mindenki nevetett, Vér napidíjas szólt:</p>
            <p>- Ahová én járok a Bástya utcában, ott kérem van egy helyes kiszolgálólány...</p>
            <p>- Az ingyen van - kiáltott Bierniczky.</p>
            <p>- Azt akarom mondani - mondta Vér, mert oly lázas volt a beszéd utáni mohóság, hogy
               alig tudott szóhoz jutni -, hogy ez a lány tegnap leugrott a Lánchídról a Dunába.</p>
            <p>- Tegnap?</p>
            <p>- Nem, tegnap este jött be először, hogy felgyógyult.</p>
            <p>- Kiúszott?</p>
            <p>Oly lázasan beszéltek, hogy nem lehetett rendesen elmondani a történetet.</p>
            <p>- Az úgy volt, kérem, hogy a lány a napokban leugrott a Dunába, de kimentették, s már
               az este bejött tovább szolgálni.</p>
            <p>- Mért?</p>
            <p>- Kénytelen vele, szegény lány.</p>
            <p>- De mér ugrott le?</p>
            <p>- Ja... Szegény volt... Csak azt akarom mondani, hogy kérdeztem tőle az este, hogy mi
               volt az utolsó gondolata, mikor leugrott... Azt mondja, hogy azon gondolkozott,
               hogy... mikor megváltotta a jegyet, odaadott egy ezüst hatost, s rosszul adtak
               vissza neki. Egész úton azt számolta, s nem bírt tíz krajcárt megszámolni, hogy
               hetet vagy nyolcat adtak-e vissza belőle...</p>
            <p>Nagyot nevettek.</p>
            <p>- Ez a nő! - mondta Bierniczky - az utolsó pillanatban is pénzt számol. Született
               színésznő.</p>
            <p>Nagyon kedves volt, mert tudvalevőleg Bierniczky a színésznőket jól ismeri, mert az
               Operaház pénztárát neki kell vizsgálnia...</p>
            <p>- Ez egy nagyon jellemző eset - állott elő Mortara, s süketségével csöndet parancsolt
               -, csakhogy a nőnek a pénz fontosabb mindennél... A nemi képessége is azért oly
               olcsó, mert ez neki csak egy tudománya, mint a suszternek a cipővarrás, ő ezzel is
               pénzt keres.</p>
            <p>- Hazugság.</p>
            <p>Mindenki odanézett, Isti mondta azt a szót, s lassan vörösre, bíborvörösre gyúlt.</p>
            <p>- Mi? - kérdezte Mortara, aki igyekezett nem érteni, mintha süketség miatt nem
               értette volna a szót.</p>
            <p>De Isti el volt tökélve.</p>
            <p>- Alávaló hazugság! - mondta erősen a szemébe.</p>
            <p>- Mi a hazugság - mondta hidegen Mortara, s a többiek mind figyelni kezdtek
               rájuk.</p>
            <p>- Amit mond!</p>
            <p>- Hát mit mondok én?</p>
            <p>Isti villogva szólt:</p>
            <p>- Aljas lelkű emberek sohase fogják megérteni a nőket.</p>
            <p>- Mi?</p>
            <p>- Ahhoz, hogy valaki a női lelket megértse, ahhoz nagy lélek kell.</p>
            <p>- Nem nagy lélek kell ahhoz, hanem...</p>
            <p>Nevetés és lárma támadt, de Isti mint egy pulykakakas tulult.</p>
            <p>- Igenis, nem hagyom a nőket többet, és aki énelőttem a nőkre valamit mond, vegye
               tudomásul, hogy a képire mászok.</p>
            <p>- De mi történt magával? még tegnap egész rendes ember volt.</p>
            <p>- Engem véremig sért - kiáltotta Isti -, hogy az urak úgy beszélnek itt a nőkről,
               mint... Hát nem volt az uraknak édesanyjuk, leánytestvérük, sőt leánygyermekük?... De
               édesanyjuk csak volt, az is mind?... az is mind...</p>
            <p>Lárma lett:</p>
            <p>- Ki beszél itt az anyjáról, senki se beszél az anyjáról...</p>
            <p>- Hát ezt én nem tűröm!... Minden asszony anya!... Egyszersmind anya is... És ha mint
               anya szent, akkor szent mint asszony!...</p>
            <p>Végre csönd lett, Isti meggyőződése leverte a zsivajt, s mindenki várta.</p>
            <p>- Alávaló, cinikus módon beszélni a nőkről?... Itt férfiak? maguk közt?... És
               miért?... Nem szégyelli valaki a dolgos, szorgalmas, takarékos feleségét legyalázni a
               sárga földig?... belefetrengetni a pocsolyába?... S miért?... azért mert szorgalmas
               és türelmes és szent?... Hogy a krajcárt megbecsüli?... hát kinek becsüli?... Nem az
               urát s a gyerekeit táplálja vele?...</p>
            <p>Villámló szemmel nézett körül:</p>
            <p>- Szokás és divat dicsőíteni az utcai becstelen dögöket, akik azért kerülnek oda,
               mert könnyelműek és hitványak!...</p>
            <p>- Nono, azokat is a sors űzi ki oda - mondta Bierniczky.</p>
            <p>- Bocsánatot kérek!... A vére űzi ki!... Igenis, akármit is beszélnek, ismerek egy
               lányt, az apja tisztességes pékmester Pozsonyban, a Mihálykapu utcában, szép üzletük
               van, jó gazdag emberek, az anya egy tisztességes derék polgárasszony, és a lányuk,
               akit kitaníttattak, iskoláztattak, megszökött egy jogásszal, s azt is megcsalja,
               kijár az utcára, s ott fetreng a bűnben és szennyben...</p>
            <p>- Ez a nő! - mondta Mortara.</p>
            <p>- Nem ez a nő!... - kiáltotta Isti - éppen az, hogy nem ez a nő!... Ez az önök nője,
               aki önöknek kell, aki iránt önök érdeklődnek... Az igazi nő, az nem szökik meg,
               “szerelemből” jogászokkal, hanem otthon ül a családi élet gyönyörű békességében, s
               férjhez megy, s az egész szép kis életét elvesztegeti arra, hogy bennünket, méltatlan
               kutyákat ellát, ránk dolgozik, szenved, kuporgat, megvonja magától a falatot, lemond
               az örömökről s az élvezetekről, nem csináltat ruhákat, nem visel magas szárú cipőt,
               nem visel nemes prémet, ékszert, megelégszik egy ócska slafrokkal, s még annak
               mosásával is spórol, hogy ne kelljen annyi szappant fogyasztani...</p>
            <p>- No és? - mondta Mortara.</p>
            <p>- Mi az a: no és?</p>
            <p>- No és ha megunják a spórolást, s kedvük jön a házasságtörésre?</p>
            <p>- Hát azon se lehet csodálkozni! Ilyen undok fickókat, mint maga, ezt csak meg lehet
               unni!...</p>
            <p>Nevettek. Isti folytatta:</p>
            <p>- És még hozzá az örökös szegénység... Az asszonynak is van azért lelke; az sincs
               fából... A fő az, hogy el ne veszítse önmagát, az élete célját, s maradjon asszony,
               anya és feleség...</p>
            <p>Mortara titkosan mosolygott.</p>
            <p>- Az én feleségem...</p>
            <p>Isti felugrott:</p>
            <p>- Kérem, Mortara úr, nekem már az ön feleségéből éppen elég volt, ha még egyszer rá
               hivatkozik, mikor valami becstelenséget akar rákenni a női nemre, akkor én áttétetem
               magam ebből a szobából egy más szobába...</p>
            <p>Nevettek.</p>
            <p>Ossi előrelépett:</p>
            <p>- Kérem - mondta kinyújtott tenyérrel -, Boldvay úrnak igaza van: van egy
               tisztességes asszonytípus, és van egy...</p>
            <p>Isti dühödve nézett a román fiúra, s annak kék bibircsós arcát utálattal
               szemlélte.</p>
            <p>- A maga lueszes bölcsességére pedig nincs szükségem...</p>
            <p>- Mér? én igazat adok magának! - mondta sértődve Ossi.</p>
            <p>- És itt különben is egy égrekiáltó gazság folyik - kiáltotta túl Isti a felburjánzó
               zajt -, igenis én már látom, hogy mi férfiak direkt azért tartjuk nyomorban, szűkös
               életben, robotban az asszonyokat, hogy azoknak idejük se legyen magukra eszmélni!...
               Mert jaj nekünk, ha az asszony fölszabadul, és a maga életét akarja élni, nem a mi
               kiszolgálásunkat... Ki vállalja azt köztünk, uraim, hogy ő egy szabad, független,
               önérzetes asszonyt kielégít?... És ha akad egy-egy nő, aki túlteszi magát a
               társadalmi korlátokon, s rápazarol egy mosolyt, egy órát... akkor a bitang, aljas
               rabló, a férfi, képes egy forinttal kiszúrni a szemét... Egy rongy forinttal, és azt
               is a saját feleségének az életéből rabolja el... s még avval a forinttal is
               szorosabbra köti a gúzst a maga élete fenntartója fölött... s két nőt gyaláz meg
               egyszerre vele...</p>
            <p>Ebben a pillanatban elment az ablak alatt a tanácsos, lehajtott fejjel, siető, szinte
               nőies léptekkel, s nekihajolva a folyosón kavargó szélnek.</p>
            <p>- Teljesen igaza van, Boldvay úr, teljesen igazat adok magának... No gyerünk dolgozni
               - mondta Bierniczky, s megvárták, míg a tanácsos keresztülment az előszobán, aztán
               eloszlottak, ki-ki maga asztalához.</p>
            <p>Isti keserűen ült a helyére, nem volt valami rendben, nem volt teljes az önérzete,
               hiányos volt a lelki egyensúlya.</p>
            <p>Belemenekült a munkába.</p>
            <p>Ez az egy még igen, a munka megnyugtatta, kielégítette. Az élet különös vára volt ez,
               egy uradalom számadása előtte, ezernyi ezer tétel, kiadás, bevétel, száz és száz
               ember munkája, élete, elkönyvelve pontosan, napról napra, ellenőrizhetően... És ő úgy
               járt-kelt a tételek közt, mint egy kulcsár, bátran, szigorúan, felelősség nélkül, és
               jó volt. A hatalom érzése. A hivatalszoba sötét, szűk, füstös odúja kitágult, és
               hóval borított mezőket látott, cselédházakat, ahol ácsorogtak a béresgyerekek nagy
               fülű sapkában, s tiszttartói lakot, ahol csinos kisasszonykák zongoráznak pesti
               valcereket... szokott kimenni néha “kiküldetésbe”, s már ismerte a helyszínét... ah,
               onnan kellett volna házasodni... most jönne a füstölt sonka és a jó karcos bor... és
               a szezonban a nyúl és a vaddisznóhús... S miért is nem? épp olyan szép egyik lány,
               mint a másik... s ha feleség lesz, éppoly utálatos...</p>
            <p>Órák teltek e buzgó csendben, a többiek ugyanígy bele voltak temetkezve hasonló
               munkába, most összhang volt és kellemes, emésztő nyugalom.</p>
            <p>- Ma megint tizenkettőkor megyünk haza - mondta Vér napidíjas.</p>
            <p>- Miért?</p>
            <p>- Ma is ünnep van, Mindszentek!</p>
            <p>Isti feleszmélt... Persze... ma is hamarabb megy haza... az ebéd nem lesz kész...
               vajon ma is bent fog ülni a vénasszony Évinél, mikor hazaér!?...</p>
            <p>Keserűen nézett szét, s zsebébe nyúlt, elővette a töredezett bőrű szivart.</p>
            <p>A tárcájából cigarettapapírt keresett elő, s beragasztotta a szivar oldalát.</p>
            <p>Rágyújtott, lassan fújta a füstöt. Kerek karikákat próbált ereszteni, nem tudott,
               sose volt türelme megtanulni ezeket a füstkarikákat.</p>
            <p>De ahogy szemét félig lehunyta, az őrült melegben, a sercegő tollak csöndjében, a
               füstgomolyagok mintha játszani kezdtek volna vele, egy kis vékony arcocska alakult
               ki belőle, két meztelen, kecses kar, kibontott blúz...</p>
            <p>Félt, félt attól, hogy Évivel megint újra s mindig újra fog kezdődni a civakodás a
               krajcáron... Ah, ez a lány, ez oda sem nézett a pénzdarabra, amit az asztalra tett...
               akár koronát is tehetett volna...</p>
            <p>Halkan, susogva fütyörészni kezdett:</p>
            <p>- Milyen kár - mondogatta -, milyen kár...</p>
            <p>Sajnálta, hogy oly hirtelen dühbe jött az éjjel... s erkölcsi felháborodásában nem
               kérdezte meg a nevét s lakását...</p>
            <p>1922</p>
         </div>
      </body>
  </text>
</TEI>
