<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU16564" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
			   <title>Fekete vőlegények</title>
				<author>
					<persName>
						<surname>Gulácsy</surname>
						<forename>Irén</forename>
					</persName>
				   <date from="1894" to="1945">1894-1945</date>
				   <idno type="VIAF">121415149</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">154933</measure>
				<measure unit="pages">436</measure>
				<measure unit="vols">3</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
				   <title>Fekete vőlegények</title>
				   <date>2017-02-15</date>
					<publisher>Magyar Elektronikus Könyvtárért Egyesület</publisher>
				   <ref target="https://mek.oszk.hu/16500/16564/"/>
					<respStmt>
						<resp>Original Electronic Edition</resp>
					   <name>Borcsiczky Krisztina</name>
					   <name>Szever Pál</name>
					   <name>Lipták Éva</name>
					</respStmt>
					<bibl type="printSource">
					   <title>Fekete vőlegények</title>
						<author>Gulácsy Irén</author>
						<pubPlace>Budapest</pubPlace>
					   <publisher>Singer és Wolfner</publisher>
					   <date>1943</date>
					   <ref target="https://mek.oszk.hu/16500/16564/"/>
					   </bibl>
				</bibl>
				<bibl type="firstEdition">
				   <title>Fekete vőlegények</title>
				   <author>Gulácsy Irén</author>
					<date>1927</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="F"/>
				<ns1:size key="long"/>
				<ns1:canonicity key="high"/>
				<ns1:timeSlot key="T5"/>
			</ns1:eltec>
		</xenoData>
		<revisionDesc>
			<change when="2024-12-14"/>
		</revisionDesc>
	</teiHeader>
	<text>
		<body>     
        <div type="group">
            <head>
              ELSŐ KÖTET
            </head>
        <div type="chapter">
            <head>
              A BIHARI BÖLÉNY
            </head>
              <milestone n="1" unit="startSubChapter"/>
               <p rend="head">I.</p>
               <p>A Körös nagy legény volt a tavaszon. Megszitta jól a horpaszát s ettől ugy
                  nekibokrosodott, hogy nem birt a táncos kedvével. Lent Körösszeg alatt akkorát
                  talált ölelni a kövér bihari földből, hogy utóbb nem maradt miből ágyat vessen rá
                  magának. Most aztán szégyenkezve sullogta körül a közepén kényeskedő
                  csalitost.</p>
               <p>A sziget megtaposott partján zömök legényke állingál, kötésig mezitelenül. Csupa
                  váll és izom fattyu, amolyan tizenhatesztendős forma. Bár a feketén pelyhedző
                  álla, hamvazkodó bajusza, teli bölénynyaka többnek mutatja. Csattanó barnapiros
                  orcáját vállig lebukó, hullámos fekete haj övezi, mint valami fiatal sarju-erdő.
                  Vállán kőnehezékes pöndör-háló lingál. Villogó sötét-acél fényü szeme kémlelőn fut
                  végig a viz tükrén. Majd az élesen hajló sas-orra megtágul, mellének öblös
                  boltozatát fölhintálják oszlop karjai. Sarkon fordul és a megsodoritott háló
                  kerekké szétterülve csap le a Körös zöld tükrén.</p>
               <p>Hogy idők multán a nap jócskán fölhágott, füttyent a fiu. Négy magakoru legényke
                  buvik elő a sásból. Lágyékig mezitelenek ezek is, csak darabosabbak. Az izmaik nem
                  olyan finoman tagoltak. A lábuk esetlenebb, bütykös, akár a körtehajigáló.</p>
               <p>A szélül cökletőnek odaint a gyerek:</p>
               <p>- Elég volt a halászásból mára. Hüvös a viz. Rakjátok szét a halakat osztály
                  szerint, Sebő.</p>
               <p>- Igenis, urfi.</p>
               <p>Sebő röptében kapja el legény-ura markából a hálókötelet. Int a komjainak. A
                  jobbágyfiak dologhoz látnak. Őket inkább érdekli is a préda, mint a velejáró
                  mulatság. Vetik magukat a zsákmányra mohón.</p>
               <p>A fekete fattyu ezenközben fölgázolt a partra. A sáson keresztülverekedett,
                  elhemperedett távolabb a pázsiton. Ide-oda hengergőzött a hosszuszálu füvön, mint
                  a játékos csikó s nevetett hozzá csiklandósan.</p>
               <p>Aztán hanyatt fordult, lecsukta a szemét, hogy a nap ne sértse. Azonmód el is
                  aludt.</p>
               <p>Arra neszelt, hogy lent a parton kurjantott valaki.</p>
               <p>- Hé azapátokat! Mit csináltok ott?</p>
               <p>S rá egy másik hang, nyikorgós, mint a duda:</p>
               <p>- Mióta szabad halászni a jobbágynak, ebugatta?</p>
               <p>Sebő vakkant neki vissza:</p>
               <p>- Ha nem szabad a jobbágynak, szabad az urának!</p>
               <p>- Elhallgatsz?</p>
               <p>- Ketten vagyunk hozzá!</p>
               <p>- Tyü, te beste pára!... Ki cafrangja vagytok?</p>
               <p>- Palotai Czibak Lőrinc uré, valahányan.</p>
               <p>- Ohó!... A Czibaké? No akkor csak szaporán, ide azzal a gyékény-kassal!</p>
               <p>- Vegye el az urfi, ha olyan nagy legény!</p>
               <p>- Urfi...!</p>
               <p>Az ébredező egyszeriben felült. Jól megdörzsölte a szemét, fülelt. De a kiabálás
                  zürzavarba veszett.</p>
               <p>- Zsebrákok!</p>
               <p>- Ide mellém!</p>
               <p>- Parittyát a halorzóknak!</p>
               <p>- Parittyát ám az ángyotoknak, - szökött fel hirtelen a barna legényke s azzal
                  iramodott is lefelé.</p>
               <p>A parton kőzápor fogadta. A levegőben jókora Körös-kavicsok repkedtek. A fiuk
                  lapulnak a csónak fenekén, mint a békák. Sebő a kas mögött pislog. Kis csapat
                  bársonydolmányos siheder mereszt velük farkas-szemet. Elül egy cingár, horgas
                  szőke, sovány lábszárait hetykén széjjelvetve.</p>
               <p>Hogy amaz meglátta, visszatorpant, megállt.</p>
               <p>- Csáky István, - szólt meglepetten.</p>
               <p>A másiknak is lefittyent a karja.</p>
               <p>- Czibak Imre...! Hát te vagy az?</p>
               <p>- Én és nem zsebrák, tudod!</p>
               <p>Fölvágta az állát, ugy nézett végig a szembeállón.</p>
               <p>A nyurga hamar hangjára lelt erre a tekintetre. Elfutotta a pulykaméreg. Lobogva
                  pattogott vissza:</p>
               <p>- Akkor vagy csak egyszer zsebrák, az ebadta! Mert akkor halássz te a palotai
                  pocsolyában!</p>
               <p>- A magamén halászok itt is. Miénk ez a sziget!</p>
               <p>- Tiétek ám a perköltsége!</p>
               <p>A Csáky legény acsarkodva nevetett.</p>
               <p>Imrét kezdte elhagyni a béketürés.</p>
               <p>- Azt a pert mink megapelláltuk! Apád erőszakot tett a törvényen! Martalócokat
                  vitt a törvényházba, ugy ijesztett rá a perszonálisra.</p>
               <p>- Ugy bizony! Ki is verjük mink, ha kell, nem a Czibak-pereputtyot, de az egész
                  vármegyét. - Hetvenkedett a nyurga.</p>
               <p>Imre leszegte a vastag tuskó nyakát.</p>
               <p>- Csáky, Csáky, férj a bőrödbe, mig ki nem segitlek belőle!</p>
               <p>- Segits, no! Had lássuk.</p>
               <p>- Háborut akarsz, Csáky?</p>
               <p>A szőke kuncogott.</p>
               <p>- Későn keltél ahoz, öcskös! Deres dukál a hal-orzóknak, nem háboru.</p>
               <p>- Deres? Hejnye, a gyehenna emésszen meg!</p>
               <p>Mint a hörcsög, lökkent elő a csupasz legényke. Izmai megnyilaltak a sikos bőre
                  alatt.</p>
               <p>- Hát ideüss, Csáky!</p>
               <p>A nyurga felrikoltott.</p>
               <p>- Hegyibe, fiuk!</p>
               <p>Az urfiak, mint a darazsak rajzottak rájuk.</p>
               <p>Imre elbődült kurtán. Homlokával öklelt a nekikapaszkodókba. Kettőt egymáshoz
                  mázolt, hogy nyomban eleredt az orruk vére. Behajitotta őket a sásba. Csákyhoz
                  szökött. Megragadta mellén a sárgavirágos skarlátszin dolmányt, egyet pörditett
                  rajta. Maga elé nyekkentette pajzsnak.</p>
               <p>De a támadók mégis sokan voltak az egyhez. Hátbakapták, körülgyürüzték. Most már a
                  jobbágyfiak se vették tréfára a dolgot. Kiki egy evezőt a markába, vágtattak föl
                  a partra.</p>
               <p>Sebő orditott:</p>
               <p>- Huj, huj, hajrá! Csak a legsürüjét!</p>
               <p>Ezt se kellett kétszer mondani. Rikoltozva, mint a varjusereg, rebbentek a
                  bársony-mentésekre. Az evezők csattogtak és a nyomukban támadt bömbölés mutatta,
                  hogy nem a ritkását keresték.</p>
               <p>Az urfiak meghátráltak, szétiramodtak. Kifogyott a kő a markukból. Azonban
                  kifogyott a föld is a dali-saruik alatt. A Csáky-had rohanvást csörtetett át a
                  szigeten. A jobbágyfiuk segitettek hátulról az evezőkkel.</p>
               <p>Imre kupájánál fogva hajkolta utánuk a nyurgát. Annak alig ért földet a lába,
                  mégis lekésett vele. A többi már a Körösben lubickolt, a felboritott csónakjuk
                  körött. Iparkodtak át a vizen Körösszeg felé.</p>
               <p>A fiu hát lökött egyet a foglyán, hogy a cingár orrával érte a fövenyt.</p>
               <p>- Ne Csáky, perköltség! - Mondta nagyot fujva. - Vidd haza apádnak, meg püspök
                  bátyádnak!</p>
               <p>A szőke nem sokat társalgott. Örült, hogy szabadon érezte a nyakát. Inalt bele a
                  vizbe.</p>
               <p>A tulparton aztán megállt egy kis szuszogóra. Onnan rázta az öklét.</p>
               <p>- Visszajár még ebből neked!</p>
               <p>- Elvárom!</p>
               <p>Imre megtörülte az üstökét, nevetve forditott hátat. Kacsintott Sebőnek.</p>
               <p>- Gyerünk hé!</p>
               <p>Vidáman gangoskodtak vissza a csónakhoz.</p>
               <p>A legényke öltözésnek látott. Magára kapta törökhimes patyolat ingét, föl a szük
                  nadrágot, hevederövet, meggyszin bőrsarukat, vállára a kék
                  fosztánydolmánykáját.</p>
               <p>A jobbágyfiak vizre eresztették a csónakot. Sebő számbavette a zsákmányt. Hangosan
                  sorjázta:</p>
               <p>- Egy törött puzdra! Három parittya. Ni, egy fél ujjas!</p>
               <p>Föllógálta a karjait. Két öklén két egyforma kerecsen-tollas süveget
                  táncoltatott.</p>
               <p>- Bezzeg a bélés kifelejtkezett belőletek!...</p>
               <p>Megpörgette, behajitotta őket a csónakba.</p>
               <p>- Jól dolgoztunk, - vihogott. És a markában fogott mogyorófa vesszővel rásuhintott
                  a mellette bokrozó cserjére.</p>
               <p>A bokor fölnyivákolt.</p>
               <p>Sebő karikába emelintette a szemöldökét.</p>
               <p>- Mi az? Van itt valaki?</p>
               <p>Lehajolt, bekukkant a bokorba. Aztán harsányat fütyült.</p>
               <p>- Hé urfi! Ez ám a valami! Foglyot is hagytak!</p>
               <p>De már erre Imre is megfordult. Futott a bokorhoz, emelte az ágakat.</p>
               <p>A gallyak kettéváltak. Selyemviganós, öt-hat éves lányka virágzott elő közülük.
                  Szőke haját borzasra kuszálták a tüskék, fehér-rózsaszin pofácskáját csikósra
                  csikarta a bozót. Szája karikába nyilva szüpögte a potyogó könnyeit. Karján apró
                  uzsonnázó kaska, benne hamvas földi-szeder.</p>
               <p>Imre elejtette az állát.</p>
               <p>- Csáky Cilike!... Né, ezt ittfelejtették!</p>
               <p>Sebő a combjait csapkodta gyönyörüségében.</p>
               <p>- Ez ám a csecse potyka! Hu! Gyere csak a többihez a kasba!</p>
               <p>Cilikének se kellett több! Fujni kezdte az angyalok trombitáját. Riadtan nézett
                  körül. Majd hirtelen irányt vett, beiramodott az Imre két térde közé.
                  Rácsimbeszkedett, ugy sivalkodott verdeső madárijedelemmel.</p>
               <p>Imre rámordult Sebőre.</p>
               <p>- Elkotródsz, szamár? Mit ríkatod szegényt!</p>
               <p>Karjába hintálta a kislányt.</p>
               <p>- Ne busulj, szólgám, nem törjük a csontod. Ha jó leszel, adok szép kicsi
                  vizi-csikót. Van a csónakban! Gyere nézd meg!</p>
               <p>Sebő előrefutott. Ezüst-halat fickándoztatott a markában.</p>
               <p>- Látod, hékás?</p>
               <p>A kislány lebátorkodta fél karját a fiu nyakáról. Maszatos szemecskéjéről elszállt
                  a felhő.</p>
               <p>- Cilike szereti halacskát, - szüpögte kényeskedő énekléssel és hamar
                  visszarejtette az arcát Imre nyakába. Belenevetett a himzett bodrai közé.</p>
               <p>A fiu fanyar képet vágott.</p>
               <p>- Jó, jó, de én aztán mi a csudát kezdjek most veled?</p>
               <p>Bánta is Cilike, csak a halat gyomrozhassa!</p>
               <p>Egy jobbágylegény szégyellősen kullogott elő. A másik háta mögül szólalt:</p>
               <p>- Ha itthagyták, majd utána jönnek. Mink nem dajkálhatjuk.</p>
               <p>A fogoly tiltakozva rázogatta a fejét.</p>
               <p>- Cilike nem marad! Cilike fél. Tudod?</p>
               <p>És nagyobb biztonság okáért végérvényesen belecsimbajkozott az Imre nyakába.</p>
               <p>A fiu az üstökét kapargatta.</p>
               <p>- Pedig Körösszegre nem kisérhetünk, ahogy mink állunk!</p>
               <p>Sebőnek villant a szeme.</p>
               <p>- Urfi! Mondanék valamit.</p>
               <p>- No.</p>
               <p>A legénynek még az orra is ragyogott. Előállt a maga bölcsességével.</p>
               <p>- Az ellenség asszonynépe zsákmány. Azé, aki fogta. Apám mesélte, pedig az tudja.
                  Kinizsi alatt szolgált a fekete-seregben.</p>
               <p>- Bolond vagy, hallod! Ugyan mit ér nekem ez a kis encsembencsem, ha egyszer nem
                  tudom hová rakni?</p>
               <p>Sebő kivetette a mellét.</p>
               <p>- Hát Palota! Kutya?</p>
               <p>- Palotába, palotába, - röpdösött Cilike és a hallal barátságosan végigmázolta az
                  Imre képét.</p>
               <p>Az fölnevetett, magához lapogatta.</p>
               <p>- No, te ellenséges asszonynép, akkor a foglyom vagy!</p>
               <p>Jót cuppantott a kislány őszibarack szinü pofácskájára és megindult vele a
                  sajkához. A szöszke tapsolt, kacagott, mint a virágcsengő.</p>
               <p>A csónak fehér tejhabot gyöngyözve sikánkózott lefelé a vizen.</p>
              <milestone n="2" unit="startSubChapter"/>
               <p rend="head">II.</p>
               <p>Lőrinc ur eltolta maga elül az óntányérját. Megtörülte husos vastag száját és az
                  őszes harcsabajuszát, mely kétoldalt futva fonnyadt mellig érő, kerek szakállába.
                  Mint valami győztes hadvezér, jártatta végig vérelfutottan kiülő szemeit az
                  asztalon.</p>
               <p>A tálak üresek voltak, ő már elkészült a maga dolgával. A háznép még csemmegett,
                  inyeskedett. Csak a páter ült csöndesen a helyén. Szikár ujjaival a morzsákat
                  kotorgatta a tányérja mellé a két neveltje elül. Imre jobbra ült tőle, Péterke a
                  balján harangozott.</p>
               <p>Lőrinc ur tekintete kedvtelve állt meg a két boccsán. Az öcskös turcsi orrát
                  szivogatta, a nagyobbik jóizüen nyalogatta zsiros ujjait. Rá akart szólni, de
                  meggondolta. Had nyalakodjék a kölyök! Magáét nyalja. Különben is, ha a
                  nagyasszony, meg a pap nem zsörtölődnek a fiakkal, akkor nincs is itt ok a
                  beszédre.</p>
               <p>Az apró, sovány asszonyka fölkelt a székről. Összeszedegette az asztali
                  gyolcs-kendőket. A madárhusu, szelidképü teremtés inkább látszott Lőrinc ur
                  hugának, mint életepárjának. A ház fejét koránöreggé hizlalta a bőséges konyha,
                  meg a messziföldön hires Czibak-étvágy. Tizennyolc fogást együltében tudott
                  végigenni, mig a nagyasszonyka örökké izgett-mozgott, mint a szücs-tű. Ez a
                  fürgeség tartotta fiatalon, ránc nélkül a derüs orcáját, üdén a cakkos puha
                  száját.</p>
               <p>Hogy az asztali kendőkkel végzett, a tálas felé fordult. Lőrinc ur selymán
                  pusmogott a bortól csepegő, tüskés bajsza alá. Odakacsintott a mellette fészkelődő
                  kislánynak.</p>
               <p>- Mézes pempő...!</p>
               <p>Azzal lopta is nagy mancsával Cilike tányérjára az édes holmit.</p>
               <p>A gyerek röpdösött, két kézzel kapott utána.</p>
               <p>Az asszonyka visszafordult.</p>
               <p>- Ejnye már, ejnye! Rosszabb kegyelmed a pulyánál is édes uram. Betegre éteti azt
                  a kislányt, meglássa. Inkább körtvélyt adott volna neki!</p>
               <p>- Ehet a kertből, amennyi belefér. De pempő nem lóg a fán, igaz-e babám?</p>
               <p>Cilike teli pofácskával adta közre a maga bölcsességét.</p>
               <p>- A fán rossz fiu lóg!</p>
               <p>- Ejnye szedte-vedte kis békája! Te tán nem ott lógsz?</p>
               <p>A gyerek a fejét rázta.</p>
               <p>- Cilike nem lóg. Rossz Péter lóg.</p>
               <p>- Aztán mért rossz neked a Péter, te marmancs? Bántott talán?</p>
               <p>A kislány pipiskedve nyalogatta a száját.</p>
               <p>- A madarat bántotta Péter! Sirt a madár.</p>
               <p>A nagyasszony szemrehányólag nézett a bünösre. Az apró legény vállába kapta kurta
                  nyakát. Ugy pislogott ki a galléros hacokájából, mint a teknősbéka.</p>
               <p>- Hásszen neki fogtam éppen, - motyogott duzzogva.</p>
               <p>Majd mentegetőleg tette hozzá:</p>
               <p>- Ugyis csak veresbegy vót.</p>
               <p>Cilike azonban nem hagyta az igazát. Feléhadonászott.</p>
               <p>- Nem veresbegy! Madár volt, te butuj!</p>
               <p>- Te vagy a butuska, amiért eleresztetted!</p>
               <p>Fülöp páter helyénvalónak itélte, hogy megmozduljon a széken. Csontos homlokán
                  szigoru redőkbe futott a bőr. Savószin szeme összehunyorgott a fehéres-szőke, gyér
                  pillák alatt.</p>
               <p>- Szilencium, - szólt. - Honnét veszed ezt a kulináris hangot, fiam? És
                  egyáltalán: mióta van szava gyereknek az asztalnál?</p>
               <p>- Hagyd őket atyus, had kötődjenek - csititotta Lőrinc ur.</p>
               <p>De a papot nem volt könnyü elhallgattatni, ha egyszer belefogott. Lekoppintott
                  keményen az asztalra.</p>
               <p>- Ugy! Ugy! Adj csak lovat alájuk. Főképp ennek a disz-palántának. Mintha nem
                  anélkül is hét ördög laknék benne. Alig hogy kisarjadt a pendelyből, már se birok
                  vele.</p>
               <p>- Hát tudod páterkám, ez bizony keménykötésü fattyu. Czibak a javából.</p>
               <p>A papnak mozgolódni kezdett az orracimpája. Vékony volt az, mint a pergamen. Az
                  egész ember maga is, mintha valami sárgás pergamen-bőrbe kötődött volna.
                  Átlátszott, mint a lantorna. A könyöke, az álla: csupa él, meg szöglet. A vékony,
                  laposszélü száján se látszott szin, mert az ajkát beszitta, ha beszélt.</p>
               <p>Most odalegyintett Lőrincnek kedvetlenül.</p>
               <p>- Czibak faj? Le se tagadhatnád. Parlagi-jancsi, mint ez az ifiur itten. Ez meg
                  verekszik, akár a dúlók!</p>
               <p>- Ejnye a mindenedet, - csattant föl a ház ura. - De már ez nem igaz, páter. Orvul
                  törtek a kölyökre! Haddal megtámadták! Szóval megsértették! Birtokában
                  megháboritották! Csatában verekedett a fiu, nem a góré mellett. Maga földjét
                  védte.</p>
               <p>- Nem az ő földje.</p>
               <p>- Mennydörgős mennykő, meg egy nagy istennyila! Hát ki másé volna? Talán Csákyé?
                  Te pártütő! Az ellenség mellé szegődöl?</p>
               <p>- Én az igazság pártján állok. Az a föld vitás. Se a tiéd, se Csákyé. Azé lesz
                  majd, akinek a király itéli. Ha egyszer a törvényhez fordultál, várd ki az
                  igazságod.</p>
               <p>- Törvény, igazság? Ebben az országban? - Harsant fel Lőrinc és áthajolva az
                  asztalon bömbölt a páterre. - Aki birja, marja! Az a törvény. Dobzse Lászlónál
                  keresel te igazságot? A piacon mérik hat ezüst dénáron, az is hamis. De abban
                  legalább van annyi tisztesség, hogy belevörösödik a maga rusnyaságába. A
                  gazdájában ennyi sincs! Prágában megpofozták: oda se hederitett neki!
                  Házasságszédelgő! Cenk! Pipogya! Lator! Ugyan kire gyujtották rá a prágai
                  örömtanyát? Kiről éneklik utcahosszat, hogy ól-tárhoz való, nem oltárhoz? Filius
                  meretricis! Vénasszony! Piha! Ez neked király!</p>
               <p>- Akkor se volt különb, mikor megválasztottátok. Most ne panaszold.</p>
               <p>- Választotta a Belzebub, akinek fajtája! Hát akartam én? Akarta a tüzes
                  kéneső!</p>
               <p>Hirtelen ötlettel rámutatott a papra.</p>
               <p>- Tik akartátok, csahosok! Ránk jöttetek falkástul. Ahány csuhás, mind ellenünk
                  röffent. A sok cseszkó-fattyu! Bakács Tamás, a kerékgyártó ivadék, meg a többi
                  sehonnai, mind rajtunk nyomakodott!</p>
               <p>Szakadt a szó a szájáról, kopogott, mint a kőzápor. Hasztalan békitette a
                  nagyasszony is. Csak keresztül bömbölt a galamb-bugáson, meg se hallotta a
                  magaverte zajban.</p>
               <p>- Féltettétek a koncot, sok hitvány, szedett-vedett népe! Féltetek, hogy kiveri a
                  pampulátokból, ha megint valami Mátyás-kötésü ember kezébe kerülne az ustor.
                  Koncot? Gólyaheppet! Hisz még ebek se vagytok. Moslék kellett nektek! No, most
                  aztán lefetyelhetitek. Egyétek meg, amit főztetek. Titeket pedig egyen meg a
                  fene.</p>
               <p>Mérgesen dobogtatta a padlót.</p>
               <p>- Én ugyan ki se huztam a lábamat Biharból, amióta az én uramat, Corvin Jánost
                  eladtátok a polyáknak! Egyetlen tisztességes jómagyar se huzta. Had pusztuljon
                  minden darabokra! Akkor majd meglátjátok rablók, hajdemákok, hogy mire vittétek
                  Árpád apánk népét.</p>
               <p>Nagyot fútt, mint a hordó, amelyikben meglazult a dugó. Körülpillantott a népén.
                  Péterke a vendéggyerekkel csipős-csókát játszott az asztal alatt, de az Imre szeme
                  rajtaállt figyelve, fénylőn, mint két fekete üveggomb. A Lőrinc ur valahanapján
                  való arcával fordult az apja felé. Látszott rajta, hogy kemény megállhatásába
                  kerül ez a szájszorongató illem.</p>
               <p>Palota ura felrántotta a vállát, elbékült a fia ragyogó képén.</p>
               <p>A pátert azonban nem lehetett ilyen könnyen leszerelni. Az csak hajtotta a magáét
                  tovább, mint a száraz-malom. Szeliden szólt a hangja, de ez a szelidség olyan
                  volt, mint a dolomit-szikláé, mely jámboran elfekszik az utban. Sem áthatolni, se
                  kimozditani nem lehet a helyéből.</p>
               <p>- Lőrinc, Lőrinc, - csóválta a fejét. - Lassan a testtel! Ugyan mi hasznod lenne
                  néked abból, ha elpusztulna ez a szerencsétlen ország? A romlásával te magad is
                  buknál. Hasztalan dugod homokba a fejed. Mire akkor neked minden igazságod?</p>
               <p>Amaz nem felelt. A pap őrölte tovább állhatatosan, mintha a breviáriumát
                  olvasná.</p>
               <p>- Éppen, hogy a tettek ideje érkezett el, ember! Szükség van mindenkire. Nem érünk
                  itt a harsogással, a duzzogással, a busmagyarkodással semmit Ami történt:
                  megtörtént. Se én nem akartam, se pedig te. Nálunk nagyobb ur döntött. A felső
                  rendelés.</p>
               <p>- Hogy az átok üljön a nyakunkra?</p>
               <p>- Igen. Hogy el ne zsirosodjon ez a nép. Nekünk halál a nyugalom. Gutaütés. Nekünk
                  az kell, hogy a tüz égjen, a föld rengjen a talpunk alatt. Hogy kirostálódjon a
                  sok széthulló szemét és ne maradjon, csak a tüzálló, a vihar-biró magyar. A jövő
                  fundamentoma. Soká ment jól a dolgunk, ne felejtsd! Mátyás tenyeréből galambok
                  szálltak. Béke, gazdagság, miveltség. Bizony megártott. Elfajzottunk.</p>
               <p>Lőrinc ur fölvakkant.</p>
               <p>- Veszett istennyila! Mátyás kezében ott volt a kard is, a pálca is. Az a baj,
                  hogy idegenek ültek az örökébe. A békéből tespedés lett. A bőségből háj. A
                  miveltségből idegen cafrang. Humanista kótyagosság. Métely!</p>
               <p>A pap ezuttal helybenhagyólag bólintott.</p>
               <p>- És züllött erkölcstelenség. Arannyal veri ki a Krisztus keresztjét, de leméri
                  lattal és eladja magát érte a sátánnak. Megtanult élni a magyar, hanem
                  elfelejtette: hogy kell meghalni ahhoz, hogy élhessen.</p>
               <p>Czibak a bajszát rágcsálta fanyarul.</p>
               <p>- Apáink orcája pirulna, ha látná, mivé korcsosultunk az idegen miveltség
                  zabálásában. Meglásd papom, belégebbedünk!</p>
               <p>Fülöp kirázta az arcába hullott kenderszőke haját.</p>
               <p>- Élni fogunk, - mondta konokul. - Sok száz évre porciózták ugyan a hibáinkat, de
                  az erőinket is. Nem féltem én ezt a népet, ha mindjárt érzi is a bőröm az időt,
                  akár a macskáé. Nem porlik az agyag a lángban, hanem megkeményedik. Üsd a
                  tüzkövet: szikrát ad. De hagyd a kényelmes meder-ágyában: homok lesz belőle. Kell
                  a magyarnak a fájdalom, hogy emlékezzék és a veszedelem, hogy eggyé ébredjen.</p>
               <p>- A halál is?</p>
               <p>- Az is. Hogy föltámadhasson.</p>
               <p>Lőrinc epéjéből kibuggyant a nevetés.</p>
               <p>- Nézz végig az országon! Nézz végig az urainkon! Zsebrákok! Bujnyikok! Vágánsok!
                  Mind a maga bendőjeért tülekedik. Ki rangért, ki birtokért, ki másegyébbért.
                  Hányat látsz, aki testét-lelkét tudná áldozni a fajtájáért? A fejét a tőcikre
                  tenni és meghalni ha kell, a magyar gondolatért? Nem páter. Ebből nincs
                  föltámadás. Velünk, kivert és elbujt aporkanokkal kivész az igazi magyarok irmagja
                  is.</p>
               <p>A pap a szája szélét majszolta.</p>
               <p>- Hát miért bujtok el akkor? Mért nem plántáltok uj csemetéket a kiszuvasodott fák
                  helyén? Tik, akik asszonyt, családot ösmertek? Mért szorongatod itthon te is a
                  fiad? Mért nem küldöd, hogy lásson, tapasztaljon és ember legyen belőle, aki tud
                  példát mutatni, ha kell?</p>
               <p>- Hova küldeném? Az udvarba? Ahhoz a jöttmenthöz? Abba a moslékba, amit
                  fölkavart?</p>
               <p>- Csáky nem jöttment. Csáky magyar. Jómagyar és hozzá Corvin-párti, akár te magad.
                  Mégse birsz megférni vele. Pedig sógorod, osztályos atyádfia is.</p>
               <p>- Hisz ez a baj! Azon kapunk hajba mindig éppen! - Csapott le Lőrinc ur
                  tenyere.</p>
               <p>A pap hümmögött.</p>
               <p>- Igen, egy semmi-darab földön. Ezt a boldogtalan országot meg ebek szerdékére
                  hagynád.</p>
               <p>- Dejszen az én igazságom az én becsületem. Meg az országé is! Nem egyezkedés kell
                  nekünk, hanem kard, az ebadtát! Beleprütykölni, ahol viszket. Vivát Corvin János!
                  Pokolra a prézsmitálókkal! Tüzre a vénasszonyokkal! Legelől veled, te pap!
                  Megsütni ropogósra, mint a pünkösdi kappanyt.</p>
               <p>Most már a lábával is segitett táncolni az asztalnak.</p>
               <p>Cilike megriadt, futott a nagyasszonyhoz, aki a tálas mellett rakosgatta az
                  egybe-járó ezüstpoharakat. Czibakné rápiritott a viharos urára.</p>
               <p>- Ejnye, ejnye. Ijesztgeti itt kegyelmed ezt a kislányt! Ne félj lelkem a
                  bácsitól, nem bánt az senkit.</p>
               <p>- De süti a papot!</p>
               <p>- Hogy sütné! Csak beszélgetnek.</p>
               <p>Lőrinc ur megröstelkedett. Intett a rend-szolgának.</p>
               <p>- Jöhet az a kézmosó lé-lötty!</p>
               <p>A nagyasszony maga készségeskedett a kannákkal. A hangos ember azonban
                  ráripakodott harsogó gyöngédséggel.</p>
               <p>- Ne ficánkolj tubám, az ámmenedet! Mire akkor ezek a léhütők?</p>
               <p>- Sokra is menne velük kegyelmed! Ehol ni! Nem táblaolajat töltene ez itt a vizbe,
                  szagositónak? Rózsaolajat, te mázna!</p>
               <p>Kikapta a legény hóna alul a törülköző kendőt és az orra alá rázta.</p>
               <p>- Avíttat adtam én neked, te Isten hét csapása? Ki akarsz szólatni Csákyékkal?</p>
               <p>Lőrinc ur hamar betelt a hanggal, ha az nem tőle eredt. Odahunyorgott a papra. Az
                  elértette, fölállt. Széles keresztet vetett.</p>
               <p>- In nomine patris, - kezdte az asztali áldást.</p>
               <p>Egyszerre csönd lett.</p>
               <p>Ima végén Lőrinc ur jót cuppantott az elnémult asszony orcájára. Fülöppel kezet
                  rázott, hogy a páter tüstént kieresztette a beszivott szája szélét.</p>
               <p>- Conducat sanitati!</p>
               <p>A két fiunak egy-egy barack jutott a fejebubjára.</p>
               <p>Imre kezet csókolt. Rajta felejtkezett az apja arcán. Határtalan bámulat volt ez a
                  fénylő pillantás.</p>
               <p>Palota ura az asztali harangra ütött.</p>
               <p>- Na most aztán bebujhat az a Csáky követ!</p>
           <milestone n="3" unit="startSubChapter"/>
               <p rend="head">III.</p>
               <p>A szer-szolga fakóképü, sandanézésü embert tuszkolt be az ajtón. A hétszer-görbe
                  nyurga legényt, követi minőségében láthatólag dagasztotta a büszkeség. Ujmódi,
                  deákos ruháját kényesen igazgatta. A küszöbön megállt, körülhajlongott.</p>
               <p>- Servus humillimus nagyjó uram. - Kántált vékony hangon, mely épp olyan szintelen
                  volt, mint a nap-szivott haja. - Én lennék az a várbeli iródeák, Nicolaus
                  Szappan.</p>
               <p>Ünnepélyesen körülnézett, várta a hatást.</p>
               <p>Ami azt illeti, méltán tarthatott igényt némi figyelemre. Kevéssel előbb csöppent
                  ide Wiennából, ahol tutorának, Csáky Miklós püspöknek jóvoltából a magasabb
                  tudományokat kellett volna elsajátítania. Igen ám, de a diák kirugott a hámból. A
                  megmozdult paraszt-vére belesodorta egy »Bund-Schuh« összeesküvésbe, ugy, hogy
                  ajánlatos lett számára minél előbb keresni a messzit. A püspök levette róla a
                  kezét. Maga mellett se türte tovább. A félbemaradt magiszter-jelölt hát fogta a
                  cókmókját és arrébb nyitott egy kapu-kilinccsel. Beajánlkozott a püspök öccséhez,
                  Csáky István grófhoz Körösszegre, iródeáknak.</p>
               <p>A gróf felfogadta. Biharban szabadabb világ volt, itt békén éldegélhettek a
                  husziták, sőt előterjesztést is tehettek Ulászlónak az egyház megreformálására. A
                  hajukszála se görbült meg érte. Mért nehezményelte volna Csáky István a deákjától
                  azt, amit Pruisz János váradi püspök ur annak idején olyan türelmesen megengedett
                  az egyházmegyéjében?</p>
               <p>Igy került Miklós a körösszegi várba, hogy ott a progressziót és az uj
                  tudományokat képviselje. És bár láthatólag nehezére esett, mégis igyekezett tőle
                  telhetőleg lebocsátkozni a konzervativ bihari fölfogáshoz.</p>
               <p>Lőrinc ur rásanditott a hires legényre. Végigmustrálta. Rosszalólag csóválta a
                  fejét.</p>
               <p>- No, szalve kendnek is magiszter Kappan, ha már egyszer kakas nem került a
                  körösszegi várban.</p>
               <p>- Szappant mondtam instálom. Minthogy az lennék, Nicolaus Szappan.</p>
               <p>- Elég baj, amice, ha még ennivaló se vagy! Mert én ugyan a képemhez nem mázollak!
                  Hát: quid tulisti akkor?</p>
               <p>Megnevette a saját szavait jóizüen.</p>
               <p>Fülöp páter a homlokát ráncolta, a fiuk összekuncogtak. Még a kislány is velük
                  csipogott. Épp a jövevénynek borult el a kedve. Süvegét a markában forgatva
                  pillogott, mint akinek bogár csapódott a szemébe. Végül is egyenesre ránditotta a
                  derekát.</p>
               <p>- Követnek küldtek engem uram, - mondta - itt az irás róla. A nagyságos Comes
                  sürgős választ vár reá.</p>
               <p>- Választ-e?</p>
               <p>A deák helyreigazodott önérzettel bólintott.</p>
               <p>Lőrinc ur átvette a levelet. Hemmegett, forgatta. Megnézte rajta a pecsétet. Aztán
                  odafricskázta a papnak.</p>
               <p>- No páterkám, ez már neked való. Ehol ni! Rágjad. Hátha okosabbak leszünk
                  tőle.</p>
               <p>Fülöp atya fölmetélte a levelet. A porzót lekefélte róla a csuhája könyökével.
                  Fennhangon kezdte olvasni, illő mód, előbb a levél végét:</p>
               <p>»Datum in castro nostro Körösszegiensis, feria quinta proxima, ante festum beati
                  Luce evangelistae. Anno Domini 1504.«</p>
               <p>Palota ura az ujjain számolt. Majd a páterre hökkent.</p>
               <p>- Megálljunk hé! Mennyi ez magyarul?</p>
               <p>- Mindszent havának tizenhetedik napja.</p>
               <p>- Né, a koránkelését a csavaros eszednek! Hogy tudtad ilyen gyorsan
                  kiszámitani?</p>
               <p>- Ugy, hogy ma ennyit irunk.</p>
               <p>Lőrinc ur elbazsalyodott.</p>
               <p>- Azám, a mirigy érje el! Csakugyan. Erre nem is gondoltam. Folytasd akkor.</p>
               <p>Fülöp átsikánkozott a levélen. Végére érve összehajtotta, letette. Szikár ujjaival
                  malmozni kezdett. A mennyezetet nézte.</p>
               <p>- Te ugyan jól megkaptad Czibak Lőrinc! Ne vesd a szememre, hogy rosszul neveltem
                  a fattyad. Amit tud, nem tőlem tanulta. A te bünöd, ember.</p>
               <p>- Micsoda?</p>
               <p>- Hogy le-bölényborjuzzák! Le bugaci-lacizzák az urfit, aki jobbágy-kölykekkel
                  cimborál, ököllel virtuskodik, halat oroz, mint a többi futóbetyár. Injuria!
                  Violencia! Orgazdálkodás! Ezek a vádak.</p>
               <p>Lőrinc ur tüsszögve nevetett. Ide-oda hánykolódott a széken.</p>
               <p>- Tréfás legény ez a Csáky sógor. Mi? Hogy a seb egye meg! Mit szólsz hozzá
                  atyus?</p>
               <p>- Approbálom a vádakat Jézus szent nevében. Ámen.</p>
               <p>Kezével engesztelhetetlen mozdulatot tett.</p>
               <p>- Mert a fiad még ennél is pogányabb martalóc. Igenis. Bujálkodó nőrabló.
                  Zsivány!</p>
               <p>Imrének arcába szaladt a vére. Fogai megmártódtak a zsirosfényü szájahusában.
                  Lőrinc urra villant, hanem az másfelé ügyelt. A pap hergelődését nézte
                  vidáman.</p>
               <p>- Vakapád, csuhás! A háboru nem létánia. Mit értessz te ehhez? A zsákmány:
                  zsákmány. A lány fogoly: felprédáltatott. Igenis, itt tartjuk. Váltsák ki!
                  Szatiszfakciót a fiamnak, amért belekapcáskodtak! Takarodjanak le a
                  szigetemről.</p>
               <p>Fölsziszszent.</p>
               <p>- Ők mernek fenyegetőzni! A Csákyak!</p>
               <p>- Add vissza nekik a gyereket.</p>
               <p>- Nem adom. Nyárson piritom. Megeszem.</p>
               <p>Átnyult az asztalon, megkapta az apróság tarka rokolyácskáját. Mint valami
                  pántlikás kismacskát az ölébe emelte. Rácsattogtatta a fogait.</p>
               <p>- Hámm.</p>
               <p>De a gyerek nem ijedt meg már. Visszasikongott a nagy behemót emberre:</p>
               <p>- Hámm.</p>
               <p>Lőrinc ur a szakálla alá temette a szöszke fejecskét.</p>
               <p>- Hogy én ezt visszaadjam? Várhatod páter. Csákyék támadtak, ők kezdték
                  brachiummal. Hát most én is brachiummal élek. Nincs jog-feladás! Amilyen a mosdó,
                  olyan a törülköző. Talán még bocsánatot is kérjen a fiu? Mi?</p>
               <p>- Igenis kérjen! Tegye jóvá, amit vétett. Vigye vissza, amit orzott. Te pedig
                  válaszolj a levélre. Adj elégtételt a kölyökért, aztán fenekeld meg, mint jó
                  keresztény apához illik.</p>
               <p>A szava csörömpölésbe veszett. Imre elül neszezve hullt le az óntányér. Az asztal
                  táncolt előtte. A széke is recsegett.</p>
               <p>Hogy a vitatkozók odapillantottak, visszamerevedett ugyan mozdulatlanra, hanem a
                  tekintete zord maradt.</p>
               <p>Lőrinc ur rásanditott. A sarkantyuját megakasztva a padlóban, a papra
                  kuncogott.</p>
               <p>- Virgácsot? Azt lesd! Olyan tarcolán dolmányt szabatok a fiunak, hogy fütyül!
                  Meghányatom zsinórral háromsorosan, legényesen. Huszonöt ezüstgombbal pitykéztetem
                  meg! Aztán zománcos boglárt rá vagy nyolcat! Ezüstcsipkével, nyuszttal
                  megprémeztetem az ámmenit! Olyan cifra-alakos sujtást rakatok rá, hogy a
                  menydörgős menykőnek is kilóg a nyelve, mig végigfut rajta! Olyat! Tudod?
                  Nahát.</p>
               <p>- Ugy-ugy. Csak növeld a szarvát, ha már egyszer bölényborju a neve! Legyen mivel
                  döfjön. Gyerekedben fog megverni az Ur haragja!</p>
               <p>- Vagy inkább az ostoba szolgájában, amilyen te vagy! Ne papolj páter, hanem fogd
                  a kalamust és irjad!</p>
               <p>Fülöp vállatvont, előhozta egy szőnyeggel letakart oldal-asztalról a rakottmivü
                  levelesládát. Pártázott fliáder-szekrénykéből friss ludtollakat, porzót lomolt ki.
                  A téntatartóért Pétert futtatta a tanulószobába. Nyomott vagy két girát és egypár
                  nehezéket az ágas ezüstholmi.</p>
               <p>Hogy nekikészült, beleütötte a pennát a bodzalébe.</p>
               <p>- Hallom.</p>
               <p>Lőrinc ur az asztalra ütött.</p>
               <p>- »Te Csáky!«</p>
               <p>A pap beledugta vékony orrát a papirosba. Végighuzta fölötte egyszer, kétszer,
                  háromszor.</p>
               <p>Amaz végül is kigurult a türelméből.</p>
               <p>- Mi a tüzes kénesőt firkálsz ott annyi ideig?</p>
               <p>Fülöp eltartotta magától az árkust.</p>
               <p>- »Spectabili et magnifico comiti Stefano Csáky de Körösszeg et...«</p>
               <p>- Istennyilát! Én azt mondtam: »Te Csáky!« És magyarul mondtam, nem deákul. Ezzel
                  a fajtával nem hivataloskodunk. Punktum.</p>
               <p>- Ha ők ugy irtak, neked is ugy illik rá válaszolni!</p>
               <p>- Engem ne oktass!</p>
               <p>- De oktatlak, mert oktalan vagy.</p>
               <p>- Ird ahogy diktálom!</p>
               <p>- Nem irom.</p>
               <p>A páter letette a tollat.</p>
               <p>Lőrinc ur meghökkenve pislogott rá. Hadilábon állt a kalamárissal, betükkel a
                  bihari nagyur.</p>
               <p>Hogy Fülöp csakugyan nem mutatott hajlandóságot a továbbkörmölésre, fölkapta a
                  porhintőt.</p>
               <p>- Irod?</p>
               <p>- Nem.</p>
               <p>Zsupsz!</p>
               <p>A porzó a földhöz teremtődött, hogy mind kifolyt belőle a finom szitált homok.</p>
               <p>Fülöp meg se fordult. Röpítette utána a tollat.</p>
               <p>- Erigy no, te is.</p>
               <p>Miklós deák elnyikorodott.</p>
               <p>- Mit röhögsz makutyi? - Csattant rá Lőrinc ur.</p>
               <p>- Könyörgöm, a levelet, - jártatta dülledt ádámcsutkáját az ember.</p>
               <p>Majd, látva, hogy az uraságnak elsötétül a kedve, sietett előzékenyen
                  hozzátenni:</p>
               <p>- Köhögök egy kicsit.</p>
               <p>- Ugy! Levelet köhögtél amice! Aztán mire neked az a levél mondjad? Nem használ az
                  se gazdádnak, se a fiának. Az az olvasatlan, amit a vastagjára kapott, ugyan le
                  nem lappad tőle.</p>
               <p>A követ buzgón helyeselt. Pisolyogva dörzsölgette a tömpe orrát.</p>
               <p>- Szerény véleményem egyezik a nagyságodéval.</p>
               <p>Lőrinc ur elsötétült.</p>
               <p>- Hallod-e! Most aztán igazán röhögtél.</p>
               <p>- Méltóztassék talán differenciálni. Nem nevettem, csak mosolyogtam. Ez kettő.</p>
               <p>- Micsoda? Bevallod? Rajtam mersz vidulni?</p>
               <p>Miklós deák ijedten kezdte összekeresgélni a szája szétfutott ráncait.</p>
               <p>- Isten ments nagyuram! Derültségem a Csáky-ifjakat illette.</p>
               <p>De Lőrinc ur, ahelyett hogy enyhült volna a mentségre, még jobban nekiruccant.</p>
               <p>- Hej te cenk, te Judás-ivadék! Hát ki kutyája vagy te? Az enyém, vagy Csáky uré?
                  Mi? Hát hogy mersz te akkor az én pártomra szegődni?</p>
               <p>A küszöbön termett, kirivalt.</p>
               <p>- Hajduk, hé! Ide hozzám!</p>
               <p>Kettő is bokázott be az ajtón.</p>
               <p>A ház ura a megszeppent deákra mutatott.</p>
               <p>- Hamar huszonötöt a bitangra azzal a hoppmesteri pálcával! Tanulja meg a
                  himpellér, hogy mivel tartozik gazdájának az eb!</p>
               <p>Szempillantás alatt a heverőn hempergett a deák. Onnan óbégatott a pálcásra:</p>
               <p>- Hozzám ne érjen kend! Mert az én személyem a Csáky gróf ur személye. Én követ
                  vagyok itten. Aki engem megbánt, az őtet bántja meg!</p>
               <p>Lőrinc ur rábiccentett.</p>
               <p>- Ugy. Akkor még ötöt a hegyébe!</p>
               <p>Palotán nem volt szokás kétszer ismételtetni a parancsot. Hasztalan vertyogott a
                  deák. A legények leporciózták az itéletet. Ugy, hogy a kézbesités helyén hosszan
                  kiöltötte nyelvét a rázsa-posztó.</p>
               <p>Mikor az igazságnak ilyenformán elég tétetett, a vén szittya intett az elnyult
                  embernek.</p>
               <p>- No magiszter Csattan, most aztán föltápászkodhat kend. Válaszomat otthon
                  előadhatja kend. Ha pedig közben elfelejtene valamit, akkor csak lapozza föl a
                  leveles fertályát. Rajta az üzenet.</p>
               <p>A deák összeszedelőzködött.</p>
               <p>- Feudalizmus, - sziszegte dühösen, mintha valami csuf szitkot mondott volna. -
                  Ugy látom, hasztalan gyülölködnek egymás közt az urak. A gyöngébb hátán
                  összetalálkoznak. A jog méltósága nekik semmi.</p>
               <p>- Ne motyogj, lódulj! Azzal jöttél, hogy sürgős az izenet.</p>
               <p>A követnek fojtott lángot vetett a szeme.</p>
               <p>- Hej, ha a Comes ezt a feleletet megkapja!... Itt ugyan kő nem marad kövön.
                  Megdulja Palotát minden bennevalóstól. Mert ez ultimátum volt.</p>
               <p>- Gondolod? - Kacsintott Lőrinc ur és megfeszegette a nadrághasitékában a két
                  öklét. Aztán fölemelte egyik nehéz szekernye-csizmáját. Kirugott.</p>
               <p>- Akkor a pecsétet se felejtsük le róla!</p>
               <p>Harsogva felkacagott. A gyerekhad utána.</p>
               <p>Csak a nagyasszony és Fülöp páter maradtak némán.</p>
               <p>Lőrinc ur elégedetten dülleszkedett a páter elé.</p>
               <p>- No atyus, hát megtakaritottam egy levélirást!</p>
               <p>Fülöp kitolta maga alul a széket. Fölállt, sarkonfordult.</p>
               <p>Szó nélkül ment ki az ajtón.</p>
              <milestone n="4" unit="startSubChapter"/>
               <p rend="head">IV.</p>
               <p>Lőrinc ur jól tudta, hogy a déli beköszöntő Körösszegen se fog lemulni méltó
                  fogadjisten nélkül. Följárta hát a várat.</p>
               <p>Palotát ugyan csak a Czibak-önérzet nevezhette ezzel a nagyhangzásu szóval.
                  Igazából véve nem volt egyéb jól megerősitett emeletes kastélynál. Fehér falaival,
                  piros tetejével hivogatólag kinálkozott egy kis zöld halomka tetejéről a váradi
                  uton jöszménkedő uraságok elé. Egyedül a négy szegletén ágaskodó bástyatornyok,
                  meg a körbe futó vastag falak csipkés lőréseiből kikandikáló szakállas ágyuk
                  vontak harcias redőt a barátságos képre.</p>
               <p>A négy torony közül kettőnek Lőrinc ur már régebben kiüttette a mellső falát.
                  Ülőpadokkal látta el és csinált belőlük »szakállszáritót«. Itt tanyázott a vén sas
                  legszivesebben, ahonnét szabadon ellátott messze, az erdőboritotta szép bihari
                  hegyekre.</p>
               <p>A lakóház mögött négyszögletes diszkertecske pompáztatta virágait. Mellette
                  gyümölcsös és veteményes. A hátsó udvarban volt a méhes, négy rend köpüvel. A
                  fürge méhek döngicsélve aranylották körül a fonott kaptárokat. A méhesen tul kis
                  kerek kőépület sudárodott. Még valamikor Lőrinc ur elődei épitették oda
                  hideg-kamarának. Most befuttatva sürün hajnalicska-virággal, ejtődzés céljára
                  szolgált és várképpen a fiuk háborus játékainál.</p>
               <p>A külső kapu előtt másfél ölnyi mély vizárok futott körbe. A kaput vastag
                  tölgyfapallókból barkácsolták, erősen megvasalva, nehéz pántokkal, kétszeres
                  zárakkal és reteszekkel. Melledzőjén láncos felvonóhid. Az emelet alatt tágas
                  átjáró vezetett az udvarra. Kétoldalt muskéták s a darabantok őrszobái.</p>
               <p>Lőrinc ur lehordatta a padokat a szakállszáritókból és pattantyukat vitetett a
                  helyükbe. A főporkolábot az északi toronyba rendelte, a vice-porkolábokat a három
                  másikhoz. Mind mellé virrasztót és strázsát. A felső palotába ajtónállókat. Aztán
                  az udvarbirót hivatta. Rádörgött:</p>
               <p>- Ossza kend széjjel a várjobbágyoknak a darabantruhákat! Három lovas a
                  Kőrös-gázlóhoz, kettő a váradi uthoz lódul a szemfülesebbekből. Öt markos legény
                  az emelcsős kapu mellé, öt a külső kapuhoz. Megértette kend?</p>
               <p>- Igenis instálom.</p>
               <p>- No. A többi darabant a belső udvaron marad. Ha kürtszót hall kend, akkor szedi a
                  lábát a nyakába és jelenti.</p>
               <p>- Igenis.</p>
               <p>- A lovak nyergelve álljanak az istállóban. Apró-puska mindnek a nyeregkápában,
                  készen.</p>
               <p>- Megértettem.</p>
               <p>Lőrinc ur a sáfár-ház felé indult. A kulcsár felnyitotta a csikorgó
                  tölgyfaajtót.</p>
               <p>- Kend innét kopját, szablyát, fokost, buzogányt, kardot, puzdrát, ijjat oszt
                  széjjel az embereknek. Ki milyenhez szokott. A kiadott fegyvereket számbaveszi és
                  nekem megjelenti.</p>
               <p>- Igenis.</p>
               <p>Palota ura elégedetten jártatta körül kiülő szemét a sürgölődő udvaron. Később a
                  fegyverhordozóját hivatta. A vén legény jött szaladvást, pedig szép pár esztendőt
                  zötykölt a hajlott hátán. Mind a két markában egy-egy irdatlan bajusz-szárat
                  forgatott. Mire a gazdájához ért, már tübe lehetett volna füzni a végüket. A szeme
                  ragyogott az öreg cselédnek, mint a kárbunkulus. Mosolygott hozzá. Pedig ez kiadós
                  foglalkozást jelentett nála. A sebmarta viharos ábrázaton fültől-fülig
                  éktelenkedett egy ilyen mosolygás. Valamikor Mátyás alatt keritette ezt a
                  hasitékot, törökbucsun, vaspénzen.</p>
               <p>Lőrinc ur megdöcögtette a vén hajdu vállát.</p>
               <p>- No Matykó, hát a mi szerszámunk hogy áll?</p>
               <p>- Alássan jelentem, ott vár az ágyasházban. Ragyog, mint az istennyila.</p>
               <p>- Akkor huzd ki magad te is.</p>
               <p>- Alássan jelentem: meglesz. Aztán kire megyünk?</p>
               <p>Lőrinc ur kipöffesztette a mellét. Nagyot orditott.</p>
               <p>- Aki ránkjön, az ámmenit!</p>
               <p>- Igenis, az ámmenit!</p>
               <p>Mátyás sarkon fordult. Loholt a ház felé.</p>
               <p>Palota ura az udvarbiróval végzett.</p>
               <p>- Idesüssön kend! Föl kell élelmezni a várat, az esetre, ha bentszorulnánk. Hat
                  embert válogat kend az esettebbjéből. Olyanokat, akik nem valók másra. Egyet
                  Irászra küld kend belőlük, egyet Szeghalomba, Csökmőre, Begécsre, Péntekülésre,
                  egyet meg Bökénybe. Megparancsoltatja kend a jobbágyoknak, hogy tüstént küldjék
                  be, ami dukál. Irászról öt kövér ökör, Szeghalomból öreg bárány, borju, Csökmőről
                  negyven ludfi és tyukmony, Begécsről malac és kappany, Péntekülésről vad meg
                  aprómadár, Bökényből széna, zab, illő mód itt legyen az udvaron idejére. Halat,
                  rákot olvasatlan küldjenek mind. Megértette kend?</p>
               <p>- Meg.</p>
               <p>Parancs végeztén Lőrinc ur maga is a ház felé ballagott. A rózsalugas mellett
                  tompa dunnyogás ütötte meg a fülét. Benézett. A páter üldögélt ott. A keze köré
                  csavarva ezüstláncon kalárisszemek. Azokról számolgatta az imádságait. Vigan
                  rákiáltott.</p>
               <p>- Hé, atyus! Te itt a mennyei tyukokat éteted, mikor nyakunkon a baj? Talán bizony
                  ezekkel a gyöngyszemekkel akarod megparittyázni Csákyt? Egy-kettő befelé! Vasinget
                  húzz, fringiát köss, elő a buzogányt! Várjuk a hajdemákokat illő módon.</p>
               <p>Fülöp meg se mozdult. Morzsolta tovább:</p>
               <p>- ... et ne nos inducas in tentationem, sed libera nos a malo, ammen.</p>
               <p>Áttolt egy szemet a lánc hosszabbik száráról a rövidebbre. De mielőtt ujból
                  nekifoghatott volna, Lőrinc ur medvemarka lerántotta a csuklójáról az egész
                  füzért.</p>
               <p>- Megsiketültél?</p>
               <p>A páter fölpillantott.</p>
               <p>- Nekem ne parancsolgass! Nemes Székesfehérvári Fülöp az Isten szolgája és nem
                  palotás jobbágy, akit ráncigálhatsz. Akaratom, hitem ellen nem harcolok. Főképp
                  nem olyan ocsmány bujálkodásért, amilyen a nőrablás.</p>
               <p>Lőrinc ur ugy elhült, még a káromkodás is belefelejtkezett.</p>
               <p>A pap folytatta rendületlenül.</p>
               <p>- Én a te vétkedben részt nem veszek. Ellenkezőleg! Imádkozni fogok, hogy a
                  győzelem az igazság oldalára álljon és hogy a megszégyenülés alázzon keresztényi
                  belátásra téged, te istentelen pogány.</p>
               <p>Fölállt, indult a ház felé.</p>
               <p>Amaz elkapta a csuhája sarkát.</p>
               <p>- Hová mész?</p>
               <p>- A kápolnába.</p>
               <p>Lőrinc ur fölnevetett kurtán.</p>
               <p>- Oda ugyan be nem rakod a lábad!</p>
               <p>Rácsörtölt egy léhütőre.</p>
               <p>- Te hé! Lódulj, hozd az imaház kulcsát.</p>
               <p>És keresztbe fonta mellén roppant karjait, diadalmasan.</p>
               <p>Fülöp végigmérte, megfordult.</p>
               <p>- Isten háza van mindenütt, ahol a jámbor ige szól.</p>
               <p>Otthagyta a kacagó behemótot, ment át suhanó léptekkel az udvaron. A méhes
                  melletti kerek kis kőházban magára hajitotta az ajtót.</p>
               <p>A rozsdás kulcs éleset csikordult a zárban.</p>
               <p>Lőrinc ur hahotázott. Nem birt a jókedvével.</p>
               <p>- Hogy a vihar söpörjön el, aklostól, csuhástól!</p>
               <p>Még a garád tetejéről is dörgött a nevetése.</p>
              <milestone n="5" unit="startSubChapter"/>
               <p rend="head">V.</p>
               <p>Az éjszaka békességben telt el.</p>
               <p>Virradattal Palota ura talpra serkent. Öltözésnek fogott. Imre bekéredzett az apja
                  fegyverkezéséhez és Lőrinc ur hagyta kedvét telni. Elküldte a hajdut. A fiu
                  adogatta egymásután a harci szerszámait. A sárkányölő vitéz aztán mindegyikhez
                  szakszerü oktatásokat füzött.</p>
               <p>Egy ferdeképü szentet már fölnyársaltak a medvebőrös, pallérozott diófa ágy fölül.
                  A darutoll-csokrot is kiverték az ágyoszlopokból, a szobafüstölő serpenyő
                  felboritva hevert és a hozzájáró gyantagolyócskák ki északnak, ki pedig délnek,
                  mire a tanulás befejeződött.</p>
               <p>Imre hallgatta a magyarázatot, akár az evangéliumi kinyilatkoztatást. Ette a nagy
                  harcos embert elnyelő szemmel. Az Uristent képzelte valahogy ilyennek.</p>
               <p>Palota ura is sürü pillantásokat küldözgetett a falon lógó függönyös acéltükörbe.
                  Ne hiába álljon a keretébe égetve a biztatás:</p>
               <p>»Rántsd ezt a superlátot,</p>
               <p> Nézd kit szemed lát ott,</p>
               <p> Ékes deli szép-e,</p>
               <p> Avagy szája-tátott...«</p>
               <p>Lőrinc ur szája keményen be volt csukva, marcona bajsza hegyesre kifenve viasszal.
                  Az arc szederjesbe tündöklő szinével, meg a husos orr bor-bunkóival persze adós
                  maradt a képmás.</p>
               <p>Hogy a szablyát is az oldalára hevederezte, Imre orcáján elnyilt két piros, kerek
                  rózsa. A szemében sóvárgás lappangó tüze égett.</p>
               <p>- Édesapám, vigyen magával!</p>
               <p>- Hova te?</p>
               <p>- Ki. A Csákyakra. Megülöm én a lovat. A kardot is rám bizhatja kegyelmed.</p>
               <p>- Tudom fiam. Én tanitottalak. - Hagyta helyben amaz, melegre olvadt hangon.</p>
               <p>De a fejét megrázta hozzá.</p>
               <p>- Nem babra megy itt a mulatság, hékás, hanem kopoltyura.</p>
               <p>- Annak se szükölködök hijján.</p>
               <p>Lőrinc a homlokát ráncolta.</p>
               <p>- Ej, nyughass! Mit szólna anyád, ha bajod esnék? Itthon még a te helyed, mig
                  egész megtollasodsz.</p>
               <p>- Édesapám rég kipróbálta a kardját az én koromban.</p>
               <p>- Akkor más világ járta, pajtás. Más világ, más emberek.</p>
               <p>- Kegyelmed ugyanaz volt, én meg a fia vagyok.</p>
               <p>Nem lehetett kitérni előle.</p>
               <p>Lőrinc ur hát megmángorolta a gyereket a két karja közt. Fölemelte a legénypihés
                  állát és belenézett a két csillogó szembe.</p>
               <p>- Olyan-igen rádért a mehetnék?</p>
               <p>Imre csak ütögetett a fejével.</p>
               <p>- Teremtette, ha egyszer Czibak-vér szorult beléd!... Gyere no.</p>
               <p>A fiu elkapta azt a kemény kezet, mely olyan lággyá tudott puhulni az ő selymes,
                  kondor hajában. Féltérdre ereszkedve rányomta a forró száját. Ropogott a dereka
                  csontja a hajladozásban, de azért sugárzott, akár Lőrinc ur, ahogy most meg ő
                  szerszámozta a fiát.</p>
               <p>Nem sok idő maradt a gyönyörködésre. A vén Mátyás becsördült az ajtón.</p>
               <p>- Alássan jelentem, ordétanak a tülkök!</p>
               <p>Palota ura füttyentett.</p>
               <p>- Megjöttek a lovaslegények?</p>
               <p>- Igenis igen.</p>
               <p>- A gázló felül?</p>
               <p>- Igenis nem.</p>
               <p>A sárkányölő jókedvüen kurjantott.</p>
               <p>- Nézd a bitang Csákyt! Megkerülte Palotát az éjjel. Cselt akart vetni. Későn
                  keltél ahoz, sógor!</p>
               <p>Kapta a sisakját, törtetett kifelé.</p>
               <p>Amazok utána.</p>
               <p>Lent dübörgött az emelcsős hid. Hallatszott, amint a lovas staféták egymásután
                  bedörömböztek a kapun. Az udvar közepén Lőrinc ur fogadta őket. Lovon ült már,
                  kardja a markában. A nyeregkápában két apró puska, a derekán fokos. Imre mellette
                  rigázta a veszkődő lovát. A darabantok négyes sorjában mögöttük. Mátyás a markát
                  pökdöste. Két irdatlan kópja a balvállára vetve. Beillettek volna petrencének.</p>
               <p>Lőrinc ur türelmetlenül rivallt az érkezők elé.</p>
               <p>- Mozogjatok hé, a kutyafátokat!</p>
               <p>A staféta odaugratott.</p>
               <p>- Alássan jelentem: gyünnek.</p>
               <p>- Sokan?</p>
               <p>- Instálom, elegecskén.</p>
               <p>- No akkor induljunk, emberek!</p>
               <p>A jövevények beálltak a sorba.</p>
               <p>Lőrinc ur a lovát táncoltatta a nagyasszony ablaka előtt. Imre is fölpislantott,
                  hogy ugyan látják-e fentről? De az asszonyok házában, a kidüllesztett hasas
                  rostélyok mögött néptelenek voltak az ablakok.</p>
               <p>Csak a szent Lőrinc szobor alatt villódzott egy kis mécses halavány fénye.</p>
              <milestone n="6" unit="startSubChapter"/>
               <p rend="head">VI.</p>
               <p>Az őszi reggel még alig derengett. A bihari hegyek sürü párafüstöt pipáltak a
                  palotai sikra. A lustán kászolódó nap sugarai alig vánszorogtak a felhőző
                  ködben.</p>
               <p>Óvatosan nyomult előre a palotai csapat a váradi ut nyárfái közt. A kanyarulatnál
                  kis erdő zárta el a sikot. Itt megálltak. Az előörs lóra hasalva meresztette a
                  szemét.</p>
               <p>Lőrinc ur hadi rendbe osztotta az embereit.</p>
               <p>- Kentek a bozótba huzódnak. Kentek a csepőtésbe. Aztán csinján a hanggal!
                  Kürtszóra: hegyibe!</p>
               <p>Mátyás hozzátette:</p>
               <p>- Csak a bubját az ebadtáknak!</p>
               <p>Lőrinc ur az ut mellett kétoldalt félkörbe állitotta maradék lovasait. Ő maga
                  kihaladt az utra. Imrét Mátyás mellé parancsolta, a háta mögé. Odahunyoritott a
                  vén hajdunak.</p>
               <p>- Ügyelj rá, nehogy szeleskedjen!</p>
               <p>- Értem.</p>
               <p>Tanitványa volt Mátyásnak a gyerek a harca játékokban. Növelte a máját, hogy
                  elsőhadba is mellőle indul.</p>
               <p>Füleltek, vártak.</p>
               <p>Amazok gyanutlanul közeledtek. Már a kiserdőből hallatszott a lovaik nyeritése, a
                  fegyverzörgés. Egy-egy káromkodás is néha, vagy kacarászás.</p>
               <p>Imre izgult. A kardját próbálgatta, hogy könnyen jár-e a tokjában.</p>
               <p>Mátyás kicsinylőleg vonogatta a vállát.</p>
               <p>- Vasingesek ezek, urfi. Ropja itt az agyonisten. Aztán, majd ha földön az eleje,
                  ráérünk babrálni.</p>
               <p>- Adja hát ide kend a kopjám, had szoritsam.</p>
               <p>- Foghatnék a keze?</p>
               <p>- Ühümm.</p>
               <p>Az előörs most vágtatott vissza. Alig érte be a várakozókat, mikor kibukkant a
                  cserjés mögül az ellenséges csapat eleje. Szoros rendben vonultak az uton. Az élen
                  két lovag. Tereferélnek. Bizonyosan a hadi stratagémát kovácsolják. Az egyik
                  Palota felé mutogat, a másik követi szemmel az irányt.</p>
               <p>Lőrinc ur magához intette a kürtöst.</p>
               <p>Imre alatt nagyot ugrott a tüzes csikó. Mátyás elkapta a menteujjat, hogy netalán
                  hiányos hadi oktatását sietve befejezze.</p>
               <p>- Urfi?</p>
               <p>- No.</p>
               <p>- Arra vigyázzék, mindég elsőnek üssön!</p>
               <p>- Jó.</p>
               <p>- De sebesen ám! Kettőt, mig amaz egyet.</p>
               <p>- Jó.</p>
               <p>- Nem kell sokat teketóriázni. Itt nincs személyválogatás. Ahogy jön. Tudja?</p>
               <p>- Tudom, tudom.</p>
               <p>Az öreg rávigyorgott a tanitványára. Az visszasomolygott. Aztán mind a ketten
                  lecsapták a sisakrostélyt. A kürt éleset bődült.</p>
               <p>Lőrinc ur hangja tulrikoltotta.</p>
               <p>- Hajrá!</p>
               <p>Mint a förgeteg, viharzott elő hirtelen a palotai csapat a bozótból. Elől Palota
                  ura. Bömböltek, harsogtak, mint a kárhozottak. A káromkodásuk kopogott.</p>
               <p>Amazok hátratorpantak ágaskodó lovaikon. A meglepett csapat szitkozódva riadt a
                  váratlanokra. Néhány lovassal megfordult az ijedt paripa és törtetett
                  hanyatt-homlok vissza az erdőnek. Egy pillanatra összekavarodott az uton minden,
                  a fejvesztett kapkodásban. Csak az elül vezető dalia állt helyben, szilárdan.
                  Kurta tekintettel fölbecsülte a rohamozókat és megrázta dacosan a fejét, hogy a
                  medályos süvegéről a strucctüzék tollai az arcába hulltak.</p>
               <p>Ezuttal ő is kiáltott.</p>
               <p>- Kard ki, kard!</p>
               <p>A szablya sikoltva siklott ki hüvelyéből. A lovag megsarkantyuzta lovát. Szembe
                  ugratott a páncélos óriásnak. Erre összeszedelőzködtek az emberei is. Kettő
                  szökött egyszerre a gazdája elé, testükkel pajzsnak. Rontanak a támadókra.
                  Egyiknél kopja, másiknál apró puska.</p>
               <p>Lőrinc ur karddal fogadja a kopjást. Fölvágja a hosszu vasalt nyelet, hogy
                  aláférkőzve földre rántsa a legényt. De a kopja hegye a sisakba futott, leütötte.
                  Palota ura ottmarad födetlen fővel. A másik ráemeli a puskát.</p>
               <p>Egy szemvillanás és a darabant röpül a nyeregből. A puska a levegőbe durran. Imre
                  pedig fölujjong az első remeklése örömére. Néz vissza az apjára, hogy ugyan
                  látta-e? Lőrinc ur azonban nem lát semmit. Szédülten inog a nyeregben a kapott
                  ütéstől. A strucctollas épp most ért hozzá. Annyi ideje nincs már a fiunak, hogy a
                  hosszunyelü kopjával meg is fordulhasson. Csak ordit egy nagyot és behunyja a
                  szemét, hogy ne lássa, mikor az apja feje összecsókolózik az ut porával.</p>
               <p>Kiáltás rázza föl.</p>
               <p>- Lőrinc bátyám! Igy fogadják a vendéget Biharban?</p>
               <p>Imre szemei fölpattantak.</p>
               <p>Az apja sértetlen. A strucctollas kardja áll a levegőben. Lőrinc ur is
                  eleresztette a magáét, nagy bámultában. A széles penge ott hintál a
                  csuklószijjon.</p>
               <p>- Megálljunk legények! - Rivallt a hátul törtetőkre.</p>
               <p>Majd a strucckalpagoshoz fordult.</p>
               <p>- Hát ki vagy te, hallod, hogy Lőrinc bátyádnak tisztelsz, mikor én a fejed akarom
                  befokasztani?</p>
               <p>Fiatalcsengésü hang felelt rá vissza:</p>
               <p>- A kegyelmed atyjafia, akit keresztviz alá tartott. Zápolyai János, Szepes
                  grófja.</p>
               <p>Az idegen lovas leemelte a süvegét. A derengő szürkületben látható lett az
                  arca.</p>
               <p>Lőrinc ur hátranyaklott a nyeregben, ugy bámulta. Aztán a két tuskó karja élő
                  keresztté tárult. Nagyot rikkantott.</p>
               <p>- Jánoskám! Jankó! Te vagy az?</p>
               <p>Járt minden porcikája a váratlan öröm izgalmában. Keze reszketett, mikor
                  átnyujtotta a lova nyakán. A két ló is összeprüszkölt. Kapartak, rugdostak
                  röhögve, mint akik érzik, hogy nem mindennapi dolog zajlik a fejük fölött.</p>
               <p>Imre csudanéző szemmel bámulta ezt a megenyhült képet. Az apját egydarabban, meg
                  azt a fiatal lovagot, akihez foghatót még sohase látott. Csupa finomság volt annak
                  minden mozdulata. Az izmos keze fehér, mint holmi kisasszonyé. A szava zengett
                  is, pattogott is, mint az ezüstlant hurja. És a szőke feje ugy ült a nyakán,
                  mintha koronát viselne a homloka.</p>
               <p>Lőrinc ur nem győzte tapogatni-lapogatni a jövevényt.</p>
               <p>- Ilyet! - Szörnyüködött. - Ilyet! Az én Jánoskám! A Jankó-gyerek! Akit tiz
                  esztendeje szememmel se láttam. Tulok lettem már, ugy látszik, a bihari sásban.
                  Oda is öklelek, ahol ölelni akarnék.</p>
               <p>A harsogó hang gyanusan ellágyult, szörcsögött.</p>
               <p>- Mért nem szóltál, fiam? Mért nem szóltál előbb!</p>
               <p>A lovag nevetett.</p>
               <p>- Jól beszél Lőrinc bátyám! Hagytak is kegyelmetek időt nekünk a tereferére! Hisz
                  ugy rajtunk jöttek, hogy az álmélkodásból magunkhoz se ébredhettünk. Lássa, ezek
                  ott még most se tudják, hogy hányadán áll velünk a világ. István bátyám, - intett
                  egy nagybajuszos, horgasorru, szikár lovasembernek - kérem kegyelmedet, jönne ide
                  hozzánk.</p>
               <p>A szólitott odaporoszkált. János keze könnyü mozdulattal ivelt az idegen felé.</p>
               <p>- Verbőczy István királyi itélőmester uram.</p>
               <p>Czibak ur kihuzta magát. Tenyerében egész elveszett a felényujtott keskeny
                  kéz.</p>
               <p>- Salve domine, nékem már nem ösmeretlen. Akármilyen paraszt módjára éljek itt a
                  sásban, a Verbőczy név ragyogó hire hozzám is eljutott.</p>
               <p>A másik szerénykedett.</p>
               <p>- Rágalmazzák az embert. Kit rosszul, kit jól. Nekem az a szerencse jutott, hogy
                  csupa jót füllent rólam mindenki, mintha összebeszéltek volna. Ezért fognak
                  kegyelmetek megcsalatkozni bennem.</p>
               <p>- Lári-fári! - Hevült Lőrinc ur. - Bizza azt csak miránk kegyelmed, hogy a magunk
                  szemével lássunk.</p>
               <p>A kölcsönös szépelgéseknek János vágta utját. Imrére mutatott.</p>
               <p>- Hát ezt az aranyból vert kis vitézt hol vette kegyelmed? Nincs szerencsém
                  ösmerhetni, pedig nagy kedvem volna kezet szoritani vele.</p>
               <p>- A fiam, Imre. - Dagadt Lőrinc ur a büszkeségtől.</p>
               <p>A legényke nekipirulva fogadta el a nyujtott parolát. János fogva tartotta a
                  kezét.</p>
               <p>- Irigyellek apádtól, öcsém.</p>
               <p>Imre még pirosabbra biborodott. Hamarjában nem lelt választ se a dicséretre. Azon
                  volt, hogy lovát a fiatal levente paripája mellett tartsa, mikor csöndes
                  poroszkálással megindultak mind Palota felé.</p>
               <p>A darabantok mögöttük csörtettek felbomlott rendben. Bár azok még nem melegedtek
                  ugy össze, mint a gazdáik. A hórihorgas, akit Imre kivetett a nyeregből, váltig
                  tapogatta a csontjait. A vén Mátyás pedig azon morgolódott, hogy igy füstbe ment a
                  szép verekedés.</p>
               <p>Gyanakodva méregette a nyurgát.</p>
               <p>- Hovávalósi vagy, hé?</p>
               <p>A legény az ujjasához fente vérző, tömpe orrát.</p>
               <p>- Zemplinbul, - felelte mogorván.</p>
               <p>Mátyás kisörcentett.</p>
               <p>- Megette a fészkes fene. - Mondta mérhetetlen lenézéssel.</p>
               <p>Kis idő multán megint csak odabökött.</p>
               <p>- Hát a többi kifia-bornya?</p>
               <p>- Hát tebbi is Zemplinbul. Masig Trencsinbul. Megint masodik a Szepesbul. Belüle!
                  - Tette hozzá készségesen, látva, hogy amaz sehogyse akar belenyugodni.</p>
               <p>Mátyás legyintett.</p>
               <p>- Szedett-vedett tótok vagytok, hordjon el a kánya!</p>
               <p>Több szóra nem is méltatta a legényt. Betaposódtak a hidon.</p>
               <p>A palota ablakait már nyitogatták a frájjok. A sáfárház körül nagy volt a
                  sürgés-forgás. Az ebédlő szálában repkedtek a függönyök. A széthuzós asztal
                  közepén ezüst sajtárkákban frissen fejt bivalytej párolgott. Az ablak mellett
                  nyitva patikaláda, mellette vesszőkosárban gonddal szabdalt tépés, vászonpólyák,
                  vékony deszkasinek.</p>
               <p>Készültek itt minden eshetőségre!</p>
              <milestone n="7" unit="startSubChapter"/>
               <p rend="head">VII.</p>
               <p>A nagyasszony a gyontáros almárium mellett pepecselt. Virágokat rakott himes
                  csuprokba. A szőnyegkárpitos falakra is jutott belőlük, az eledellel irott képek
                  alá.</p>
               <p>Lőrinc ur bemutatta vendégeit.</p>
               <p>Reggelihöz kitisztálkodva kerültek elő. Sőt János még gunyát is váltott, mert a
                  virágos kétszer-dolmánykáját boldogabbik oldalára forditotta.</p>
               <p>Jól illett a publikán-zöld fényes tabitselyem a lányosan fehér-piros hosszukás
                  arcához, gyürüsen váltig bukó szőke hajához. A szeme sötét ibolyakékje derüsen
                  világitott a magas homloka alatt. Olyan arc volt ez, melynek friss és mégis finom
                  szineibe bele szoktak felejtkezni a képiró urak. Bár a nyulánk test a kőfaragók
                  vésőjét is megmozgatta volna.</p>
               <p>Verbőczy ur a sötét hajszin bársonydolmányát porolta tisztára, ugy jött le
                  szerencsés jóreggelt kivánni a szálába.</p>
               <p>A reggelit állva költötték el. Bekapták a papramorgót.</p>
               <p>Lőrinc ur, hogy a maga bőven három ejteles kupáját a jövevényekre elköszöntötte,
                  megtörülte csepegő bajszát.</p>
               <p>- Na, hogy én kegyelmeteket kishijján megontottam!... De hát honnét is álmodhattam
                  volna, hogy erre kószálsz öcsém?</p>
               <p>János a kézelője csipkéjét bodorgatta.</p>
               <p>- Váradon jártam gyámapámnál, Szathmáry György püspöknél. Országos dolgokban volt
                  tanácskozásunk. Hazafelé utban aztán már csak nem állhattam, hogy atyafiságosan be
                  ne térjek kegyelmetekhöz megmutatkozni.</p>
               <p>Verbőczy leült a heverőre. Amazok is letelepedtek körbe, a fal alatt futó
                  padszékekre.</p>
               <p>Az itélőmester eltünődve mondta:</p>
               <p>- Helyesen teszi a fiu, hogy följárja az apai ház régi barátait és a jó magyarok
                  szeretetébe ajánlja magát.</p>
               <p>Lőrinc ur legyintett.</p>
               <p>- Bizony különb legény is légy Jankó, mint nádor uram! Zápolya Istvánt hamar
                  elragadták a lovak. Nem kell védelmezned ellenem apádat! Kenyeres komám volt a
                  boldogult. Mátyás alatt is együtt fenegyerekeskedtünk. Hanem ami igaz, az igaz.
                  Hogy az Isten fölvitte a dolgát, ajtót se nyitott rám többé.</p>
               <p>- Ugy tudom, összeszólalkoztak kegyelmetek.</p>
               <p>- Össze hát! - Ütött a combjára Lőrinc. - Mert minek pártolja ő a pólyák Ulászlót,
                  mikor megesküdtünk Mátyásnak, hogy soha el nem hagyjuk a fiát, Corvin Jánost? Ezt
                  már csak meg kellett kérdeznem tőle? No. Apád azt felelte: Arra kell a polyák,
                  hogy melegen tartsa a helyet. Corvin János pedig még arra se jó. Ennyi volt az
                  egész.</p>
               <p>Verbőczy csöndesen pusmogott.</p>
               <p>- Meg hogy kegyelmed kardot rántott Zápolya Istvánra.</p>
               <p>- Persze, hogy rántottam! Mert: kinek melengessen, ugy-e? Le is vágom, ha ez a
                  gyerek nincs. De István hozzákapott. Az orrom alá dugta. »Ennek ni! Ha most ez a
                  fiu ilyen nagy volna, őt tenném királlyá!« Az én kis keresztkölykem aztán
                  kibabonázta a kardot a markomból. Kifordultam az ajtón.</p>
               <p>János bólintott.</p>
               <p>- Ha hibázott apám, meg is lakolt érte. Itt kellett hagynia, még mielőtt a
                  kegyelmed kardjáig nőhettem volna.</p>
               <p>- Hagyd el, - csöndesedett Lőrinc - engem is megtaposott azért a fátum, akár az
                  apádat. Ő megjárta, amért megszegte Corvin urunk hüségét, magam meg azért, hogy
                  mellette maradtam. Láttam megfutni Csontmezőnél Mátyás király fiát! Pedig olyan
                  nem volt a világon, hogy egy Czibaknak hátat kellett volna mutatnia az ellenség
                  felé!</p>
               <p>Verbőczy hümmgetett.</p>
               <p>- Nem a kegyelmetek kardja dolgozott ott rosszul, hanem a Bakács Tamás érsek, meg
                  Erneszt Zsigmond pécsi püspök uram esze járt fortélyosan. Tudja az egész ország,
                  hogy milyen dicső szerepet választottak. Nagy dolog is volt körüljárni a
                  Corvin-gyerek eszén!</p>
               <p>- Nagy dolog-e vagy se, nekem az már mindegy. Az én szégyenemet az se mosta le,
                  hogy helyreköszörülte Mátyás fia a csorbát a törökön. Nekem elég volt ezéletre!
                  Hazajöttem sarat dagasztani. Nevelem a borjaimat magam helyett jókatonánknak,
                  becsületes magyaroknak. Legyen néhány tisztességes kard, amire ez az árva ország
                  támaszkodhassék, mikor az Uristen megelégeli a hitványak garázdaságait és
                  letenyerel közénk igazságot tenni!</p>
               <p>Elhallgatott, nedves szemmel hunyorgott az ablak felé, melynek olajos vásznán
                  keresztül sárga nyilakat lövöldözött be a nagyudvarral kelő reggeli nap.</p>
               <p>Az urak is nyomottan tünődtek maguk elé.</p>
               <p>Verbőczy szólalt meg elsőnek idők multán.</p>
               <p>- Tudja a Teremtő, hogy mit is akar velünk! Csupa szomorusággal vagyunk mind tele.
                  Az is lakol, aki jobbra fordul, az se megy messze, aki balra tér. Mintha
                  láthatatlan kezek rángatnának bennünket ide-oda. Ki tudja, merre az igazi ut,
                  amelyiket mindnyájunk jóvoltáért követnünk kellene? Hiszem, hogy ha Zápolya István
                  ma félrelökhetné sirboltja elül a kőpajzsot: ő se kérne többé idegen királyból. A
                  melléállásért hálátlansággal fizetett Ulászló az ő családjának is, mint
                  mindenkinek.</p>
               <p>Lőrinc ur megütközve villant a vendégére.</p>
               <p>- No? - kérdezte. - Csak nem tán?</p>
               <p>János megvonta a vállát.</p>
               <p>- Anyám beszélhetne erről. Candalei Anna királyasszony elüldözte az udvarból. És
                  neki mennie kellett szégyenszemre.</p>
               <p>- Megsértette?</p>
               <p>- Ahogy csupán nő tud sérteni egy másikat. Letagadta róla a »fenség« cimet. Hogy
                  az egyedül a vérbeli királyi hercegnőknek jár! Mintha egy Tescheni hercegnő
                  kevesebb volna!</p>
               <p>- Nem a catalogus volt ott a baj, - legyintett Verbőczy ur. - Hanem az, hogy
                  Hedvig asszony szép és csillogó, akár jómaga. Ezt a ragyogást a daliás Szathmáry
                  György uram is észre találta volna venni egyszer!...</p>
               <p>Lőrinc ur elkacagta magát.</p>
               <p>- Vagy ugy? A szép majdnem-püspök a baj? Pelenka-háboru? Tiszta muzsika, hogy a
                  Zápolya-gyerekek gyámja, meg a kis Anna királylány keresztapja bajosan is
                  férhetnek meg egy zsákban! Bezzeg Mátyás özvegye nem volt jó a vén polyáknak.
                  Fiatalra vásott a foga. Most aztán ott van!...</p>
               <p>Lőrinc ur nevetése a másik kettőre is átragadt. János mosolyogva biggyesztette el
                  a lányos formáju száját.</p>
               <p>- Van az ördögöt! Hisz hallja kegyelmed, hogy itthon csücsül már Szathmáry ur
                  Váradon!</p>
               <p>- Ugyan!</p>
               <p>Verbőczy hunyorgott.</p>
               <p>- Neszét vette Dobzse a nagy keresztapálkodásnak. És hogy ez idők szerint rendben
                  vélte a maga szénáját, utilaput kötött komauram talpa alá.</p>
               <p>- Megvált a házi eszétől?</p>
               <p>- Meg.</p>
               <p>- Hmm... Őkelme! De a fölséges menyecske?...</p>
               <p>- Azt összepakolta, elvitte hüsölni.</p>
               <p>A három ur összekacsintott, megnyalták a szájukat, mint valami izes falat
                  után.</p>
               <p>János szeme pajkosan villogott. A bajuszkáját sodorgatta.</p>
               <p>- Annál jobb nekünk! Egyszeribe buzgó hive lett gyámapámuram a nemzeti pártnak. Mi
                  csak nyertünk a dologgal. Igy legalább szivvel-lélekkel a miénk.</p>
               <p>- Te hiszed?</p>
               <p>Verbőczy legyintett.</p>
               <p>- Lassan a testtel, Jankó! Szathmáry uram udvari ember. Eszes és ravasz. Amig
                  engem néz, téged lát, de mindnyájunkon a maga hasznát huzza.</p>
               <p>- Gondolja kegyelmed, hogy játékot üz belőlünk?</p>
               <p>- Azt nem. Mert vizecske ez most az ő malmára is. Hadd nyüzsögjön a nemzeti párt!
                  Sebesebben észbekap Ulászló és annál hamarabb visszahivja. Ennyi az egész.</p>
               <p>- Csuf dolog volna.</p>
               <p>- Nincs rajta mit háborogni. A politika: politika. Meg kell tanulni. Amig neked
                  érik Szathmáry ur szőlleje, addig szüreteld. Ez az okosság.</p>
               <p>János nem felelt. Csak az ujjaival dobolt a térdén.</p>
               <p>Lőrinc ur betöltött a kupákba, egyiket odanyujtotta neki.</p>
               <p>- No gyerek, hát igyunk Szathmáry ur egészségére, ha egyszer szomszédok lettünk!
                  Vivát püspök uram! Ne unatkozzék kegyelmed tulságosan a bihari számüzetésben.</p>
               <p>- Arról is gondoskodott Ulászló - intett Verbőczy. - Utána küldte Thurzó Zsigát.
                  Igy aztán faraghatják a klasszikus verseket együtt a váradi várban.</p>
               <p>- Thurzó uram is Váradon hüsöl?</p>
               <p>- Ott bizony.</p>
               <p>Lőrinc ur elégedetten majszolta a maga mérgét.</p>
               <p>- Hajhaj! Nyugodtabban legelhet a vén kecske.</p>
               <p>- Kövér a fü a kecskének...</p>
               <p>- Hogy-hogy?</p>
               <p>- Hamar megárt neki.</p>
               <p>- Bökd már ki!</p>
               <p>Lőrinc ur tükön ült. Amaz tempósan magyarázta.</p>
               <p>- Megsimogatta a szél.</p>
               <p>A szó talált. Lőrinc felszökött. Egész vörös lett az arca.</p>
               <p>- Hát van Isten az égben, - kiáltotta. És megölelte Verbőczyt, hogy annak ropogott
                  minden csontja.</p>
               <p>- Ennél nagyobb hirt nem is hozhattak volna kegyelmetek! Igyunk rája, a
                  kirilájzomát, mert még keresztbe akad a torkunkon! De ne csak magunkban. Te hé! -
                  Fordult a kannákkal szorgoskodó hajduhoz. - Pusztulsz tüstént és előkerited az
                  udvarbirót! Egy lovaslegényt küldjön nyomban Ártándra az Ártándy urakért! Egy
                  másikat Marjay uramhoz, egy pedig lódul Esztáryékhoz!</p>
               <p>A pohárnok kitette kezéből a kancsót, indult.</p>
               <p>Lőrinc ur utána rivallt.</p>
               <p>- Megállj, azebadta! Várd mig végét hallod! Hogy az izenetet mind átadtátok,
                  összevárakoztok. Aztán kicserélkőztök. Aki Ártándy uréknál járt, menjen
                  Marjayékhoz. Aki Esztáryékat hivta, Ártándyékhoz. A kétszeri hivásban hiba ne
                  essék, mert akkor hiába teritjük itt az asztalt! Megértetted?</p>
               <p>- Igenis.</p>
               <p>A legény elinalt.</p>
               <p>János a fejét ingatta.</p>
               <p>- Valakit kifelejtett kegyelmed.</p>
               <p>- Kicsodát?</p>
               <p>- Csákyékat.</p>
               <p>- Jól beszélsz, - horkant fel Lőrinc ur. - Csákyék!... Akikkel épp háboruban
                  állok! Akiknek a lányát itt őrzöm zálogban! Sose busulj pajtás! Jönnek azok
                  hivatlanul is. Inkább azt kivánd, hogy darabba ne szakitsák a vigságunkat.</p>
               <p>A két vendég összenézett.</p>
               <p>János kedvetlenül rágcsálta a szájaszélét.</p>
               <p>- Kár. Pedig erősen számitottam Csákyékra. Ugyan min akaszkodtak igy össze
                  kegyelmetek?</p>
               <p>- Ki akarnak tudni a szigetemből. Rablók! Zsiványok! Bujnyikok!</p>
               <p>- Ej már! - Szólt közbe Verbőczy. - Hogy mondhat ilyet kegyelmed a tulajdon
                  sógoráról? Csáky István jó magyar. Egyetlen volt, aki le merte vágni Ulászló előtt
                  az öklét.</p>
               <p>- Hiszen az a baj éppen! Mert rajtam is az öklét próbálgatná, ha én ugy
                  engedném!</p>
               <p>- Azért fogadott hát minket fokossal kegyelmed?</p>
               <p>Lőrinc ur keményet ütött az állával.</p>
               <p>- Azért. Őket vártam.</p>
               <p>- Ej, ej! Pár rongyos köbölért! - Ingatta a fejét Verbőczy rosszalólag. - Két
                  derék magyar!... Mikor az országos dolgok dandára áll a hátunkban! Maholnap
                  királyválasztásra kerülhet sor, kegyelmetek pedig huzakodnak. Nem jó ez igy
                  bátyám. Sehogy se jó. Kössenek most békét kegyelmetek. A többit majd elintézhetik
                  aztán.</p>
               <p>- Olyan nincs! Igy a német szokta, itélőmester uram! A magyar nem teszi hidegre a
                  mérgét. Semmi kára se lesz abból Corvin Jánosnak, ha mi egy kicsit meg is
                  tapogatjuk közbe egymást.</p>
               <p>Megint a serlegéhez nyult, magasra tartotta.</p>
               <p>- Éljen a nemzeti párt! Éljen a nemzeti királyság! Éljen Corvin János!</p>
               <p>Körülpillantott, várta a visszhangot.</p>
               <p>De a vendégek nem mozdultak. János az ölébe nézett. Verbőczy ur megzokkanva ült a
                  helyén. Utóbb föltekintett a köszöntőre, csendesen hullatta maga elé:</p>
               <p>- Corvin János meghalt.</p>
               <p>Lőrinc ur rábámult, mint a látomásra.</p>
               <p>A serleg kihullt a markából. A képe elnyult, a tüze kihamvadt, az álla is leesett.
                  Szóra nyilt a szája, de hang nem jött belőle. Csak mozogtak a bajszai és a két
                  dülledt szeme lassan elfelhősödött.</p>
               <p>Verbőczy félrefordulva, jómaga is szakadozott hangon mondta:</p>
               <p>- Láthatja kegyelmed, hogy komoly a dolog. Ne azt nézzük most, hogy merre van
                  széjjel, hanem: össze! Össze! Ulászlónak nincs fia, a pozsonyi szerződés pedig
                  föntáll. A polyák után jön a német. Az ősellenség.</p>
               <p>Lőrinc ur tétován motyogta a könnyei mellé:</p>
               <p>- Jön a német... Meghalt János...</p>
               <p>Verbőczy fölkelt.</p>
               <p>- Meghalt János, éljen János! Vesszen a német!</p>
               <p>Palota ura csak tikácsolt, mint a szárazra vetett hal.</p>
               <p>Az elveszett cél fájdalma még ott viaskodott a kemény koponyája mögött. De a vén
                  szittyában kevés tehetség volt a tartós szomoruságra. Tétova szeme megállt az
                  ifjun, ahogy fölszegett fejjel ott sudárodott előtte. Egyre nagyobb melegség,
                  egyre gyulladóbb lobogás lett ez a nézés, melyből a születő reménység
                  kiszikkasztotta a könnyeket.</p>
               <p>Tulrikoltott a maga bánatán:</p>
               <p>- Hát éljen, a kénköves keservét ennek a cudar világnak! Éljen, mert magyar! Mert
                  ez se lesz rosszabb János a többi Jánosnál. Vivát Zápolya Jankó!</p>
               <p>Mellére roppantotta a fiatal lovagot.</p>
               <p>A szeme már megint könnyezett. Ezuttal a lelkesedéstől.</p>
               <p>Verbőczy kedvtelve nézte az ölelkezést.</p>
               <p>- Lássa-lássa kegyelmed! Milyen közel érzi egymást két magyar, csak egy kis sziv
                  kell hozzá.</p>
               <p>Kezet szoritott Lőrinccel.</p>
               <p>- Na ugye, mégis igaza volt Zápolya Istvánnak?</p>
               <p>Lőrinc ur a mellére ütött.</p>
               <p>- Nekem volt igazam. Magam választottam, mert ugy akartam. Aki egy Czibakra kardot
                  mer fogni, az ember a talpán.</p>
               <p>János kéz a kézben állta a házigazda lelkesedését. Derü volt az arcán, a homlokán
                  sugárzott az arany hajkorona.</p>
               <p>- Igy akkor nyugodtan kérhetek kegyelmedtől a választására bizonyitékot?</p>
               <p>- Kérhetsz? Nem. Parancsolsz mától fogva fiu!</p>
               <p>- Kezet rá!</p>
               <p>- Itt van. Egyet kötök ki csak. Minél nagyobbat kivánj. Mink itt Biharban nem
                  játszunk.</p>
               <p>És János szólt:</p>
               <p>- Béküljön ki kegyelmed Csákyékkal...</p>
               <p>Lőrinc ur hangosat nyelt. Szinte koppant az ádámcsutkája.</p>
               <p>- No, kifundáltad. Legyen! Megteszem a kedvedért. Mától fogva nem haragszom.</p>
               <p>- De nem addig az, - kelt föl most Verbőczy is. - Haza kell vigye a kislányt, akit
                  fogva tart Palotán!</p>
               <p>- Ez nem volt a kivánságban. Ezt kegyelmed ókumlálta hozzá. Czibak Lőrinc nem
                  alázkodhatik.</p>
               <p>- Hát vigye az, akinek mestersége az alázkodás! Vigye a kegyelmed udvari
                  papja.</p>
               <p>A mérgelődő felderült.</p>
               <p>- Azám, a herkentyűjét! Hol is vagy páter?</p>
               <p>Körülnézett, mint aki keres.</p>
               <p>Majd a homlokára ütött eszmélve.</p>
               <p>- Persze! Tudom már. Jöjjenek csak utánam kegyelmetek.</p>
               <p>Megindult előre. Jókedvüen verdeste oda csizmája sarkát a padlathoz.</p>
               <p>A háta mögött János kezetszoritott Verbőczyvel.</p>
               <p>- Köszönöm. Ez sikerült. Bihar a miénk.</p>
              <milestone n="8" unit="startSubChapter"/>
               <p rend="head">VIII.</p>
               <p>Sietve mentek át az udvaron. A darabantok tisztelettel nyitottak utat a három ur
                  előtt.</p>
               <p>Az istálló felől nagy csetepaté hallatszott.</p>
               <p>Két hadfi gyomrozta egymást.</p>
               <p>- Bestve fajzata! Az én gazdámról mered te mondani, hogy tót?</p>
               <p>- Mondom, mert igaz. A nagyapja meg bosnyák volt.</p>
               <p>Püff.</p>
               <p>A legény ökle lesujtott.</p>
               <p>- Nesze kutya! Elujságolhatod a talián gazdádnak.</p>
               <p>- Micsoda? Czibak ur...?</p>
               <p>Ezuttal már a körülállók is beleröffentek.</p>
               <p>- Talián volt bizony. Cibónak hitták az öregapját! Ne féljetek, mink is tudjuk,
                  hogy nálatok meg hány zsákkal telik!</p>
               <p>- A Gútkeledek ősi nemzetsége neked talián?</p>
               <p>A három ur váratlanul csöppent a hadakozó szolgák közé.</p>
               <p>Lőrinc nyomban képenhajitotta az ócsárkodót, János pedig intett az egyik
                  fegyveresének.</p>
               <p>- Láncot erre a himpellérre, aki igy tartja tiszteletben a vendéglátó házat! Itt
                  rothadjon a kastély tömlöcében, emlékeztetőnek.</p>
               <p>Lőrinc ur a magáéval készségeskedett.</p>
               <p>- Dejszén, ez a jebuzeus-hitü meg a te rabod legyen, mig egy darabja betart!</p>
               <p>Az embereket megkötözték, kicserélték.</p>
               <p>Az urak megpecsételt barátsággal folytatták utjukat a méhes felé.</p>
               <p>Ott Lőrinc megnyitotta a kis kőház kilincsét. Hanem az ajtó nem engedett. Belülről
                  volt elreteszelve jóerősen.</p>
               <p>Palota ura megvakarta a füle tövét.</p>
               <p>- Kutyafékom, bezárkozott a csuhás!</p>
               <p>Oldalt került a vaskosaras kis ablakhoz. Bekiáltott.</p>
               <p>- Hé atyus! Nyisd ki az ajtót.</p>
               <p>Fakó hang válaszolt vissza.</p>
               <p>- Nem nyitom.</p>
               <p>- Ne okoskodj, hallod-e! Nem magam vagyok. Itt várnak Verbőczy István itélőmester
                  uram, meg Zápolya Jankó. A jövendő királyod! - Tette hozzá nyomatékosan.</p>
               <p>A páter egykedvűen vetette vissza:</p>
               <p>- Az én királyom a miurunk Jézus. Tik pedig menjetek dolgotokra és ne
                  háborgassatok. Semmi gondom veletek.</p>
               <p>Lőrinc ur nevetett is, meg bosszankodott is.</p>
               <p>Dörömbözni kezdett az ablak hidján.</p>
               <p>- Ne öszvérkedj, Fülöp! Vissza kell vinni a kislányt Csákyékhoz. Azért
                  jöttünk.</p>
               <p>A páter hirtelen abbahagyta a breviáriumot. Az ablakhoz jött.</p>
               <p>- Megbántad a bünöd?</p>
               <p>Amaz csak nevetett.</p>
               <p>- Bánta az a bánatos fene.</p>
               <p>- No akkor: apage satanas.</p>
               <p>- De hallgass meg hát, Isten oktalanja!</p>
               <p>- Nem hallgatok semmit.</p>
               <p>Lőrinc ur kezdett tipratódni.</p>
               <p>- Nyisd ki az ajtót, mig jóval ajánlom!</p>
               <p>A páter ügyet se vetett rá többé. Visszatelepedett a helyére.</p>
               <p>Ez már sok volt Lőrinc begyének.</p>
               <p>- Te pap! - Szólt vésztjóslólag. - Utoljára kérdem, hogy kijössz-e a magad
                  emberségéből?</p>
               <p>Fülöp föl se neszelt a könyvből.</p>
               <p>- Lásd be a bünödet! Tarts penitenciát.</p>
               <p>- Hát jó. Hát tartok.</p>
               <p>Odaparancsolt két hajdut.</p>
               <p>- Hé fiuk! Nyomjátok be azt az ajtót.</p>
               <p>A legények nekifeküdtek. Hasztalan. A kemény tölgyfa állta az iramot. A zár nem
                  engedett. Alig hogy megreccsent a nyomakodásra.</p>
               <p>- Feszitővasat, meg csákányt!</p>
               <p>A hajduk nekigyürkőztek. Csak ugy zengett bele a várudvar.</p>
               <p>Az ajtót jó dupla tölgyfából barkácsolták. Meg se rendült. Minden deszkájával
                  külön kellett megharcolni.</p>
               <p>Az ördögadta zene-bonában senki se vetett rá ügyet, hogy a szakállszáritókon
                  orditoznak a porkolábok. Verbőczy ur is csak akkor eszmélt rá, hogy valami
                  történik, mikor már az udvarbiró jött szaladvást, meggázolva a virágos rotundákat.
                  Annak aztán elkapta a dolmánya leffentyüjét.</p>
               <p>- No mi baj?</p>
               <p>- Instállom alássan, megjöttek az igazi Csákyak!</p>
               <p>Verbőczy Jánosra tekintett. Az visszanézett rá. Összemosolyodtak.</p>
               <p>Verbőczy bólintott.</p>
               <p>- Jőjjön kend szaporán velünk. Majd mink elintézünk mindent.</p>
               <p>- Igenis.</p>
               <p>A vénség félszemmel oda sanditott, ahol Lőrinc ur kommandirozta a hajduit. De a
                  ház ura ügyet se vetett rá.</p>
               <p>Mit bánta ő most a külső ellenséget, mikor belül is találkozhatott eggyel?</p>
               <p>Verbőczy két lovat parancsolt a kapunál. Leereszttette az emelcsős hidat. Vágtában
                  kanyarodtak ki a Körös-gázló felé. Ott már ugyancsak tarkállott a pázsit a sok
                  Csáky-lovastól.</p>
               <p>A várban ezalatt a hajduk győzedelmesen végezték be az ostromot. Végül is
                  szétverték az ajtót.</p>
               <p>A pap rendületlenül lapozgatott tovább a deákos könyvben. Oda se nézett az egész
                  derdendóciára.</p>
               <p>Mikor a bejárás szabaddá lett, Lőrinc ur a nyilás elé polcolta magát. A lábszárait
                  szétvetve kajánkodott be.</p>
               <p>- Gyere ki páter!</p>
               <p>Fülöp még erre se mozdult.</p>
               <p>Lőrinc intett a két hajdunak.</p>
               <p>- Helyes. Hozzátok ki.</p>
               <p>A legényeknek tetszett a tréfás munka. Ugyancsak noszogatták kétoldalról a
                  megátalkodott embert. De Fülöp keményen megülte a karosszéket. Mintha lovat ülne.
                  Kétoldalt meg is ragódzkodott a bojt sörényébe. Nem lehetett boldogulni
                  azzal.</p>
               <p>A hajduk hát emelték a széket. Kicipelték papostól, aztán lezökkentették jó
                  katonásan Lőrinc ur elé.</p>
               <p>A páter fölemelte jégcsapos tekintetét. Mély megvetéssel mondta:</p>
               <p>- Ó, te pokol szülötte!</p>
               <p>Czibak ur jóizüt nevetett. Megütögette a pap vállát.</p>
               <p>- Ne morogj páterkám. Nem az én hibám, hogy így kell a követemet a barlangjából
                  előfüstölni.</p>
               <p>- Én nem vagyok követed.</p>
               <p>- Már hogyne lennél, kedves komám, mikor senkim sincs rajtad kivül kerek e
                  világon!</p>
               <p>- Nekem hizeleghetsz!</p>
               <p>- Hát végképp csufságba akarsz ejteni? Azt akarod, hogy szószegő legyek? Hát ki
                  vigye vissza Csákyék bubáját, ha nem te?</p>
               <p>- Senki se vigye. Jó helyütt van, - felelt váratlanul egy mélyzöngésü hang
                  mögöttük.</p>
               <p>Czibak ur meglepődve fordult hátra.</p>
               <p>Verbőczy és János közt, daruszin atlaszdolmányban egy hirtelen őszült, magas férfi
                  állt. Egyik kezében lecsatolva a kard pihenőre, a másikban szélesperemü fekete
                  bársonykalpag, hosszan lebukó aranyrojtokkal az átkötő sujtáson. A kardját hóna
                  alá vette, a szabaddá vált jobbtenyerét az elhült Lőrinc elé teritette.</p>
               <p>- Maradjon csak itt a kis hugocskám, mig kegyelmeteknek kedvük telik benne. -
                  Szólt ujból, nyugodt-komolyan.</p>
               <p>De már erre Lőrinc urban is hangra gerjedt az álmélkodás.</p>
               <p>- A Csanádi püspök!... Csáky Miklós uram! - Tette jobbját a parolába tétován, mint
                  aki álomból rezzen. - Jól látok én, vagy a szemem káprázik?</p>
               <p>Verbőczy mosolyogva lépett előre.</p>
               <p>- Jól lát bátyám és mink is örülünk, hogy azt láthatjuk, amit kegyelmed. Két
                  becsületes magyar kezet egymásba fonódva. Ez a helyes. Igy van rendjén. Igy
                  származik siker az igaz ügyre és biztatás erre a nagyon szegény szomoru országra.
                  Bár tartana az Uristen összefogva minden magyar kezet, amig csak eleven ér lüktet
                  bennük!</p>
               <p>- Ámen, - kelt föl váratlanul a páter a székről.</p>
               <p>Mind arra néztek. János fiatalos vigsággal elkacagta magát. Ez az üde nevetés
                  elsodorta a megdöbbenés utolsó maradékát is.</p>
               <p>Lőrinc ur fölszegte az állát. Belenézett Csáky Miklós kemény kék szemébe.</p>
               <p>- Isten hozta kegyelmedet Palotán, édes atyámfia!</p>
               <p>És megrázták egymás jobbját derekasan. Összeölelkeztek.</p>
               <p>A bolthajtások alól sugárnövésü, napbarnitott arcu lovag lépett ki. Első
                  szempillantásra a Csáky Miklós hasonmása. Épp, hogy orrtól szájig szélesebb a
                  szántás rajta. Meg az álla előreugróbb. A feje födetlen annak is. A sisakját már
                  ott bent lecsatolta. Egyedül a páncéling árulkodik rajta, hogy aligha barátságos
                  szándékkal indult oda, ahova érkezett.</p>
               <p>Gyors léptekkel jött Lőrinc úrhoz.</p>
               <p>- Bár mielőbb mink is szerencsések lehetnénk elmondani ugyanezt kegyelmeteknek
                  Körösszegen! A fiaim bocsánatkéréssel tartoznak a kelmed fiának, amiért durván
                  viselkedtek vele, amikor arra semmi igaz okuk nem volt.</p>
               <p>- Csáky István sógor! - Indult meg Lőrinc ur az uj vendég láttára. - Hej, rég
                  vártam én erre a rokoni szóra! Áldja meg a Teremtő érte!</p>
               <p>Zörömpölt a vasing a parola rázásnál és a borzbajusz sörteszálai beletüskéllettek
                  a Csáky István selymes szakállába.</p>
               <p>Időbe telt, mig Lőrinc ur visszakeményedett ebből a szép elérzékenyülésből. Akkor
                  megköszörülte a torkát és kivágta harsányan, mintha magamagát akarná
                  tulkiabálni:</p>
               <p>- Hanem azért még sincs igaza! Mert a kegyelmed uri fiait semmi gáncs sem érheti!
                  Ők a jobbágy-kölykeken passzióztak, mig az én bölényem elő nem rontott. Ő tett
                  violenciát a kegyelmed ildomos uri fiain! Ő cselekedett injuriát! Végezetül pedig
                  mink ejtettük aggodalomba az én kedves sógorasszonyomat egész háznépestül, a kis
                  Cilike miatt. De hát ha egyszer ugy megszerettük azt a tubavirágot! Kegyelmetek
                  nekünk igaz kérésünkre, tudom, megbocsátják.</p>
               <p>Csáky püspök felelt az unokaöccse helyett.</p>
               <p>- Köszönet illeti a szives vendéglátást, - válaszolta, csöndesen ingatva a fejét.
                  Ezüstben játszó hajfürtjei egybefolytak a daruszin dolmánnyal.</p>
               <p>Lőrinc ur krákogott.</p>
               <p>- Igen ám! Hanem én Miklós deákot is megpálcáztattam!</p>
               <p>- Azt meg éppen nagyon helyesen tette kegyelmed. Köszönöm, hogy az én régi
                  adósságomat is letörlesztette rajta.</p>
               <p>A hang elszakadt.</p>
               <p>A kapu előtt szólt a kürt. A felvonóhid láncai csikorogtak. Mind oda fordultak,
                  majd kalaplengetve nyüzsdültek össze.</p>
               <p>- Ni, a Marjayak!</p>
               <p>- Vivát Esztáryék!</p>
               <p>- Ártándy uraimék!</p>
               <p>A följáró elé lovascsapat kanyarodott ki.</p>
               <p>A meghivottak hoztak magukkal mindenkit, akit házuknál a Teremtő nadrágba
                  teremtett. Az udvarló nemes ifjak tarka dolmánya mentéje egyszerre teli virágozta
                  az udvart a szivárvány minden szinével.</p>
               <p>Az örömzsivajra a nagyasszonyka is előszerénykedett a maga három csibéjével. Péter
                  meg Cilike összefogódzva tányéricáztak. Csak Imre állt leszegett fejjel,
                  setéten.</p>
               <p>Az apja odaintette.</p>
               <p>- Rajtad a sor, hogy bocsánatot kérj Csáky bátyádtól azért, amit tettél.</p>
               <p>- Megbántad, ugy-e? - Kapott rajta a páter.</p>
               <p>Imrének lobbot vetett a szeme. Dacosan döfte előre az állát.</p>
               <p>- Nem bántam én!</p>
               <p>- Te! Elment a jódolgod?</p>
               <p>A nagyasszonyka sápitva csapta össze a két tenyerét. A pap a fejével bicegett.</p>
               <p>- Nesze neked Lőrinc!</p>
               <p>A vendég urak illedelmesen hallgattak. Egyedül János mosolygott hüvösen, derüsen.
                  Elhaladtában megveregette az Imre vállát.</p>
               <p>- Kedvem szerint való legény vagy, öcsém!</p>
               <p>És bekarolta magával a házba.</p>
              <milestone n="9" unit="startSubChapter"/>
               <p rend="head">IX.</p>
               <p>Palota ura még az asztalnál is csóválta a fejét.</p>
               <p>- De bizony kedves szomszéd uram, igazat irt kegyelmed abban a levélben. Csakugyan
                  bölénybornyu ez a fiu. Hanem hát: hol tanuljon? Én a fegyverforgatáson kivül nem
                  értek egyébhez. Ez a pap se való másra, mint hogy a keresztet hányja. Az anyja
                  pedig kapatja.</p>
               <p>- Adják kegyelmetek valami jóravaló udvarba, ahol pallérozódhatnék, - javasolta
                  Verbőczy ur.</p>
               <p>Lőrinc legyintett.</p>
               <p>- Hová adnók ugyan! Ha közelben marad, visszakap az anyja szoknyájához. Messzebbre
                  meg félek küldeni. Mit tudom én, kiben mi lakik? Inkább maradjon bölénybornyu
                  itthon a palotai pocsolyában, mint hogy valami polyákpárti renegáthoz kerüljön!
                  Aztán nézzék kegyelmetek! Ki is nőtt ez már rég az apródkodásból. Éppen mához egy
                  hétre lesz tizenhét esztendős.</p>
               <p>Ezt meg kellett éljenezni.</p>
               <p>János vidáman forgatta a bajuszkáját.</p>
               <p>- Lőrinc bátyám! Mondanék valamit.</p>
               <p>- No!</p>
               <p>- Eressze kegyelmed Imrét hozzám. Ilyen fattyu kell nekem éppen. A kora se legyen
                  baj. Azon mód főállapotba teszem. Ne kezdje ott, ahol a többi.</p>
               <p>- Te! Komolyan beszélsz?</p>
               <p>- Annyira, hogy még a beneficiumot is megajánlom. Lovat, szolgát hozhat a fiu,
                  amennyit akar. A ruházatáról illő módon én gondoskodom. Azonfölül széna-zab kijár
                  a jószágainak, jómagának harminc pengő udvari költség évente. A szolgáinak adom
                  ugyanazt a prebendát, amit a magam lovászai kapnak. Lássuk! Tartja-e kegyelmed az
                  alkut?</p>
               <p>- Hogy tartom-e!</p>
               <p>Lőrinc ur átnyult az asztalon. Beleroppantotta a kanalat János markába.</p>
               <p>- Hát a szivem-lelkem kell-e ráadásul? Vivát Zápolya János! Éljenek a vendégek!
                  Éljünk mindannyian!</p>
               <p>Fülöp páter megtaszitotta fél könyökével a mellette álmélkodó Imrét.</p>
               <p>- Eriggy oda, köszönd meg a kegyességet. Ne mujálkodjál!</p>
               <p>A fiu csak most kezdte hinni, amit hallott.</p>
               <p>Elboritotta a váratlan öröm pirossága. Felszökött, odafutott a fiatal lovaghoz.
                  Féltérdre bocsátkozva, kemény kopogásu Czibak hangon szólott:</p>
               <p>- Igérem, édes János bátyám, hogy kegyelmedhöz mindég hüségben leszek és
                  megköszönöm, hogy magához fogadott.</p>
               <p>- Eszerint velem jössz, öcsém?</p>
               <p>Imre a fejét lógatta boldogan.</p>
               <p>A vendégek fölzsivajlottak. Kiki a poharához kapott. A hajduk alig győztek
                  betöltögetni. Összevissza kiabált mindenki.</p>
               <p>Csak egy valaki hiányzott a vigadozók közül.</p>
               <p>A nagyasszonyka fölkelt, tipegő egérszaladással osont ki a szálából.</p>
               <p>A folyosón aztán nekitámaszkodott a bolthajtásos falnak és az islógos, csipkés
                  köténykéje ugy hullámzott a szeme előtt, mintha vihartjósló szelek lobogtatták
                  volna.</p>
               <p>Senki se ügyelt rá, sirhatott magának.</p>
              <milestone n="10" unit="startSubChapter"/> 
               <p rend="head">X.</p>
               <p>A vendégek egyre-másra jöttek. A kapus alig győzte szusszal a kürtöt. Négy napig
                  egyvégtében terült és szedődött a Czibak asztal. Négy napig Palotán nem ösmertek
                  ágyat. Még a nagyasszony is lábon aludt, mindenre neszelő galamb-alvással. Ügyelte
                  a bor-betegeket. Bár hiszen az is megesett néha, hogy egyik-másik az urak közül
                  józanon maradt.</p>
               <p>Ezek az énekes inasokat hallgatták, akik régi vitéztetteket vagy szerelmi énekeket
                  mondtak, mig Verbőczy ur nesztelenül forgolódott köröttük. Egyenkint gyurta meg
                  őket, azzal a különös ékesszólással, melynek bor mellett még nehezebben áll
                  ellent a magyar, mint egyébként.</p>
               <p>Vagy személyében, vagy az atyafiságában összeterelődött itt végül egész Bihar. Ami
                  pedig nem csekélység, mert a Hajdusággal megkövéredett megye földje ez időben
                  egész kis ország volt. Ugy is hivták: »Biharország!« Csakhogy ez az »ország« sok
                  kis királyt uralt. Erőben, rangban, befolyásban egyaránt hatalmasokat.</p>
               <p>A váradi püspökség latifundiuma egymaga hat városra és hatvan helységre nőtt. De a
                  káptalannak, a Zápolyáknak se volt sokkal kevesebb. A Telegdyek, vagy a
                  székelyhidi Zólyomiak harminc falura terjedő urasága itt alig hogy
                  középbirtokosság számba mehetett, mig másutt az országban ugyan nagy urak lettek
                  volna vele. Épp igy a szentjobbi apátságnak és a váradhegyfoki prémontrei
                  prépostságnak is akadt mit apritania a tejbe. Czibak ur se maradt hátra a
                  többitől. Tizenhárom végeláthatatlan nagy pusztát, huszonkét falut birt és hozzá a
                  Tisza medencében, Szeged mellett, a szöregi birtokot.</p>
               <p>Rokonsága, melynek látható feje volt, nagy tekintélyt biztositott számára. A
                  Pázmánok, Toldyak, Bacsók, Ártándyak, Tordayak, Majsayak, Bessenyeyek, Esztáryak,
                  Izsákyak és Bajonyak együtt valóságos dinasztiát képviseltek. Jól tudta Verbőczy
                  ur, hogy mit jelent Czibak Lőrinc barátsága a nemzeti pártnak. Nem is fukarkodott
                  az áldomással!</p>
               <p>Ötödnap reggelén aztán János nyergeltetett. Elbucsuzott az összesereglett
                  vendégektől. Az arca tiszta volt és tejes. A szemén a legkisebb vérfelhőcske se
                  mutatta, hogy itallal járt volna. Imrét maga mellé intve csapta össze a
                  sarkantyuit a nagyasszony előtt.</p>
               <p>- Köszönöm mind magam, mind az embereim nevében a bőséges lakozást, de
                  legfőképpen, hogy ezt a legénykét igy nekem adták. Egyet se busuljon kegyelmed
                  néném, mindég gondom lesz rá, akár jómagamra.</p>
               <p>Kezet csókolt illendően, majd Imre lépett elő.</p>
               <p>Gálába volt huzakodva a fiu. A sok habarnicás himzés, gyöngycsepegtetés csak ugy
                  villódott rajta. Szinte megnőtt a térdig érő barackvirágszinü tarbársony mentében,
                  melyen még az éjszaka is szurkáltak az udvari szabók. Azok bizony négy álló napja
                  alig rakhatták ki a tüt a markukból. Mert ujonnan kellett itt most készülnie
                  mindennek a kis-ur számára, aki messzi városokba indul dicsőséget szerezni az ősi
                  Czibak névre!</p>
               <p>A legényke kezet csókolt apjának, anyjának. A papnak a stóláját emelte az ajkához,
                  a kisöccsét pedig a levegőbe kapta, meghintáltatta. De szó, az nem jött a
                  szájára. Lehajtva tartotta a fejét, hasztalan ungorkodtak vele a ház lemaradt
                  vendégei.</p>
               <p>Azok közül egyedül Csáky István hiányzott. Távolasabban értekezett egyik
                  hajdujával, aki kevéssel előbb érkezett Körösszegről, lóhalálában. Valamit
                  rejtegetett a csatlós a subája alatt. És az a valami ugy került a gazdája mentéje
                  alá, hogy senki meg nem láthatta.</p>
               <p>Mikorra aztán Imre Csáky urra keritette a bucsuzás sorát, nyilvánvaló lett a
                  seppegés oka. Cilike leszökött az apja térdéről. Két apró keze közt egy jókora
                  szablya. Bagariabőr tokos, matériával cifrázott, arannyal dömöckölt damaszkusi
                  penge.</p>
               <p>Csáky ur a fiuhoz lépett, kezet adott neki. Majd a kardot a rajta függő majc-övvel
                  a legényke derekára csatolva szólt mély orgonazengésü hangon.</p>
               <p>- Megérdemelted Czibak Imre, hogy ez legyen a fogolyváltságod. Használd mindég
                  olyan bátran, ahogy szerezted! És a kardod nyomán béke nyiljon, mint ahogy az
                  nyilt mostan is a ti házatok meg a miénk között.</p>
               <p>Fölemelte Cilikét és odatartotta a bazsarózsa-szinbe pirult vitézke arcához.</p>
               <p>- Csókold meg bátyádat, hosszu utra indul. Esztendők mulnak talán, mig megint
                  láthatod.</p>
               <p>A kislány átfonta Imre nyakát.</p>
               <p>- Hozz nekem törököt! Sokat!</p>
               <p>Czibakné csak a szemét szárogatta.</p>
               <p>- Vigyázz magadra, lelkem!</p>
               <p>- Légy különb apádnál, - köhécselt Lőrinc ur is elfogódottan és hogy biztosabb
                  parthoz kösse a maga imbolygását, nagyot ütött a páter vállára.</p>
               <p>- Igaz-e, atyus?</p>
               <p>De a papnak nem volt most füle a földi hivságokra. Szürke szeme a kék magasságot
                  járta, mintha a multak képeit bontogatná a szelid bárányfelhők mögött. Azt az
                  időt, mikor keresztvizet öntött a kis pogány barna fejecskéjére, mely azóta is
                  belőle meritett tudományt, urfélelmet, becsülettudást...</p>
               <p>A lelkéhez nőtt ez a folyvást nógatott, sokszor megperelt szinültig aranylelkü
                  gyermek. Ugy hozzánőtt, ahogy csak gazdátlan sorsok tudnak ragaszkodni a zengő
                  élethez, mások öröméhez.</p>
               <p>Fülöp atya sovány ujjai rezegtek kissé, mig a fürtös fej fölé teritette őket.
                  Hangja csöndesen szitált, mint az esti harmat.</p>
               <p>- Én pedig megáldom a te kardodat a kereszt jegyével. Légy az igazság harcosa.
                  Küzdj emberségesen. Ne ontsd hiába felebarátod drága vérét, de a magadét ne kiméld
                  semmi igaz ügynél. És ha az Ur egyszer megbecsülne azzal, hogy az életedet
                  váltságul fogadja: ösmerd meg a vértanuk gyönyörüségét. In nomine Patris et Filii
                  et Spiritus Sancti, Amen...</p>
              <milestone n="11" unit="startSubChapter"/>
               <p rend="head">XI.</p>
               <p>A lovakat elővezették. A legények nyeregbe szöktek. A tarka menet nagy
                  süveglengetéssel kidübörgött a kapun.</p>
               <p>Az utkanyarodónál Imre lemaradt a csapattól.</p>
               <p>Mégegyszer körülnézett a szép bihari tájon, melynek minden zugocskáját ösmerte,
                  mely fölött gyermektopánkái tipegtek valaha. A szeme végigsimogatta a Körös fodros
                  szőke haját, a szigetet, sást, fákat, kései virágokat. Aztán a napfényben mosolygó
                  kastélyt, ahol azok maradtak, akiket araszos kis életében legjobban
                  szeretett.</p>
               <p>A szakállszáritóról, mint fehér galambszárnyak, keszkenők küldték utána a késői
                  bucsu titkolt könnyeit.</p>
               <p>Egyik el is indult, szállt, szállt utána a reggeli szélben.</p>
               <p>Imre visszaugratta a lovát, letoppant. Összetette mellén a kezét, mint
                  angyal-üdvözletkor. A fényes barna szeme könnyekkel lett teli. Letérdelt,
                  fölemelte az anyja repkedő kis kendőjét és áhitatosan a szivéhez szoritotta.</p>
               <p>Aztán gyorsan lovára kapott. Vágtában iparkodott a távozók után.</p>
               <p>János mosolyogva került mellé. Simogató hangon kérdezte:</p>
               <p>- Nagyon bánod, hogy velem jöttél, öcsém?</p>
               <p>A fiu fölvillant.</p>
               <p>- Nem.</p>
               <p>Sebő a gazdája mögé igazodott. A csatlósok négyes sorba.</p>
               <p>Aztán eltünt a virágos csapat egy öreg fekete erdő mély árnyékában.</p>
               <p>A nap visszahátráltatta vidám sugarait.</p>
               <p>Ez a komor homály, melyből szuvak percegtek és szurok csordult, már nem volt az ő
                  király-birodalma...</p>
               <p>A lovak patkói alatt csöndesen zizegett a korai avar.</p>
         </div>
        <div type="chapter">
            <head>
              KÉT ASSZONY PÁRBAJA
            </head>
           <milestone n="1" unit="startSubChapter"/>
               <p rend="head">I.</p>
               <p>Vidáman telt az ut a Nyirségen keresztül, Tokaj felé. Minden valamirevaló
                  kastélynál megálltak tarisznyázni. János látogatásokat tett. Ismerkedett,
                  megmutatkozott, kezelt, barátkozott.</p>
               <p>A tiszai révnél megvesztegeltek. János sátrakat veretett. Verbőczy urnak külön
                  utja volt, itt várták össze egymást. De itélőmester uram jól elpolitizált valahol,
                  mert sehogy se akart megérkezni. A fiatalok ölték az időt, amint tudták.</p>
               <p>János bőrtokból elefántcsont, arannyal ékes holmit lomolt elő. Intett Imrének.</p>
               <p>- Gyere öcsém egy-két fordulóra!</p>
               <p>A fiu hosszu képet vágott.</p>
               <p>- Hát ez mi? - Kérdezte csudálkozva.</p>
               <p>- Ostábla játék. Nem ösmered?</p>
               <p>- Nálunk sohase láttam ilyet.</p>
               <p>- No, eggyel több ok arra, hogy megtanuld, pajtás! Az udvarnál élni se lehet
                  nélküle. Az urak is igen divatba vették, mióta Mátyás király Olmützben olyan jeles
                  mód elverte vele Ulászlót. Hasonló esetben járunk, nézzük, hogy milyen
                  sikerrel!</p>
               <p>Megoktatta rendre a szükséges fortélyokat. Imre gyorsan tanult, de nem telt kedve
                  a játékban. Legszívesebben vadászgatott volna a kiöntésben, vízimadarakra. János
                  azonban nem mozdult. Egyre a tulpartot kémleltette.</p>
               <p>Nem mutatkozott ott senki. Eltelt két egész nap, mig végre harmadnapon a strázsa
                  bekukkant a sátor posztófüggönyén.</p>
               <p>- Urak gyönnek a komppal, - jelentette.</p>
               <p>János biccentett. Befejezte a játékot Az arca nem mutatott semmi fölindulást.
                  Mindössze halványabb lett talán egy árnyalattal. Hogy a ládikát gondosan lezárta,
                  fölállt. Nyugodt léptekkel kisétált a partra. Átfürkészett a tulnansó oldalra.</p>
               <p>Imre szabad látáshoz szokott szeme hamarabb tájékozódott.</p>
               <p>- Nem magában jön ám Verbőczy ur. A népe derekasan megszaporodott.</p>
               <p>- Tudom.</p>
               <p>A komp sebesen közeledett a viz sodrában.</p>
               <p>- Né, - izgult a fiu tipratódva. - Ugyan ki lehet az a furcsa csudabogár ott
                  itélőmester uram mellett? A dolmánya pántlikás, hátszárnyakkal való.</p>
               <p>- Francia dolmány az, te golyhó! Szerecseny György ur lakozik benne.</p>
               <p>- Hát amaz a keszegformáju ott?</p>
               <p>- Gersenyei Gyurka, Dombay Pál mellett.</p>
               <p>- Nem ösmerem őket.</p>
               <p>- Majd megösmered, ha ideérnek.</p>
               <p>- Ők is hozzánk tartanak?</p>
               <p>- Persze.</p>
               <p>Imre örült ennek a nagy magányoskodás után. Tovább kiváncsiskodott.</p>
               <p>- Az a nyiszlettforma fekete ott szélül, az deáknak látszik.</p>
               <p>- Olyasféle. Nótárius. Magiszter Horváth Ádám.</p>
               <p>- Hogy ketté nem törik derékban!</p>
               <p>János adós maradt a válasszal. Intett a partra sereglett legényeinek.</p>
               <p>- Nocsak. Kapaszkodjatok a kötélbe. Segitsetek nekik.</p>
               <p>Imrét visszafogta.</p>
               <p>- Hagyd. Nem neked való.</p>
               <p>A komp sebes siklással zökkent a fövenyre. A jövevények lármás jókedvvel
                  szökdöstek partra. János fogadta őket mosolygó derüvel.</p>
               <p>Az ujját a szája elé emelte.</p>
               <p>- Psszt, urak! Idekint egy szót se. Kerüljenek beljebb kegyelmetek.</p>
               <p>Az utasok benyomakodtak a fősátorba. Látszott a kedvükön, hogy sürün öntözhették,
                  amig ideértek. A fiatal gazda ülést mutatott nekik a körül lerakott
                  rókabőrből-szőrből készült uti gereznákon.</p>
               <p>- Foglaljanak helyet, kegyelmetek. Te pedig Imre öcsém, kukkanj ki a sátor ponyván
                  és hajtsd el, ha a nyilásnál lebzselne valami bámész. Ugy. Most várom a kegyelmed
                  szavát, Szerecseny György uram!</p>
               <p>A kurtanyaku köpcös megsodorta a bajszát.</p>
               <p>- Eltemettük Corvin Jánost illendő pompával. Végigettük a tort becsülettel. A bus
                  özvegynek átszolgáltattuk a leveledet és megmondtuk, amit izentél.</p>
               <p>- Mi a válasz?</p>
               <p>- No találd ki, Jankó!</p>
               <p>- Ej! Kinőttem én már a buvócska játékból.</p>
               <p>- Hmm.</p>
               <p>A pufók nevetett magának. Majd elszontyolodott.</p>
               <p>- Elrontottad a mókámat, hallod. Pedig készültem, hogy megtáncoltatlak. Nem vagy
                  kiváncsi?</p>
               <p>- Nem.</p>
               <p>- Persze!... Gyurka öcséd csak afféle ráadás a háznál. A menyasszony-jelöltje,
                  Corvin Erzsébet meg alig négy esztendős. De ha nem érdekel, akkor jó. Nem is
                  untatlak vele.</p>
               <p>A kövér pöfögött, duzzogott.</p>
               <p>János mosolygott.</p>
               <p>- Tudom én a többit anélkül is. Nem jó stratéga kegyelmed!</p>
               <p>- Halljuk, mit tudsz ugyan!</p>
               <p>A fiatal vállatvont.</p>
               <p>- Tiszta muzsika. Nekünk adták a kis Corvin Erzsébetet.</p>
               <p>- Nekünk ám, kutyafékom! Amint Szathmáry György megjövendőlte. Hanem ez még nem
                  minden! Hozzájárultak a frigyhez Frangepánék is. Az egész cara cognatio!</p>
               <p>- Ohó!</p>
               <p>Az urak felszökdöstek, megzsivajlottak, mint a kiborult méhkas. Körülnyüzsögték
                  Jánost. A kezét szorongatták. Fölszabadult róluk a fék, most mind egyszerre
                  akartak beszélni. Egymás elül halászták el a szót, hogy csak előbb szolgálhassanak
                  vele.</p>
               <p>- Vivát Zápolya! Éljen a nemzeti párt!</p>
               <p>- Mellettünk a Corvinok!</p>
               <p>- Frangepánék!</p>
               <p>- A délvidék!</p>
               <p>- Ujlaky herceg!</p>
               <p>- A Szerémség! Dunántul!</p>
               <p>Össze-vissza rikongtak, ölelgették Jánost és egymást. Még Imrének is kijutott.</p>
               <p>A szőke ifju hagyta szorongatni, forgatni magát. Derüs-egyforma volt a kipirult
                  arca. Épp, hogy a szája széle ugrott meg néha röpösve, észrevétlenül.</p>
               <p>Szerecseny ur a karjait dobálva hadonászott.</p>
               <p>- Nincs ma nálad hatalmasabb ur az országban, fiu! Tudod-e? Ezt megcsináltuk
                  neked, ha már megindultunk. Pedig a javát utoljára tartogattam. Igaz-e, magiszter
                  Horváth?</p>
               <p>A csontos, száraz ember horgas orrára ültette az igazlátóját. Fontos cihelődéssel
                  iratot teritett elő a mentebélésből. Nekilélegzett, de János félbeszakitotta.</p>
               <p>- Csak a velejét!</p>
               <p>Magiszter Horváth a szikár combjait ütögette.</p>
               <p>- Beszekuráltuk nagyságtokat ama lehetőségre is, ha változás esnék Corvinéknál a
                  családi cirkumstánciákban! A kis Corvin Kristóf göthös gyerek, nem huzza sokáig.
                  Halála esetén Erzsébet és a jövendő férje öröklik az egész vagyont. Ez van itt
                  ebben a bőröcskében, ellátva sigillumocskával, manupropriácskával, mint illik.</p>
               <p>Ezuttal Verbőczy is fölkelt.</p>
               <p>- Hol az a szerződés?</p>
               <p>Szerecseny ur nem birt a széles jókedvével.</p>
               <p>Az urak a nyakukban függő uti kulacsokhoz kapdostak, egymást unszolták. János nem
                  használt a borból. Verbőczyt vigyázta, aki állát a két ujja közé fogva csöndesen
                  kontemplálta a nagypecsétes pergament. Aztán sietve irásnak látott és nyujtotta a
                  kész levelet a mögötte állónak.</p>
               <p>- No, János öcsém, egy erszény ezüst tallért ne sajnálj attól, aki ezt a nagy hirt
                  tüzön-vizen vágtában megjelenti Szepesvárában Hedvig asszonynak.</p>
               <p>Imrének nagyot dobbant a szive.</p>
               <p>János elé lépett. A szemében uj tüz lobogott. Kemény nyakában megfeszült a
                  cselekvés virtusos kedve.</p>
               <p>- Viszem én az izenetet erszény nélkül is, ha megengedi, bátyám!</p>
               <p>Amaz kedvtelve pillantott rá.</p>
               <p>- Tudsz-e röpülni, mint a sárkány?</p>
               <p>- Ha mindent ugy tudnék!</p>
               <p>- Hát akkor ne kimélj se embert, se lovat. Egyszerében gráciába juthatsz anyám
                  előtt ezzel a hirrel.</p>
               <p>- Eszerint engem küld kegyelmed?</p>
               <p>- Mehetsz.</p>
               <p>A fiuból kikivánkozott az öröm. Talán felkurjantott volna, jó palotai módra, ha
                  János arca csak egy kicsit enged a nyugodt egykedvüségéből. De a szőke lovagon nem
                  látszott semmi abból a viharból, ami a többi urakat egymás mellére borogatta.
                  Nyájas, hüvös maradt a homloka, otthonosan könnyü a mozgása, ahogy kifordult a
                  sátorból és odaintette a lovászt.</p>
               <p>- Az én Rárómat nyergeljék meg az urfinak.</p>
               <p>Imre Sebőt kiáltotta elő. Azonmód, ahogy állt, ugrott a nyeregbe. Mögötte a
                  palotai legény. Lóhátról intett bucsut az uraknak, akik teli torokkal viszonozták
                  a köszöntést. Jánosnak ugy kellett a nyomukba futtatni a lovászait, hogy legyen,
                  aki a követeknek mutassa az utat.</p>
               <p>A bihari fattyu nem tréfált az első küldetésével.</p>
           <milestone n="2" unit="startSubChapter"/>
               <p rend="head">II.</p>
               <p>Kassánál kidült János Rárója, a Zápolya makutyi tótjai pedig kezdtek potyogni a
                  nyergekből. Imre lehagyta az invalidusait a papoknál és lovakat váltva törtetett
                  Sebővel tovább, Szepeshely faluig. Bakarasz volt innen Szepesvára. Hanem ez a
                  falatnyi ut ugy meredezett föl a hegyre, hogy az alig lézengő párákat kantárszáron
                  kellett fölhuzkodni rá.</p>
               <p>A nagy lomha vár ormán lengett a kettős zászló, egyfelől a Zápolyák, másrészről a
                  Tescheni hercegek szineit kérkedve a kora délutáni napba, jeléül, hogy a vár
                  urnője otthon tartózkodik.</p>
               <p>A fiunak ez volt most a fontos. Nem is igen ügyelt hát a nehézkes
                  épületkolosszusra, mely fehér falaival ugy nyugodott a hegy fején, mint valami
                  sulyos ősz hajkoszoru. Meg se látta a bástyákon tilalmazó nagy réz csatakigyókat,
                  a lőrésekből meredező szakállas-ágyukat. A sok mindenféle harci csodából őt
                  egyedül a kapu érdekelte. Az pedig nyitva állt, hát berontott rajta. Sebő
                  utána.</p>
               <p>Ugyan szedhette a lábát a kapus-porkoláb, hogy a nyomukba érjen! A jövevények
                  bizony elfelejtettek szóbaelegyedni vele. Még örülhetett, hogy elcsipte Sebőt.
                  Mert a gazdája messzi járt már addig.</p>
               <p>A kantárt a lova nyakába dobta, a köré sereglő udvari szájtátókat széthessentette.
                  Azzal, mint akit a tatárok kergetnek, iramodott föl egyenest a főgarádon, a felső
                  rendre. Végig a folyosón! Be a várakozó szoba ajtaján! Szeles sietségében azt is
                  tárva-nyitva hagyta.</p>
               <p>A fogadó szála faragott ajtajánál aztán belefutott valakibe. Egyelőre csak a fél
                  karját látta, de abban vékony tamariskus vesszőt szorongatott az ember és igy nem
                  volt nehéz kitalálnia, hogy az udvari hoppmesterrel van dolga.</p>
               <p>Kiszabaditotta a kurtánkáját a másik gombjaiból és igyekezett volna tovább.</p>
               <p>Hanem a hoppmester elcsipte a mentéje lefityegő ujjánál fogva.</p>
               <p>- Hohó urficskám! Ne olyan sietve! Honnét s mi járatban?</p>
               <p>Imre mérgesen berzenkedett vissza.</p>
               <p>- Nekem a hercegasszonnyal van dolgom, nem kentekkel. Merre találom? Jobbra, vagy
                  balra?</p>
               <p>- Se jobbra, se balra, hanem arra ni! - Mutatott a külső ajtóra a megorrolt
                  egrégius. - A fenséges asszony nem fogad látogatást ilyen órákban, mert az
                  udvarló lányaival foglalatoskodik a munkaszobában.</p>
               <p>Elfordult, az aranygombos pálcát hátul összefont kezeibe fogva kezdte járni a
                  három pulykalépést a koronával kivert, faragott tölgyfaajtó előtt.</p>
               <p>Imre érezte, hogy az arcába szökik a vére. Kinyitotta a száját, de szó nem lett
                  belőle. Féluton már cselekvésre fordult. Elkapta az okvetetlenkedő embert,
                  megrázta istenesen. Aztán, mielőtt a hoppmester nyikkanhatott volna, ugy
                  elpenderitette a küszöbről, hogy a gangos pálca nagy koppanással az ajtónak
                  repült.</p>
               <p>Mire az érdemes férfiu összekereste magát a sikos pallón, Imre bent is csöppent a
                  tiltott ajtón.</p>
               <p>Csak ott rántotta le szeméről a méreg piros fátylát a hirtelen ráözönlő
                  világosság. Négy kapunak is beillő, bolthajtásos ablak verte azt a terembe. Körül,
                  a falakat mennyezetig burkoló házöltözék kárpitokon és végigfolyva a süppedő
                  keleti szőnyegeken.</p>
               <p>Az ablakok alatt széles asztalok huzódtak, megrakva tarka selymekkel, csipkével,
                  patyolatvászonnal. Oldalt három tornyos szövőszék csattogta tul ütemesen a
                  rokkapergést, meg a cakkozó asszonyhangokat.</p>
               <p>Helybeérkezett hát a nagy hirrel!</p>
               <p>Hogy az ajtó dörögve becsapódott, a szövőszékek, rokkák egyszerre megálltak. A
                  zsivaj elhallgatott, mintha verembe esett volna.</p>
               <p>Imre büszkén feszitett. Jó palotai harsogása kipattogott a meglepett csendből.</p>
               <p>- Hol a hercegasszony?</p>
               <p>Tizenhat pár női szem kerekedett rá. A meghökkent pillantásokban ugyanannyi
                  kérdés. De a kiváncsi ajkakat némára csukta az ijedelem. A fürge ujjacskákba
                  belekövült a tü, a himzőrámák fölött és elernyedt az olló a gyolcs közepén.</p>
               <p>Imre türelmetlenül nézett körül a kővé vált paradicsomban. Az asztalfőről egy dáma
                  sudárodott fel maga hosszában. Éles tekintetű, hideg fényü kék szeme fölött
                  egybefonódtak a vékony fekete szemöldek. A hustalan szájszegletei kicsit lefelé
                  görbültek. Karcsu nyakát hátraszegve roppant magasságból pillantott le a poros
                  jövevényre.</p>
               <p>- Nos?</p>
               <p>Olyan volt, mint valami tündérmeséből kilépő királynő az udvarló lányai közt.
                  Hajszálra olyan, amilyennek Imre egy eleven hercegnőt elképzelt.</p>
               <p>Bizonyosság kedveért mégis megkérdezte:</p>
               <p>- Kegyelmed a hercegasszony?</p>
               <p>A dáma közelebb lépett. Megütközve nézte ezt az ajtóstól szakadt parlagi csodát.
                  De, hogy annak az egész lényéből szinte sugárzott az őszinte elragadtatás, végül
                  is szóra szánta magát.</p>
               <p>- Miből gondolod, hogy én volnék?</p>
               <p>- Mert asszonyom itt a legszebb.</p>
               <p>Tescheni Hedvig is csak nő volt, akár milyen magasan hordta a koronkás fejét.
                  Önkéntelenül elmosolyodott, mint a téli nap a hó fölött.</p>
               <p>- Nem csalódtál lovagocska. Én vagyok. De most aztán áruld el nekünk a titkot,
                  hogy kinek lehettem szerencsés bemutatkozhatni?</p>
               <p>A lányok felkacagtak, kiváncsian pipiskedtek közelebb. Csak egy maradt állva. Egy
                  apró, barnaszemü kis csitri. Az nem nevetett a többivel. Inkább sajnálat borongott
                  a pufók arcocskáján, ahogy a megszégyenült legénykére nézett.</p>
               <p>Hangtalanul odaintett neki biztatólag.</p>
               <p>Imre elfogta a pillantás értelmét. Megrázta a fejét dacosan. Az a meleg tekintet
                  egyszerre föloldotta. Összeverte a bokáját bátran.</p>
               <p>- Palotai Czibak Imre fenséged szolgálatjára.</p>
               <p>A dáma kerekre emelte a szemöldökét.</p>
               <p>- Ugy. Palota! Az Biharban van, nemde?</p>
               <p>- Ott fenséges asszony. Váradtól alig egy sóhajtásnyira.</p>
               <p>Az urnő melle megemelkedett, mintha igazán sóhajtani akarna. Hanem azért nem
                  sóhajtott. Csak a szája szegletében rándult meg egy csöppet az a lefelé hajló
                  vonás.</p>
               <p>- Eszerint Szathmáry György püspök ur küldött.</p>
               <p>- Sohase láttam őkegyelmét.</p>
               <p>A dáma az ajkába harapott.</p>
               <p>- Hát akkor mitől iramodtál meg ugy Palotán, hogy idáig szaladtál?</p>
               <p>Már ingerült volt ez a kérdező hang. A hullámzását mintha elfujták volna.</p>
               <p>Imre vállatvont.</p>
               <p>Mintha egész Biharország az egy Váradból állna!...</p>
               <p>Egyenesen belevillant a hideg szemekbe.</p>
               <p>- Nem ijedek én meg senkitől-semmitől, - felelt. - Sürgős izenettel küldött az
                  uram, Zápolya János.</p>
               <p>A lányok abbahagyták a kacarászást. Hedvig hercegnőről is mintha olvadt volna a
                  fagy. Az acélszinü szemekből két szikra villant.</p>
               <p>- A princtől? Hir? - kérdezte.</p>
               <p>- És hozzá nem is akármilyen. Két lovam fordult föl végette az utban.</p>
               <p>Imre körülnézett. Hogy a lányok kiváncsi tekintetét mind magán érezte,
                  megköhécselt selmán.</p>
               <p>- De ugy látszik, zsindely van a házon.</p>
               <p>- Miből gondolod?</p>
               <p>- Az uram is elhessegette a bámész népet, mikor neki hozták.</p>
               <p>Hedvig a palotás kisasszonyokhoz fordult.</p>
               <p>- Hagyjatok magunkra! Sárika, huzd ide a karosszékemet.</p>
               <p>A gömbölyü barna portéka gurult teljesiteni a parancsot. Mig a szőnyegvánkost az
                  urnője szalagfüzős sólyapapucskái alá igazitotta, módját ejtette, hogy hamisan
                  odafenyegessen a fiunak.</p>
               <p>- Megállj te róka!</p>
               <p>Amint az ajtó becsukódott a kárvallott lányok mögött, a hercegnő intett
                  Imrének.</p>
               <p>- Beszélj!</p>
               <p>- János bátyám...</p>
               <p>- A princ!!</p>
               <p>- A princ bátyám azt izeni általam fenségednek, hogy megegyezésre jutván Szathmáry
                  György püspök urral...</p>
               <p>- Lám! Hát mégis!...</p>
               <p>- Szólott fenséged?</p>
               <p>- Nem. Csak folytasd. Szathmáry György?...</p>
               <p>Imre szaporázta.</p>
               <p>- ... beleállapodván az egyezségbe, a princ nyomban utnak inditotta onnan a
                  követeit, akik is azóta megjárták Lepoglava várát és Tokajnál össze is jöttek és
                  onnét mind tovább mentek a Tisza-hátra...</p>
               <p>- A hirt! A hirt, amit végeztek!</p>
               <p>- Igenis. Már éppen rátérek. Corvin János herceg özvegye készséges üdvözletét
                  küldi Szepesvárra s izeni, hogy Erzsébet leányának...</p>
               <p>A hang hirtelen elszakadt.</p>
               <p>A küldönc szeme elkerekült, még az álla is leesett. Ugy hökkent az oldalról nyiló
                  ajtó felé. Ma a csudák napját élte.</p>
               <p>A küszöbön cseresznyevörös, nyakas szoknyába öltözött fejedelmi szőke lány állott.
                  Sugár és magas, mint a fiatal fenyő. A keskeny arany párta-abroncs egybecsillant a
                  haja szinével. Türkizkék szeme nedvesen fénylett ki a magashomloku hamvas arcából.
                  Hátul, a pártáról lefüggesztve ezüstcsipkeszélü, hosszu fehér fátyol bukott előre
                  a két vállán, mint valami oltárról lelépő szentnek.</p>
               <p>Soha életében hozzáfogható szépet, finomat nem látott Imre. És ahogy nézte, egyre
                  álomszerübbnek látta a hintáló járását, a gyürükkel rakott fehér kezét, a
                  lantforma fátyolujjakon átütő karjait, kerek, gödröcskés állát, főleg pedig a
                  hullámos-vonalu száját, mely most elmosolyodott, apró kaláris-fogakat villantva az
                  elbámészkodottra. Látszott rajta, hogy tetszik neki ez a megdöbbent hódolat, mely
                  elakadva maradt a szó közepén, mig a szigoru urnő el nem hessentette.</p>
               <p>- Mért hallgatsz? Folytasd.</p>
               <p>A szőke lány feltámaszkodott a szék hátára.</p>
               <p>Imre keményet nyelt. Megpróbálta a berozsdált hangját.</p>
               <p>- ... üzeni kegyelmednek, hogy... fenséges hercegasszony, Verbőczy püspök ur a
                  délvidéken és Frangepán ur a Tiszaháton...</p>
               <p>- De hiszen visszásan beszélsz?</p>
               <p>A követ megtörülte ujjasával a homlokát. A patyolating kiboruló csipkéje nedves
                  lett.</p>
               <p>Erőlködve fogott bele ujból. Aztán végleg belezavarodva, fölrántotta a vállát.</p>
               <p>- Itt a deák-levél fenséges asszonyom, ebben benne van egészen.</p>
               <p>Hátraütötte a lesiklott mente-ujjasát. Átadta Verbőczy levelét.</p>
               <p>A két türelmetlen fej eltünt mögötte. Imre csak az urnő hegyes csucskás fekete
                  gyöngyös koronáját láthatta. Milyen kékes fénnyel üt át rajta az erősnövésü haj!
                  Meg azt a másikat, melynek aranya a palotai buzatenger hullámzását juttatta
                  eszébe.</p>
               <p>Ezen a látványon meg is állapodott a szeme. És nem fáradt el a nézésébe, pedig a
                  kettő hosszacskán olvasott. Néha egy-egy elharapott szót váltottak idegen
                  nyelven.</p>
               <p>- Ç’est épatant!</p>
               <p>- Ça va à merville!</p>
               <p>Nem értette, hogy mit jelent. De tudta, hogy franciául van. Mióta Ulászló a
                  francia Candalei Annát ültette maga mellé a trónra, még a kisebb magyar kuriákban
                  is megpóbálták legalább keresztre feszegetni ezt a cikornyás nyelvet, mely épp
                  olyan divatossá lett, mint Beatrix alatt az olasz.</p>
               <p>Hanem a hercegnő bizonyosan jól beszélte. Ebben nem kételkedett Imre.</p>
               <p>Végezetül eltelt a betükkel a két hölgy. A fejük kiemelkedett a pergamen mögül. Az
                  urnő arcáról eltünt a zuzmarás vonás. Intett a fiunak, hogy lépjen közelebb. A
                  kezét utánozhatatlan méltósággal csókra nyujtotta.</p>
               <p>- Téged szóval a fiam küldött?</p>
               <p>- Igenis.</p>
               <p>- És apródunkká fogadott.</p>
               <p>- Főállapotban való udvarlójának, - egyenesedett ki a jövevény s félkezét a
                  derékban szabott kurtánkája csipejére tette.</p>
               <p>A két hölgy összemosolygott.</p>
               <p>- Helyes. Szerencsésnek találom a fiam választását. De azt sem hallgathatom el,
                  hogy sokat kell tanulnod még, amig ezt a főállapotot, melybe a princ helyezett,
                  kellő méltósággal fogod viselhetni. Udvarunk minden időben hires volt arról, hogy
                  csupa jómodoru világfi forgolódott benne, mint az elődöd, Dóczy János is.
                  Kamerárius lett pár hónap alatt az udvarnál, ahová tőlünk ment. Sulyt helyezek rá,
                  hogy a házamat e tekintetben blamázs a jövőben se érhesse. Végy példát Dóczyról,
                  és igyekezz mielőbb a nyomába jutni. Én pedig parancsot adok az udvarmesternek,
                  hogy vegyen oktatásba. Mától kezdve foglalkozzék veled.</p>
               <p>- Az egrégius?</p>
               <p>Imre megrőkönyödött.</p>
               <p>- Mi kifogásod az egrégius ellen?</p>
               <p>- Nekem semmi. Inkább ugy gondolom, hogy neki lehet ellenem egy kevés.</p>
               <p>- Ugyan!</p>
               <p>A fiu a szőnyeget borzolta a csizmaorrával.</p>
               <p>- Hát csak megmondom! Én bizony falhoz kentem egy kicsit.</p>
               <p>- És vajjon miért?</p>
               <p>- Nem akart beengedni.</p>
               <p>Az urnőnek megrebbent az ajka széle. A lány meg kipirult. Aztán elnevette magát,
                  zengő futamos nevetéssel, mint valami ezüstfuvola.</p>
               <p>- Most már értem, hogy kerültél ide! Nos, ez nagyon helytelen dolog volt kedvesem.
                  Az udvarmestert kötelességében megháboritanod, vagy éppen bántalmaznod nem szabad.
                  Elengedem neked, hogy bocsánatot kérj a derék embertől, mert bármilyen fontos
                  szerepet tölt be az udvarnál, mégis rangodon alul áll. De hogy hasonló hibákat el
                  ne követhess, egyelőre a szobádban maradsz, mig a kellő udvari etikettet
                  elsajátitod. Addig is, megtanulod a bemutatkozó reveranszot és a hozzávaló
                  piruettet kifogástalanul.</p>
               <p>Intett a szőke lánynak, aki éppenséggel nem barátságtalanul mustrálgatta a
                  szépszál mulatságos bihari vadócot.</p>
               <p>- Ez itt a leányom Borbála. A te fiatalabbik urnőd. Mutatkozz be neki.</p>
               <p>Imre megmozdult, hogy kövesse a parancsot. Hanem a lába mintha dágványba ragadt
                  volna. Alig akart billenni a helyéből. Az arcát egész a haj gyürüző acélhullámáig
                  skarlátvörösen futotta el a vér. Nagy erőfeszitéssel tette meg azt a pár lépést a
                  cseresznyeszin ruháig. Addig a törékeny fehér kézig, mely olyan könnyedén hullt ki
                  a tölcséres fátyolujjból, mint valami lankadt virág.</p>
               <p>Igyekezett megemberelni magát. Összevágta a sarkantyuit, jól megrázta Borbála
                  kezét.</p>
               <p>- Palotai Czibak Imre vagyok kisasszonyom.</p>
               <p>Most már hiába próbált elbujni a nevetés a rózsaszin szájak mögött.
                  Fékezhetetlenül tört ki a fehéren csillámló fogak közül. A két nő felkacagott. A
                  hercegasszony még föl is állt.</p>
               <p>- Hát ez igy tökéletesen nem jól volt, kedvesem. A lányokkal csak arra, a bihari
                  vadonban szokás kezetszorongatni. Az udvarnál kézcsók, térdhajtás jár nekik
                  is.</p>
               <p>Imre mellére horgasztotta a bodros fejét.</p>
               <p>Palotán eddig - Fülöp atya kivételével - mindenki a lehető legjobb véleménnyel
                  viseltetett az ő kis uri személye felől. És ime, itt, mintha kirántották volna a
                  gyékényt alóla. Legszivesebben elsülyedne a fa-berakásos padló alá. Maga is
                  érezni kezdte minden szögletét. Mintha merő élekből, tüskékből lenne
                  összerakva.</p>
               <p>A hercegnő végül megszánta az elröstelkedett apródot.</p>
               <p>- No ne busulj, - mondta vigasztalólag, - majd megtanulod. Addig is köszönj el a
                  leányoktól.</p>
               <p>Borbála átnyitotta az ajtót.</p>
               <p>Fojtott kuncogás seppegő zaja csörgedezett be, mint valami rejtett patak
                  csobogása.</p>
               <p>- Bejöhettek.</p>
               <p>A neszezés elhalkult. A küszöbön egymás után léptek be a számüzött palotás
                  kisasszonyok.</p>
               <p>Sárika óvatosan eresztette zárjába a kilincset.</p>
               <p>Imre alaposan megnézte őket. Lehettek vagy tizenöten. Szőkécskék, barnácskák,
                  cigánykák. Alacsonyak és sugárnövésüek, szikárak, meg itt-ott dagadók. A szeme
                  kérdőjel volt mindnek. Kiét kék, kiét pedig fekete föstékkel irta szinesre a
                  Teremtő kedve.</p>
               <p>A hercegnő Imrére mutatott.</p>
               <p>- Ime, Czibak Imre de Palota, mes enfants. Mától kezdve nincs nagyobb vágya, mint
                  hogy udvarlásunkra lehessen. Fogadjátok őt sikkel és kurtoáziával, mert örömhirt
                  küldött általa fiatal urunk, a princ.</p>
               <p>A lányok komolyak voltak már mind, mintha valahány egy-egy szent Cecilia lett
                  volna. Fehér, gondozott kezeiket mellükre keresztezve bókoltak meg, mint a
                  szélhajlasztott harangvirágok.</p>
               <p>Imrét elöntötte a büszkeség. Fölszegte a fejét, mint akit ez a hódolat méltán
                  megillet. Végre fölülkerekedhetett!</p>
               <p>Átfürkészett a lehajtott fejeken. A legutolsónál, Sárikánál megállapodott. Őt
                  választotta az első kitüntetésre. Féltérdre ereszkedett előtte. Jókorát cuppantott
                  a kezén.</p>
               <p>Sárika huzta volna vissza a kövér markocskáját, de amit egyszer Imre megragadott,
                  azt bajosan lehetett elszedni tőle.</p>
               <p>Mikor a kézcsók elcsattant, a legényke fölegyenesedett. Önérzetesen tekintett
                  körül. A másodikat kereste, akit az udvari hódolatban részesitsen. Hanem a lányok
                  sértődötten forgatták félre a fejüket.</p>
               <p>A hercegnő az apródhoz lépett. Megérintette a karját könnyedén.</p>
               <p>- Kedvesem, - szólt halkan, - amit a kézcsókról mondtam, az csak az udvar
                  hölgyeire áll. A palotás kisasszonyoknak a kézcsók: sértés.</p>
               <p>Imre megsemmisülten hátrált az ajtó felé.</p>
               <p>Az urasszony magához intette Sárikát.</p>
               <p>- Lányom, rád bizom az uj apródunkat. A kulcsárt hivd elő, rendeld meg nála
                  ugyanazt a szobát, amelyikben Dóczy János főapród lakott. Az udvarmestert küldd
                  be, te pedig a többiekkel együtt rajta légy, hogy minél előbb bevezethessük Imrét
                  oda, ahol a helye lesz. Ugy akarom, hogy mire a princ hazaérkezik, már körötte
                  foroghasson. Most menjetek.</p>
               <p>Az ujonc nem mert többé meghajolni, sem kezetcsókolni. Hasztalan huzgálta Sárika a
                  dolmánya ujját. Sarkonfordult, ment komoran.</p>
               <p>A lány vigasztalta.</p>
               <p>- Ne bánkódj pajtás! Dóczy János is kezdte valahol.</p>
               <p>Imre legyintett lemondólag.</p>
               <p>- Megette a fészkes fene hugom! Sose lesz belőlem udvari férfiu.</p>
               <p>- Dehogyis nem. Majd kinevelünk, mint őkegyelmét.</p>
               <p>- Engem aztán nevelhettek hallod! Mig a világ, se fogom én azt megérteni, hogy ami
                  egyvalakinek tisztesség, az a másiknak orcapiritás legyen.</p>
               <p>Mélyet sóhajtott, belenézett bánatosan a kislány szemébe.</p>
               <p>- Éppen téged bántottalak meg, aki pedig jó voltál hozzám! No csak ne szerénykedj.
                  Te nem kuncogtál, mikor mindenkinek nőtt a dagadója.</p>
               <p>- Nem láttam rajtad semmi nevetnivalót. Kicsit butuj vagy még, ennyi az egész.
                  Első idejében Dóczy ur is tehetett hibákat.</p>
               <p>Imre meglóbálta feje fölött az öklét nagy keserüen.</p>
               <p>- Hej, az én jó Istenem süllyesztené pokolra azt a Dóczy Jánost, hogy ne
                  dörzsölhetnétek minduntalan az orrom alá...</p>
               <p>Sárika nem engedte, hogy kikanyaritsa a mondókáját. Kézenfogta, vitte.</p>
               <p>A folyosón most is ott rőfölt az egrégius.</p>
               <p>Mérges pillantást küldött a távozók felé.</p>
           <milestone n="3" unit="startSubChapter"/>
               <p rend="head">III.</p>
               <p>A kulcsár tágas, világos szobát nyitott Imrének az urak házában. A falakat kárpit
                  takarta itt is. A padozatot erdélyi pokrócok. A sarokban kandalló állt, égett
                  benne kivülről a tüz, kellemes enyheséget porlasztva az őszi hüvösségbe. Körötte
                  pad huzódott, annak fölötte bibliás történetekkel megirt képek. Kisebb-nagyobb
                  asztalok, egy falba eresztett ajtósszekrény, egy farkasszőrrel átvetett
                  támasztószék és egy vadász-zöld posztóból való, szuperlát-szőnyeggel eltakart
                  oszlopos ágy volt a szoba butorzata. Az ablak melletti asztalon ónmedence kinálta
                  korsójából a vizet.</p>
               <p>Imre jól leprüszkölte magáról az ut porát. Aztán leült a padra és várta, hogy
                  történjék vele valami.</p>
               <p>Egy papagályszin gúnyába bujtatott udvari lakáj fölhozta a fiu kevés uti málháját.
                  Kirakosgatta a szekrénybe. Zajtalanul járt-kelt. Imre álmosan nézte. Később,
                  mikor a legény kifelé indult, rászólt.</p>
               <p>- Hallod-e hé! Küldd föl a szolgámat. Lent lesz valahol az udvarban. Csak Vid
                  Sebestyént keresd, Palotáról.</p>
               <p>- Palotá...</p>
               <p>A lakáj összekapta magát. Mereven meghajolt.</p>
               <p>- Nem lehet, uram. Vid Sebestyén nem jöhet ide.</p>
               <p>- És ugyan mért ne jöhetne?</p>
               <p>- Azért uram, mert becsukták.</p>
               <p>- Sebőt?</p>
               <p>- Azt.</p>
               <p>A legény fogta már a kilincset.</p>
               <p>- Befakasztotta a kapus fejelággyát. Most hütik egy kicsit a tüzét.</p>
               <p>- Ugy! Nem tudod, annak adnak enni?</p>
               <p>- Adnak uram, adnak. Napjában fél kenyeret, vizet, amennyi belefér.</p>
               <p>- Szép.</p>
               <p>A lakáj visszasanditott, mint aki fél, hogy megmarasztják. Sietve tette be maga
                  mögött az ajtót.</p>
               <p>Imre utána bámult. A fejét rázogatta. Látszott, hogy vár még valamire. De senki se
                  mozdult. A nagy csöndben csak a gyomra sürgető korgása hallatszott. Szepesvárán
                  alighanem bevárják a vacsora-csillagot! Az is lehet, hogy megfeledkeztek róla.</p>
               <p>Fogta az uti iszákját, kivett belőle egy szép termetes madárlátta sódart, maradék
                  cipót. Ki se tette a markából, mig tartott belőlük. Mikor a csüllöngőt gondosan
                  lekoppasztotta, azt mondta neki bucsuzóban:</p>
               <p>- No te cubák, ha mink ilyen szépen elhelyezkedtünk itten, hát eriggy te is a
                  magad helyére!</p>
               <p>A csontot illedelmesen az asztal alá lökte. Mélyet sóhajtott és végignyujtózott a
                  medvebőrős padon.</p>
               <p>A csillagok lassacskán kibátorkodtak az égre. Bekandikáltak az ablakon. Később
                  valami harangfélét vélt hallani a fogoly. Aztán halk motoszkálást. Mintha
                  lábujjhegyen járna a szobában valaki. Imre hagyta, hogy járjon. Ő most más,
                  különösebb dolgokkal volt elfoglalva.</p>
               <p>A pad fölött megmozdult az egyik bibliás kép.</p>
               <p>Magdolna kilépett a Krisztus keresztje alul. A szőke haját szétteritette.
                  Lemosolygott rája. A kezét a homlokához értette, mint a nagyasszony szokta,
                  altatóul, otthon, Palotán.</p>
               <p>Térdre kellett ereszkedni előtte. Nemcsak az egyikre, mind a kettőre. Azt a kezet
                  meg kellett csókolni tizszer, százszor. Ni! A csókok helyén elszinesedett a
                  törékeny fehér holmi. Egész pirosra biborult. Mint a piros szegfü. És nem is
                  vették el tőle! Pedig Magdolna most csudálatosképpen a Borbála arcát viselte.</p>
               <p>- Mért nem rejted el előlem?</p>
               <p>És Magdolna felelt:</p>
               <p>- Mert ez, a balkezem, a tiéd.</p>
               <p>Reggelre virradva azon érte magát Imre, hogy a himzett keszkenőjét izekre
                  szaggatta.</p>
               <p>Az anyja könnyáztatott, fehér kiskendőjét.</p>
           <milestone n="4" unit="startSubChapter"/>
               <p rend="head">IV.</p>
               <p>A napok gyorsan multak és mindnek más volt a szine. Mintha virágcsárdából került
                  bokréták lettek volna. A beköszöntő keserü emlékei lassankint alvadoztak. Imre
                  békét kötött az udvarmesterrel. Jámboran türte, hogy előre-hátra taszigálja,
                  hadonásszon előtte a gombos pálcájával. Tőle telhetőleg iparkodott megszivlelni
                  minden utasitást, amivel az önérzetes ember nem fukarkodott.</p>
               <p>Az elméleti tudományokban is haladást mutatott a fiu. Nagyjából tudta már, hogy
                  kinek jár kézcsók és térdhajtás, kinek térdhajtás kézcsók nélkül, hogy ki a
                  nagyságos, méltóságos, tekintetes, nemes és nemzetes, ki meg egyszerüen: »uram«.
                  Kezdett derengeni előtte, hogy kell betisztelegnie egy vendégekkel megrakott
                  szálába és hogy illik kihátrálni onnan.</p>
               <p>A gyakorlatok a szobájában folytak. Ilyenkor fadarabok jelentették a magas
                  vendégeket és a ruhafogas jelképezte Jánost, aki mögött Imre buzgón állta a
                  posztját, végezve a szükséges hókusz-pókuszokat. A kis zeneteremben az
                  udvarlólányok helyettesitették fölváltva a hölgyeket, vagy csoportosan, egy
                  vénasszony felügyelete alatt.</p>
               <p>Imre bolond dolognak tartotta ezt az egész komédiát, de beletörődött, hogy nélküle
                  ugyanaz a bárdolatlan tuskó maradna, akit megérkezésekor senki se állhatott
                  nevetés nélkül. Pedig azt a sajnálkozó nevetést ő nem akarta látni mégegyszer az
                  életben! Főképp nem azon a korallszinü szájon, melyről különben legszivesebben
                  vette volna, ha éjt-napot egybe mosolyog.</p>
               <p>A szorgalom néhány hét multán meg is érlelte a maga gyümölcsét. Az udvarmester
                  káprázatos bókot vágott fiatal tanitványa előtt s igy szólt:</p>
               <p>- Nézzen az urfi a tükörbe.</p>
               <p>- És vajjon miért?</p>
               <p>- Mert most másvalakit lát benne, mint aki idejött.</p>
               <p>Imrének fölragyogott a szeme.</p>
               <p>- Ugy találja kelmed, hogy jártas vagyok a kurtoáziában?</p>
               <p>- No, azt még nem mondhatnám egészen, de igy házi használatra már megteszi.</p>
               <p>A fiu örömében kezet szoritott a fontos emberkével. Mind a két tenyérben egy-egy
                  lengyel tallér kuporgott. Egyiket bánatpénznek szánta az öklelésért, a másikat
                  örömében adta az elösmerésért.</p>
               <p>Ezen meg is barátkoztak szépen. A hoppmester végképp kiengesztelődve pipiskedett
                  ki a szobából.</p>
               <p>Hanem azért nem maradt tétlen. Sorát ejtette, hogy jelentkezzék a hercegnőnél. Ez
                  a látogatás következményekkel járt.</p>
               <p>Estére kelve kopogtak Imre ajtaján.</p>
               <p>A fiu meg se fordult. Szokva volt, hogy minden nap ebben az órában jelentkezik az
                  étekfogó az estebéddel, melyet az oldalasztalnál szolgált föl a fiatal urnak. Nem
                  is felelt hát a kopogtatásra.</p>
               <p>Az ajtó anélkül is benyilt.</p>
               <p>Vadonatúj huszárgúnyában, a Czibak-szinek pompájában kérkedve Sebő vigyorgatta be
                  a harminckét fogát. Hogy senki idegent nem látott a szobában, csak beszökött. Fel
                  is boritott egy szép ezüstbe vedrezett drága porcellán-ibriket. A kényes holmi
                  három darabba szaladt a talpa alatt.</p>
               <p>Imre ráhökkent a legényre.</p>
               <p>- Ne bolond, ne! Te meg hogy kerülsz ide ajtóstul?</p>
               <p>- Magam lábán, urfi.</p>
               <p>- Látom, fogyna ki alólad! Hol voltál eddig, ugy-e?</p>
               <p>Sebő forgatta a fejét a fürkésző pillantás elül.</p>
               <p>- Oskolában, urfi.</p>
               <p>- Mit habogsz?</p>
               <p>- A merő igazat, szent ugyse! Három napig mind állni, meg járni oktattak, mint a
                  pulyát. Előbb meg arra tanitottak, hogy a tót hajdunak puhább a fejelággya, mint a
                  magyarnak. Mostanra aztán egész okos lettem.</p>
               <p>- Ültél, ugy-e?</p>
               <p>- No, nem éppen. Mert állhattam is, ha ugy hozta a kedvem.</p>
               <p>Imre elkomolyodott.</p>
               <p>- Idehallgass, fiam, - szólt fejcsóválva. - Azért hoztalak ide magammal, te állat,
                  hogy finomodjál. Ne mondhassák, hogy otromba parasztok vagyunk. Viseld magad
                  ezentul becsülettel, hogy panaszt ne halljak rád, mert akkor én nevellek meg, de
                  amugy palotai módra. Megértettél?</p>
               <p>A legény szája szegletében vigyorgás kezdődött. Hanem a gazdája elébe vágott. A
                  levert ibrikre mutatott.</p>
               <p>- Látod, te tulok! Szemetet csináltál.</p>
               <p>Sebő hirtelen elvakkantotta magát. Betakarta a képét. Mikor visszafordult, vörös
                  volt, mint a cékla. De a komolysága ellen nem lehetett kifogás. Még fogadkozott
                  is.</p>
               <p>- Tanuljuk hát azt a mórest, a seb rágja rojtosra!</p>
               <p>Lehajolt a csupor szilánkjaiért.</p>
               <p>- Te, hé! - fordult meg hirtelen Imre. - Mi az ott a zsebedben?</p>
               <p>A legény zavartan kapott az oldalához.</p>
               <p>- Füstölt kolbász, instálom, meg holmi cipóféle.</p>
               <p>- Mért dugdosod akkor?</p>
               <p>- Elavasodik, ha megéri a nap.</p>
               <p>- Hallod! Te loptad ezt valahol.</p>
               <p>Sebő bántódva pillantott a gazdájára.</p>
               <p>- A konyhában kaptam.</p>
               <p>- Mikor nem volt bent senki!</p>
               <p>- Hogyne lett volna. Kérdezze meg az urfi. Biánkának hivják. Belső frájj a
                  kisasszonynál. Üsmerősöm...</p>
               <p>Imre elnevette magát.</p>
               <p>- Az ördög hordjon el! Szoknya után szaladgálni bezzeg ráértél máris!</p>
               <p>- Mit csináljon az ember? Nem birom én ezt az uri lé-löttyöt. Nekünk meg a belső
                  cselédekkel van élelmünk a tábláról.</p>
               <p>- Honnét?</p>
               <p>- Ejnye! Hát a szálából. Vagy az urfi nem ott szokott enni?</p>
               <p>Imre elfordult. A vállát vonogatta.</p>
               <p>- Néha jobb szeretek magamra. Ilyenkor fölparancsolom ide az ételt.</p>
               <p>- Persze. Mikor megéhezik. - Hagyta helybe Sebő nagylelküen. - Nem is lehet ott
                  enni. Mióta eljöttünk, mindig éhes vagyok. Az urfinak nem korog a hasa?</p>
               <p>Kihalászta a zsebéből a kolbászt. Friss cipó durcája mosolygott mellette.</p>
               <p>- Legalább jóllakunk egyszer!</p>
               <p>Összebazsalyodtak, nekikészülődtek.</p>
               <p>Az ajtón kopogás.</p>
               <p>Imre intett a legénynek.</p>
               <p>- Befele gyorsan a szuperlát mögé!</p>
               <p>A hoppmester volt a kéretlen vendég. Ragyogott róla az elégedettség.</p>
               <p>- Őfensége azt óhajtja, hogy az urfi ma a szálában jelenjék meg a vacsoránál.</p>
               <p>- Muszáj?</p>
               <p>- Az Isten világáért! Ez a kegy!</p>
               <p>Imre a legényre nézett.</p>
               <p>Sebő az orrát dörzsölte kárvallottan.</p>
           <milestone n="5" unit="startSubChapter"/>
               <p rend="head">V.</p>
               <p>A szálában meghajolt illemtudóan, kerek félkört kaszálva maga előtt a jobbkezével.
                  A többi apródnak parolát adott. Karban állva várták az udvart.</p>
               <p>Tescheni Hedvig a budavári kudarc óta tizszeres gonddal ügyelt arra, hogy maga
                  körött csorbátlan fejedelmi udvart tartson. A hivatalosan lebecsülő »nagyságos«
                  cimre még gondolni se volt szabad. Ehelyett kihangsulyozottan a »fenség« és János
                  számára a »princ« megszólitás járta.</p>
               <p>Hedvig sohase jelent meg a ceremóniamester és udvar nélkül. Nem csupán hiuság:
                  politikai számitás is vezette. János magasabbrendüségét be kellett verni a
                  köztudatba.</p>
               <p>Mikor bevonult a terembe udvarával, az egrégius intett Imrének. Az előre lejtett a
                  sarui hegyén, kilenc lépésről adta le a sikerült bókot. Borbálánál ugyan kissé
                  tovább tartott kézcsóknál a térdelés, mint azt a reglama megszabta, de
                  szerencsére nem mindenki mért itt az udvarmester hajszálmértékével.</p>
               <p>A hercegnő elismerőleg bólintott az egrégius felé.</p>
               <p>A tisztelgések csendjét átható csöngetés szakitotta meg.</p>
               <p>A konyhamester adott jelt az asztalhoz-ülésre. A hoppmester megindult az étekfogók
                  élén és átvette a lajstromot a különböző fogásokról. Az udvar rendet állott a
                  kézmosó medencék mellett. Aztán a főpohárnok elmondta az asztali áldást. Hedvig
                  lebocsátkozott a főhelyre. Mellette a férfinép oldala üresen maradt. Azok most
                  Ungot-Bereget járták János urral.</p>
               <p>Imre az asztal vége felé kapott helyet a többi apróddal, a palotás lányok pedig
                  Borbálától lejjebb sorakoztak rangfokozat szerint. Sárika az ostor végére jutott,
                  Imre mellé, akinek háta mögött - főállapotára való tekintettel - ott állt a maga
                  külön hajduja, Sebő, hogy alkalomadtán beadhassa neki a bőrtokba rejtett
                  étkezőkészséget, cipót.</p>
               <p>»Uraimék«, az udvari tisztviselők, külön asztaloknál étkeztek és megint külön
                  Gyurka, a legfiatalabb Zápolya-ivadék a vénasszonyával.</p>
               <p>Hogy az udvar igy férfiak hijján néptelenkedett, aránylag kevés beszéd esett. A
                  himzett keszkenőkkel átkötött fedeles tálakat a szolgák az asztal közepére tették.
                  A köztálakból merithetett kiki tetszése szerint.</p>
               <p>Tizenkét fogás váltotta föl egymást, de Sebő igazsága mégis beteljesedett Imrén.
                  Egész alaposan éhen maradt asztalbontásig. Hol magáért, hol a hajdujáért ügyelt,
                  hogy el ne vétsenek valamit az uri tisztességből. A hercegnő tekintete gyakran
                  állt meg rajtuk és ilyenkor váltottak is pár suttogó szót Borbálával, aki
                  elmosolyodott.</p>
               <p>Vacsora végén az udvar egymás egészségére köszöntötte a lakozást és minthogy a ház
                  urának távollétében hiányzott a zene, igy tánc se következett. Mindenki
                  társaloghatott azzal, akivel épp akart.</p>
               <p>Imre Sárika mellé huzódott. Büszkén kérdezte meg tőle:</p>
               <p>- Na hugom, hát meg vagy-e velem elégedve? Jól raktam-e le az egzáment?</p>
               <p>Sárika pajkosan nyalogatta meg a száját.</p>
               <p>- Nálunk Putnokon már megtenné. De itt még mindég tanulnod kell. Cipóval máskor ne
                  törülgesd a levest.</p>
               <p>- Né! - hökkent meg az apród, - jobb, ha kinyalom talán?</p>
               <p>- Egyéb se hiányzik! Hagyd te békén azt a levest! Nem arra való, hogy
                  belefetyeld.</p>
               <p>- Azt parádéból öntik alája?</p>
               <p>- Körülbelül.</p>
               <p>Imre a fejét ingatta. Csöndesen botránkozott.</p>
               <p>- Nálunk, látod, senki-ember elé olyan ételt nem adnak, amire csak ránézni
                  szabadjon. Mink bizony az ujjunkat is megszopjuk utána, ha éppen jól esett
                  valami.</p>
               <p>- Ne dicsekedj vele! - nevetett a kislány.</p>
               <p>Később oktatólag tette hozzá:</p>
               <p>- Aztán el ne felejtsd megmondani a hajdudnak, hogy a kanalat ezentul ne a
                  dolmányába fenje! Arra lóg a vállán a himes keszkenő, hogy abba törülje.</p>
               <p>- Kár azért a kendőért, te! Vadonatuj holmi.</p>
               <p>- Sose törődj vele!</p>
               <p>- Isten neki! - adta meg magát Imre. - Egyéb panasz nincsen?</p>
               <p>- Tanitsd meg a legényedet, hogy az orrát ne szivogassa. És ne pökdössön
                  minduntalan, mert az erős vétek az illedelem ellen. Tudod: szolga szerint itélik
                  az urat. És ha nem ügyelsz rá, hiába igyekszel akkor te magad.</p>
               <p>- No majd eldugom az orrát, ne félj!</p>
               <p>- Helyes. Nem haragszol, ugy-e, azokért, amiket mondtam?</p>
               <p>- Hogy haragudnék! Inkább sok esőt kivánok arra a vidékre, ahol a magadfajta
                  galamblelkü hajadonkák teremnek. Hovávaló vagy kincsem, ha nem vétek a
                  kérdésemmel?</p>
               <p>- Miért vétenél? Nincsen abban semmi illetlenség. És meg is felelek neked. Én
                  bizony Putnokon búttam a tojásból és a nevem Putnoky Sári, kegyelmednek
                  szolgálatjára.</p>
               <p>A jókedvű kis ördög hátrakapart egy tréfás knixet.</p>
               <p>- Mivégből kérdezed?</p>
               <p>- Azért, hogy legalább tudjam, milyen néven tiszteljem az én őrangyalomat.</p>
               <p>- Őrangyalod?</p>
               <p>A legényke meghökkent. Hirtelen visszafordult.</p>
               <p>Borbála állt ott, mosolyogva. Hanem ebben a mosolygásban most mintha valami kevés
                  fanyarság lett volna.</p>
               <p>Az apród lesütötte a szemét.</p>
               <p>- Jól hallottad, kisasszonyom, - szólt zavarodottan. - Sárika őrangyalom nekem,
                  mióta a lábamat a házatokba tettem. És te csudálkozol ezen?</p>
               <p>- Én sohase csudálkozom.</p>
               <p>Borbála hátraszegte a fejét.</p>
               <p>- Én legfeljebb furcsállom, hogy ilyen rövid idő alatt már angyalszárnyat találtál
                  Sárikán.</p>
               <p>- Nem kellett azt soká keresgetni. Mindjárt első pillantásra megmutatta ez, hogy
                  angyallelke van.</p>
               <p>- És én? - szaladt ki Borbála fehér fogai közül.</p>
               <p>Meg is röstelte magát. Azzal pótolta a hibát, hogy elfordult.</p>
               <p>Imre őszinte meggyőződéssel felelt.</p>
               <p>- Te is angyal vagy, kisasszonyom, csak egészen másfajta. Téged én még álmomban is
                  bámullak.</p>
               <p>- Szoktál álmodni rólam?</p>
               <p>A lány visszafordult. Belevillant Imre tekintetébe. A kék szeme most zöldnek
                  látszott, mint a násfájáról lefüggő smaragd és cikkázó fénnyel lobbant, mint a
                  szentjánosbogár.</p>
               <p>Az apród nem állta soká. Meg is ijedt, hogy talán ujból valami helytelen dolgot
                  tett. Helyreigazitólag dünnyögte:</p>
               <p>- Összeálmodik az ember sok bolondot néha.</p>
               <p>- Köszönöm.</p>
               <p>A lenszin szemöldek haragosan fonódtak össze.</p>
               <p>Borbála végigmérte a legénykét.</p>
               <p>- Az, amit az elébb mondtál, az szép volt. Kár, hogy ugy siettél elrontani.</p>
               <p>- Hát rosszul tettem?</p>
               <p>- Még kérdezed?</p>
               <p>A lány kurtán fölnevetett.</p>
               <p>- Az bolondság neked, ha valaki rólam álmodik?</p>
               <p>- Kisasszonyom, mióta én a lábam kihuztam Palotáról, magamat érzem a világ
                  legotrombább parasztjának. Sohase tudhatom, hogy melyik szavammal vétek. Nem
                  használhatom azt, ami a szivemhöz legközelebb esnék. Mert ha nem kéne válogatnom,
                  ha ugy beszélhetnék hozzád hangosan is, mint ahogy magamban szoktam, tudom, a
                  haragod el nem érhetne!</p>
               <p>- Ugy?</p>
               <p>Borbála meglepődve fürkészett Imrére. Aztán egyet gondolt, letelepült a faragott
                  oszlop előtt álló hátasszékre. A fiut is maga mellé intette.</p>
               <p>- Gyer ide, Czibak Imre! Asztal után ugyis a tréfajátékok ideje van. Hát nem
                  bánom, szólj most ugy hozzám, mint ahogy magadban szoktál.</p>
               <p>- Megengeded?</p>
               <p>- Meg.</p>
               <p>- De igéred, hogy nem fogsz megharagudni?</p>
               <p>- Nem igérek semmit. Azt mondtam: beszélj. És huzd ide a lábom elé azt a bársony
                  vánkost. Ha állsz, elfogod előlem a parazsasüst látását. Pedig én nagyon szeretem
                  a tüzet nézni.</p>
               <p>Sárika elsompolygott. Imre engedelmesen a vánkosra ült és komolyan bólintott.</p>
               <p>- Akkor ne az üstre nézz kisasszonyom, hanem az én szemem közé. Mert én azt
                  forróbbnak érzem a parázsnál. A te szemed is olyan forró?</p>
               <p>- Nem kérdezhetsz, legfeljebb válaszolhatsz. Tovább!</p>
               <p>- Hmm. - Bukott meg a fiu kerek feje. - Pedig abból baj lesz, kisasszonyom!</p>
               <p>- Mért lenne?</p>
               <p>- Lásd, az én beszédem nagyrésze csupa kérdés. Igy mindjárt az elején elakadok.
                  Arra se tudok például választ, hogy mitől zavarodok én meg mindjárt, ha melletted
                  vagyok? A palotás lányokkal már egész jól meglennék. Azokon nem érzem, hogy
                  másformák, mint magam.</p>
               <p>- És mellettem?</p>
               <p>- Egyszerre visszásan fordul minden. Sokat nem értek. Igy azt se értem, hogy nem
                  törik le alattad a lábad?</p>
               <p>- Mért kellene annak eltörnie?</p>
               <p>- Hisz olyan vékony és kicsiny, akár valami ánizsos kenyérke. Aztán a szemed olyan
                  furcsa néha, mint az erdei macskának. Hol kéket, hol zöldet játszik. Más lányok
                  szeme mindég egyforma. Vagy szürke, vagy sárga. A derekuk is, vagy sovány, vagy
                  kövér. De a tied!...</p>
               <p>Elakadt. Aggodalmasan kémlelt Borbálára.</p>
               <p>- Nem tudom, szólhatok?</p>
               <p>- Csak folytasd. Hát a derekam?</p>
               <p>- Se kövér, se sovány. Ahol sovány, ott két tenyérrel átfoghatnám. Ahol pedig
                  kövér, ott olyan, mint a darázscsipte alma. Az ember szinte szeretne
                  beléharapni.</p>
               <p>A lány előrehajolt. Az arca piros volt, mint a láng. Finom orrcimpái kitágultak.
                  Majd meg visszahorpadtak, mint a tejhabocskák.</p>
               <p>Kicsit sietősen szólt.</p>
               <p>- És te szeretnéd?</p>
               <p>- Mit?</p>
               <p>- Beleharapni.</p>
               <p>Imre nagyot ütött a fejével.</p>
               <p>- Ühümm. Szeretném.</p>
               <p>- Aztán még?</p>
               <p>- Aztán még sokmindent. Mindennap mást. Az ördög tudja mind előszámolni, mikor igy
                  rámnézel. Nem nézett igy rám az anyám soha. Se más fehérnép. Pedig egy-két bokor
                  megfordult nálunk is.</p>
               <p>- Azok nem voltak szépek?</p>
               <p>- Pff!... Szépek! Az arca ragyogott mindnek, mintha szalonnával fényesitette
                  volna.</p>
               <p>A lány nevetett.</p>
               <p>- Én az enyémet kalárisporral hintem.</p>
               <p>- Kalárisporral?</p>
               <p>- Persze. Mit csudálkozol? Nálatok nem tartanak az asszonyok patika-ládát?</p>
               <p>- Dehogynem.</p>
               <p>- És abban nincs kalárispor? Drágakövek pora? Ábel vére? Kigyószarv? Sárkánytej?
                  Gólya-zúza hintő? Szarvas szive? Nyulszem?</p>
               <p>- Sose hallottam hirüket. Anyám pipitérfüvet tart, meg nyulhájat. Meg aztán én
                  szedek neki néha márciusi havat, ha esik, hogy mindég szép maradjon.</p>
               <p>- Olyan szép az anyád?</p>
               <p>A fiu mélyet lélegzett a nagy mondáshoz. Utóbb csak lehagyta, kurtán
                  legyintett.</p>
               <p>- Legszebb a világon.</p>
               <p>- Nálam is szebb?</p>
               <p>- Te!... Te nem erről a földről való vagy.</p>
               <p>A lány fölállt. Alig észrevehetőleg megnyujtózott és előre tartotta a kezét.</p>
               <p>- Emberkoponya-porral szoktam hinteni, - szólt egykedvüen.</p>
               <p>Imre elhőkölt.</p>
               <p>A fényes barna szeme kerekre tágult.</p>
               <p>- Emberkoponya? - kérdezte riadtan.</p>
               <p>Borbála vállatvont.</p>
               <p>- Persze. De nagy csuda! Ha egyszer attól szépül a kéz!</p>
               <p>- És tik embereket ölettek meg azért a porért?</p>
               <p>- Eriggy már, csacsi! Hogy öletnénk!</p>
               <p>- Akkor honnan szeditek?</p>
               <p>- Mit tudom én? Sose kérdeztem. A vajákos asszonyunk dolga, hogy honnan
                  keríti.</p>
               <p>- Anyámnak nincs vajákosa.</p>
               <p>Borbála elnézően mosolygott.</p>
               <p>- Nekünk meg van. A főporkoláb felesége. Olasz asszony. Ugy hivják hogy
                  Giovanna.</p>
               <p>Intett négy ujjával a fiunak. Indult. A hercegnő hivta.</p>
               <p>Imre elrőkönyödve bámult utána.</p>
               <p>Az urnő megkérdezte Borbálát.</p>
               <p>- Mit beszéltetek olyan hosszasan azzal a kis bölénnyel?</p>
               <p>- Kitudakoltam, hogy milyen szépitőszereket használnak Biharban az asszonyok.</p>
               <p>- És?</p>
               <p>- Petrezselyemviz meg pipitér. Ezektől ugyan nem tanulhatunk semmit.</p>
               <p>Borbála elbiggyesztette a szájacskáját. Vidáman tette hozzá:</p>
               <p>- Képzelje asszonyom, még az emberkoponyaport se ismerik!...</p>
               <p>- Ssz!</p>
               <p>A két nő összenézett. Nevettek.</p>
           <milestone n="6" unit="startSubChapter"/>
               <p rend="head">VI.</p>
               <p>Reggel óta megállás nélkül szakadt a hó. A szárnyas pelyhek röpködtek, mint
                  milliárdnyi fehér pillangó. A várkastély mázas födelén megindult olykor saját
                  sulyától egy-egy tábla és menydörgő robajjal hullt le az udvar kövezetére. A
                  hajduk virradat óta lapátolták a templomépülethez vezető utat.</p>
               <p>A hercegnő egyetlen nap se mulasztotta el a misét. Mig a pap a graduale confiteor
                  igéit hullatta csöndesen, a soros palotás leány selyemkötésü tékáról imaszöveget
                  olvasott fel, lágy félhangon.</p>
               <p>- Világ boldogsága, kegyelmes Uristen, kinek ingyen való szent kegyelméből im ma
                  is térdet hajthatunk a Legfölségesebb trónusa előtt, kérünk téged e mindennapos
                  imánk erejével, hogy szüntelen gyámolitásodban részeltetni méltóztasd a mi kedves
                  urunkat és házunk ékességét János urat, akit utjain megvédj és kisérjél, hogy
                  erőssége legyen a gonoszak ellen, akik az ő ellenségei és nem érnek többet, mint
                  az eszékes kába. Védd meg a szörnyeteg ócsárkodásaitól, aki bár koronát bitorol a
                  fején, de mégis pogányabb a duló pogánynál és fenébb erkölcsü a kremi tatárnál is.
                  Lásd meg kegyelmes Uristen a te nagyságodból, hogy aki Magyarhon trónusát gyalázza
                  mostan házanépestül, mely sok sirást, sopánkodást viszen hátára kötve és áldás
                  helyett szegény magyaroknak kára és fájdalma látásoddal Uram még meg nem szünik.
                  Épp ezért, Világ Boldogsága, jöjj segitségünkre, hogy valamit müvelünk jóvégre,
                  azt Isten tisztességére és János urunk jóvoltára müveljük és add ezért nekünk és
                  minden magyaroknak a te jutalmadat, szivünk ékességének, János urnak pedig
                  magyarok trónusát és koronáját, hogy azt Mária országában országolhassa, mind maga
                  személyében, mind pedig maradékai által, Ámen.</p>
               <p>Az udvar halkan morzsolta a hetes lány után a mindennapos imát. Nagyrésze már
                  kivülről is tudta.</p>
               <p>A hercegnő arccal földreborult az oltár lépcsején a fohász alatt. Mikor a mise
                  véget ért, az udvar rendet állt az urnő mögött, aki Borbálát kézen vezetve haladt
                  vissza a palotába. A lányok megoszlottak a konyha és a munkatermek közt és
                  okultak, szorgoskodtak egyizromba délig.</p>
               <p>Akkor a dolog beszünt. És hogy a nap is kibujt a szürke felhősátor mögött, a
                  palotás kisasszonyok lekérőztek az udvarba csuszkálni, hólapdát csinálni.</p>
               <p>A hercegnő intett Borbálának.</p>
               <p>- Menj te is.</p>
               <p>- Köszönöm anyám, hideg van kint.</p>
               <p>A lány az ablak mellett ült. Fürge ujjai szaporán füzték a fényes
                  islóg-pikkelyeket egy készülő pártára, melyet közbül gyöngyszemekkel csepegtetett
                  meg. A tükör előtte állt. Minduntalan bele próbálgatta a készülő ékességet.
                  Sietett. De hogy egy izben véletlenül lepillantott az udvarra és a nemes ifjak
                  közt ott látta Imrét nagy csatába bonyolódva Putnoky Sárival, csak kitette a
                  kezéből a sürgős munkát.</p>
               <p>- Olyan szép az idő. Mégis lemegyek.</p>
               <p>Gyorsan magára kapta a bársony subácskáját, szőrrel bélelt süvegecskéjét,
                  keztyüit. Ment a többi után.</p>
               <p>Az urfiak mindjárt abbahagyták a vad mulatozást. Illedelmesen oldalogtak egy-egy
                  lányhoz és csuszkáltak, játszottak velük a felporzó hóban.</p>
               <p>Borbála egyenesen Imréhez tartott. Rátette hátulról a vállára a kezét.</p>
               <p>- Hát te mért hagytad ott a párodat?</p>
               <p>A fiu elvörösödött mint a láng.</p>
               <p>- Mert téged láttalak jönni.</p>
               <p>- Ugyan!</p>
               <p>Borbála felhuzta a szemöldökét, mint aki nagyon meglepődött. Pedig tudta ő a
                  választ. Csak jól esett hallania is, azt, amit tudott.</p>
               <p>A szálas magas legényke olyan csattanó élet volt a tulipiros arcával, hajlott
                  sasorrával, a szilaj, sötéttüzü szemével, hogy Borbála megkivánta a szája
                  mozgását, a szavainak mély orgonazugását is hozzá.</p>
               <p>Kicsit nyugtalanitotta ez a dübörgő erejü, ostobán őszinte és folyvást
                  féket-korlátokat borogató sihederférfi, akin jobban érezte a maga hatalmát, mint a
                  humanista-majmoló, holdvilágos verseket fábrikáló udvaronc ifjak bármelyikén.
                  Kedve telt benne, hogy egy nap tizszer arcába kergesse a vért. Hogy gorombán a
                  szemébe vágassa azokat a vaskos szépelgéseket, melyeknek századrészét se türhette
                  volna a nevelt és ildomos udvari ifjaktól.</p>
               <p>Rágyöngyözte egyforma fehér fogait Imrére.</p>
               <p>- Alább nem adod?</p>
               <p>A fiu komolyan ingatta a fejét.</p>
               <p>- Nem! Már kicsinek is olyan voltam, hogy mindég a legmagasabb fára másztam
                  fészket szedni.</p>
               <p>- És mindég elérted?</p>
               <p>Borbála tekintetében különös, dacos hirtelen-fény lobbant.</p>
               <p>A másik nem vette észre azt a csöppnyi gunyt a szája szegletében. Buzgón
                  bizonygatta:</p>
               <p>- Amibe én egyszer megakasztom a markom, az az enyém. De - tette hozzá
                  igazságoskodva - arra volt eset, hogy a fa derékba tört.</p>
               <p>- És te lepottyantál?</p>
               <p>- Együtt zuhantunk.</p>
               <p>A lány lecsukta a szemét, mint aki szédül.</p>
           <milestone n="7" unit="startSubChapter"/>
               <p rend="head">VII.</p>
               <p>A palotás kisasszonyokat összeterelték a munkaszálából és a konyhából. A hercegnő
                  házába küldték őket.</p>
               <p>Hedvig a tükör előtt fogadta a lányokat. Könnyü habos hálóköntöst viselt. Az
                  acélszin haja apró farudacskákra volt fölcsavargatva és Giovanna, a
                  hajfodoritásban is jártas vénasszony azzal foglalkozott éppen, hogy cukros vizzel
                  locsolgatta a felsodort tincseket. Igy majd mélyebbek lesznek a hullámok és jobban
                  tartanak a keményszálu erős fürtök, melyek most olyanok a fehér homlok körött,
                  mint a döfésre emelt apró szarvacskák.</p>
               <p>Az urnő arca szokatlanul piros volt. Előtte a faragott cicoma-asztalkán nyitott
                  levél feküdt. És a földön pecsétes boriték, egész összecibálva. Látszott, hogy nem
                  ért rá késsel bontani, akinek szánták. Csak a kisujját akasztotta bele. A papiros
                  villám-cakkos vonalban repedt. Tehát a türelmetlen kéz reszketett, alighanem.</p>
               <p>Mikor a lányok mögött bezárult az ajtó, az urnő végre megvált a levéltől.
                  Végigpillantott a várakozókon.</p>
               <p>- Kedveseim, - szólt - mától kezdve változást teszek a munkarendünkben. Reggel,
                  fölkelés után, ne menjetek a dolog-szobába, sem pedig a konyhákba, hanem kiki
                  maradjon az ágyas házban és ott várjátok be Giovannát, aki velünk elkészülve
                  szépitésetekre leszen.</p>
               <p>A vénasszony belocsolta az utolsó hajszarvacskát is. Kitette a megmártott pamatot
                  az ezerráncu sárga kezéből. Fogatlan szájával inye-csikorgósan rámosolygott a
                  leányokra, akik tiszteletteljesen, de meglepődve várták a további parancsot.</p>
               <p>A hercegnő magához intette az idősebbik Athinay kisasszonyt.</p>
               <p>- Nézd Giovannám! Ez a lány csinos volna. Az alakja formás, a válla kerek, a kezei
                  határozottan szépek. Hanem az orrán az a bibircsó, az rettenetes. Tudsz ellene
                  valamit?</p>
               <p>- Semmi, - libegtette Giovanna a feketefátylas fejét. - Patkányszőrrel fogom
                  lekötni, borsos ecettel bekenni. Egy hét alatt nyoma se marad.</p>
               <p>- Helyes. Kezd meg még ma.</p>
               <p>A lány elhalványodott kissé. Hátralépett.</p>
               <p>Az urnő a Homonnay-Drugeth kisasszonyt szólitotta.</p>
               <p>- Mutasd a bokádat, ma Chérie!</p>
               <p>A hajadonka piruldozott.</p>
               <p>A hercegnő türelmetlenül vonta össze a homlokát.</p>
               <p>- Mi az? - kérdezte szigoruan. - Csak semmi kényeskedés! Giovanna előtt nincs
                  titok. Neki mindent kell tudnia, hogy segithessen. És hogy mindnyájan szépek
                  legyetek, mert nagy napokra virradunk közelesen.</p>
               <p>Giovanna fölnyivákolt.</p>
               <p>- Bizony, Budára kerültök, mézeim! A királyi udvar előtt kell megmutatnotok, hogy
                  Szepesvárán értenek ám a szépitéshöz. Hát Giovannának hirét vigyétek, azt
                  mondom!</p>
               <p>A lányok megrebbentek, mint a galamb-sereg. Az arca egyszerre piros lett mindnek.
                  Még az Athynay kisasszony se borzadt már ugy a patkány-szőrtől.</p>
               <p>Az udvar!</p>
               <p>Ez volt mindnek a legtitkosabb vágya, bár emliteni kockázatos lett volna itt
                  akárkinek is, hogy Buda csak nagyobb vonzóerő, mint Szepes, akármilyen pazar
                  fénnyel igyekezett is Hedvig asszony tulragyogni a trón sugárzását.</p>
               <p>A vonakodó Drugeth kisasszony azonnal engedett a szégyenkezéséből. Felvonta
                  engedelmesen a ráncos posztószoknyácskáját.</p>
               <p>Nohiszen!... Nem volt az a boka éppen olyan tulságosan vastag. De a kelleténél
                  igazán erősebb volt egy-két paraszthajszállal.</p>
               <p>Giovanna szakértőleg tapogatta.</p>
               <p>- Nos?</p>
               <p>- Bőrbe varrjuk szorosan. Le nem fejtjük, amég olyan lesz, mint a kőszáli zerge
                  pipiskéje. Egyet se busulj aranymadaram!</p>
               <p>A vénség sorbavette a többi hajadonokat is. Azok nem huzódoztak most már. Sőt a
                  Somlyai Báthory kisasszony meg is lökte hegyes könyökével a pufók Tornallyay
                  lányt, hogy előbbre jusson.</p>
               <p>A cserfes Kun Ágota maga jelentkezett, hogy neki az orcáján piros patincsok
                  szoktak lenni, mikor a szakácsmester tulságosan beborsolja a tehénhus-pecsenye
                  lemóniás levét. Azonfelül szeplői vannak. Ha jól megnézzük, három is. És közülük
                  egy épp a szája szegletében, ami a savanyu ételektől azonnal kipattogzik.</p>
               <p>A bátor szóemelésre a többiek is hangjukhoz leltek. Zsivajlani kezdett a kis
                  szoknyás tábor. Azt lehetett volna hinni, hogy csupa szörnyeteg rutság valamennyi,
                  ha az ember nem látja közelről őket.</p>
               <p>A hercegnő elvágta a kerekedő vihart.</p>
               <p>- Csöndesen, csak csöndesen! Mind előadhatjátok a bajaitokat Giovannának, de majd
                  annak idején és helyén. Vonuljatok a szobátokba és egyenkint járuljatok elé. Aztán
                  pedig - vetett egy szigoru pillantást Sárikára, aki már a kilincset fogta, -
                  átmentek mind a zeneterembe és gyakoroljátok szorgalmasan azokat a világi
                  táncokat, melyekre az udvarmester oktat. A varrást azért nem hagyjuk abba. Sőt
                  esténkint a lefekvés később legyen egy órával s eggyel korábban a kelés. A
                  szabókat is beállittatom még ma.</p>
               <p>A leányok alig várták, hogy az ajtó becsapódjon mögöttük. Már a folyosón
                  összekapaszkodtak és széles örömükben egrégius nélkül is táncraperdültek. Csak
                  azt sajnálták, hogy az urfiakat nem értesithették erről a nagy esetről tüstént.
                  Az apródok a fegyverteremben egzerciroztak. A csukott ajtón keresztül
                  kihallatszott minduntalan a vivómester vezénylő hangja.</p>
               <p>- Állj, vissza!</p>
               <p>Vagy:</p>
               <p>- Előre, sujts!</p>
               <p>Valami tompán buffant. Mintha kóccal tömött bőrpárnát döngetnének buzogánnyal.
                  Pedig az a töltelék aligha lehetett kócból, mert hirtelen nagyot orditott. A
                  palotai szenteket invitálta lefelé az égből.</p>
               <p>Odabent Czibak Imre »dolgozott«...</p>
               <p>Amilyen félszeg volt a kis bölény a sikos padozaton, épp olyan rettegett
                  tekintéllyé lett a vivóteremben. A kard mesterére ismert benne, kézi ijjal pedig
                  senki se bánt hozzá hasonló ügyességgel a palotás ifjak közül. Apró puskával soha
                  célt nem tévesztett. A kopjázásnál, dárdavetésnél meg egyenesen félni kellett
                  tőle.</p>
               <p>Hát féltek is az udvaronc legénykék egytől egyig! Páros gyakorlatoknál nem akadt
                  már, aki kiálljon vele. A vivómesternek kellett palástul vetnie magát. A nóta
                  legtöbbször igy is siralmasan végződött. A kis bölény, ha egyszer belemelegedett,
                  nem hallgatott semmi kommandóra. Nem ismert »Állj«-t, csak mikor az ellenfele nem
                  állt a lábán. Ez rendszerint be is következett.</p>
               <p>Az urfiak előtt rendkivül megnőtt a tekintélye és ebből átsugárzott valami a
                  lányos házra is. A csitrik nem vették többé olyan nagy esetnek, ha el is vétett
                  valami pukeránclit. Hisz nem érthet mindenhöz egyformán jól az ember!</p>
               <p>Vivás után az apródok is a zeneterembe parancsolódtak. A hajadonok vártak már
                  rájuk.</p>
               <p>Lett vihorászás ennél a találkozásnál!</p>
               <p>A legénykék - illem ide, egrégius oda - hasukat fogták nevettükben. Csupa maskarák
                  voltak a derék lányok kivétel nélkül.</p>
               <p>Az Athinay kisasszony orráról tüske módjára állt el a kemény patkányszőr, amivel a
                  szemölcsét kötötte le Giovanna. A Somlyay Báthory kisasszonynak jókora zöld
                  paradicsom éktelenkedett a homloka közepén. A Tornallyay lánynak átton át
                  ragasztották tapaszokkal az arcát, Sárikának pedig a helyes kis tokája volt
                  felkötve szoros csimbókkal a pártája tetejére. Szinte kidagadt tőle a ragyogó
                  barna szemecskéje. A Drugeth kisasszony meg Kun Ágota a sarokban gubbasztottak
                  némán.</p>
               <p>- Hát tihozzátok mi ütött, hogy egyszerre mind invalidusok lettetek, hékám? -
                  fogta elő Imre a két kárvallottat.</p>
               <p>Azok félreforgolódtak, nem feleltek semmit.</p>
               <p>A táncmester tapsolt. A párok fölálltak.</p>
               <p>Imre tovább okoskodott.</p>
               <p>- Tik nem táncoltok?</p>
               <p>- Nem.</p>
               <p>- Miért? Hisz ennyi rokkant közt elcsusznátok szépen. Nektek legalább az orcátok
                  emberformáju.</p>
               <p>A hajadonok hallgattak. A Drugeth lány tovább sántikált, Kun Ágota pedig a
                  gyomrára szoritotta a két halovány kezét.</p>
               <p>Ő szegény belső orvosságot kapott...</p>
               <p>Imre végül elcsipte Sárika kötője sarkát. Táncba vitte, megpörgette mint az
                  orsót.</p>
               <p>- Ne forgaff buta, - nevetgélt a kislány az állát préselő szoros kendő alul. -
                  Bizony még orromra efek!</p>
               <p>- Veled meg mi történt? Fogad huzták talán?</p>
               <p>- Nem látod? Fépülünk.</p>
               <p>Imre a fejét csóválta.</p>
               <p>- Ugyan-ugyan hugom! Mért csinálsz ilyen maskarát magadból! Hiszen szép vagy te
                  anélkül is.</p>
               <p>- Igazán?</p>
               <p>- Hitemre.</p>
               <p>- Tetfem neked?</p>
               <p>- Nagyon. - Erősködött a fiu. De hirtelen el is némult.</p>
               <p>A levegő megtelt körötte rozmaring-illattal.</p>
               <p>Megfordult, Borbála állt ott.</p>
               <p>Kevéssel előbb jött le a terembe, nesztelen suhanással, mint a macska. Rajta nem
                  éktelenkedett se kötés, se pólya, se paradicsom. A gyomrát se fájlalta. Igaz,
                  hogy pattanásai, tokája és szemölcsei se voltak. Mégis, kedvetlennek látszott. A
                  pirosság lesápadt az arcáról. Fitos orrocskája, mintha megnyult volna. Szemei
                  alatt halványkék karikák. A mozgása bágyadt. Csak a hullámos, kissé duzzadt szája
                  virult a szokottnál is nyersebb vörös szinben. A teli ajkak azonban megrebbentek
                  néha. A kék szemek mereven furódtak Imre tekintetébe.</p>
               <p>Intett az apródnak.</p>
               <p>- Gyere.</p>
               <p>Imre leköszönt Sárikától. Boldogan hajolt meg előtte.</p>
               <p>Korán örült pedig. Nem sok köszönete lett a közelségből. A lány alig szólt hozzá.
                  Azt is a foga közül inkább. Immel-ámmal táncolt.</p>
               <p>Az apród végül kérdésre szánakozott.</p>
               <p>- Beteg vagy te is, kisasszonyom?</p>
               <p>- Eh, ostoba!</p>
               <p>A fiu elszomorodott. Némán imbolygott tovább a táncolók között.</p>
               <p>Az udvarmester szirupos hangon vezényelt:</p>
               <p>Eggyet, kettőt, három, négy.</p>
               <p> Szépen, szépen csak mindég...</p>
               <p>A lengyel változót próbálgatták. Aztán az egrégius uj mókát talált ki. De hogy
                  ahhoz szalagok kellettek volna, Borbála kiállt a körből.</p>
               <p>- Majd én küldök szalagot kegyelmednek. Gyere Czibak Imre!</p>
               <p>Sietve lépett ki az ajtón. Imre tétován haladt utána. A szivét a torkában érezte
                  lüktetni.</p>
               <p>Mi lesz most?</p>
               <p>Még sohase történt, hogy a lány igy magával hivta volna. Hogy szemtől-szembe
                  álljon vele, egyedül. Valami furcsa sejtelem azt sugta benne, hogy különös
                  dolognak megy elébe a nesztelenül suhanó lány nyult árnyéka mögött.</p>
               <p>A folyosó komor volt és sötét. A vastag ódon falak redvesen veritékeztek.</p>
               <p>Végre elértek Borbála szobája elé. A lány belépett. Imrét hangtalanul maga után
                  intette. Az apród zavartan állt meg a becsapódó ajtó mellett.</p>
               <p>Borbála a faliszekrényhöz sietett. Kurta, heves mozdulattal kinyitotta. Nagy
                  nyaláb pántlikát szórt le a szőnyegre. Aztán megfordult, a fiu szemébe
                  lobbant.</p>
               <p>- Ide gyere!</p>
               <p>Az apród engedelmesen görnyedt a szalagok fölé. Szédülten nyult utánuk. De a lány
                  nyersen rászólt.</p>
               <p>- Hagyd! Beszédem van veled.</p>
               <p>- Várom a parancsodat, kisasszonyom.</p>
               <p>- Vagy a büntetésedet! Megérdemelnéd, hogy életed hosszáig a tömlöcben lakozz.
                  Tudod-e?</p>
               <p>- Tudom, ha te mondod.</p>
               <p>Imre feje lassan a mellére horgadt. Eszébe se jutott védekezni az ismeretlen vád
                  ellen.</p>
               <p>Borbála egyszerre arccal fordult neki.</p>
               <p>- Felelj! Még mindég ugy szólsz hozzám, mikor magadban beszélsz?</p>
               <p>- Hogyan?</p>
               <p>- Hát ugy, amint a multkor este mondtad. Ej, ne magyaráztasd! Hiszen tudod te
                  azt.</p>
               <p>A fiu bólintott. Most már fölszegte a fejét.</p>
               <p>- Én sohase másitom meg, amit gondolok kisasszonyom. Ha hibáztam, jó. Büntess meg,
                  mint akármi jobbágyot. Állom.</p>
               <p>- De meg nem bánod?</p>
               <p>- Nem.</p>
               <p>- Ez az utolsó szavad?</p>
               <p>- Ez.</p>
               <p>- Vigyázz, - szisszent föl Borbála. - Nem tudhatod még, hogy mi büntetés vár az
                  olyanra, aki az anyám lányának biborba piritja az arcát!</p>
               <p>- Nem tudom. Igaz. És látod, nem is kérdezem.</p>
               <p>A fiu fölállt. Kiegyenesedett. Dacos nyugalommal nézte amazt, aki reszketett.
                  Egykedvüen vonta meg a vállát.</p>
               <p>- Legfeljebb az eshetik meg velem, hogy egy sötét éjszakán a porkolábotok
                  gondozásába kerülök. Sebaj! Az én koponyámból se lesz hitványabb por, mint
                  azokéból, akik eddig szépitették a kezed. Aztán legalább mindég veled lehetek,
                  rátapadva az ujjaidra, kisasszonyom.</p>
               <p>- S te ezért a bolondságért meghalnál?</p>
               <p>Imre fölbiggyesztette a száját.</p>
               <p>- Bolondság! Hiszen te magad oktattál ki, hogy nem bolondság rólad álmodni. Akkor
                  hát meghalni se az. A halál is álom. Én nagyon szépeket fogok álmodni a te kezeden
                  kisasszonyom, amig majd tart a poromból az iskátulyádban.</p>
               <p>A lány csak állt, csak nézett.</p>
               <p>Az arca hóvirág lett, a szeme zöld tó, a szája rubin-szivecske a havas partok
                  közt.</p>
               <p>Egy karszékre mutatott.</p>
               <p>- Ülj oda és várd a büntetésedet.</p>
               <p>- Te leszel a porkolábom?</p>
               <p>- Mint ahogy magam voltam a bírád.</p>
               <p>- Akkor meg éppen örülök.</p>
               <p>- Korán ne legyen! Látod, mi van a kezemben?</p>
               <p>Borbála magasra emelte a karját. Ujjai közt vékony, finom acélpenge csillant.</p>
               <p>Imre ráösmert.</p>
               <p>- A tőröd.</p>
               <p>- Az. Hegyes és éles.</p>
               <p>- Kár. Rövid ideig fogom érezni a kezed.</p>
               <p>A lány fölnevetett. Érdesen, bántón.</p>
               <p>- Ha jobb szereted lassan, apránkint, ezt épp megtehetem neked. Csukd be a
                  szemed!</p>
               <p>A fiu szó nélkül engedelmeskedett. Hátradült a puha széken. Hosszu sötét pillái
                  csöndesen ráereszkedtek a hamvas arcára. Ugyanolyan piros, élettel teli maradt az,
                  amilyen rendesen lenni szokott. Egy izma se rándult. Ugy ült ott az ólmos ablak
                  szines üvegjén behulló napsugárözönben, mint valami vasból kovácsolt fiatal
                  bálványisten.</p>
               <p>Borbála melléje lépett. Hosszan nézte. Aztán föléhajolt. Izgékony ujjai a
                  mesterkével, szironnyal himzett ing bodrai közt motoszkáltak.</p>
               <p>A hideg penge megérintette a sikos élő bőrt. Majd belecsókolt a barna husba. A
                  hegye elmerült.</p>
               <p>A lány keze megállt. Arca elnyult, szája köré két mély, szenvedő vonás merevült.
                  Az orrcimpái tulipán-nyilással tágultak.</p>
               <p>- Fáj?</p>
               <p>- Nem, ha a balkezedet mellette hagyod. Álmomban nekem igérted ugyis.</p>
               <p>Borbála hirtelen lekapta a balkezét.</p>
               <p>Szemei megszállott fényben ragyogtak. A tőr mélyebbre merült. Már nemcsak a bőrt
                  horzsolta. Sötét vörösen, mint a lángoló bibor, szivárogni kezdett a vér.</p>
               <p>A lány rámeredt. Homloka viasz-szinüre sápadt. Finom gyöngyökben veritékezett.
                  Aztán hirtelen kirántotta, elvetette az eszközt. Szája bugó kacagással ráégett a
                  telihusu szájra és ott is maradt, mig ki nem fogyott a lélegzetből.</p>
               <p>Az egrégius hasztalan várta a pántlikákat.</p>
               <p>Más táncba kellett fogni.</p>
           <milestone n="8" unit="startSubChapter"/>
               <p rend="head">VIII.</p>
               <p>Nem aludt Imre ezen az éjszakán egy szemhunyásnyit se. A szive ugy vert, mint a
                  motolla. Halántékaiban tüz égett, az ereiben olvadt parázs rohant. Nyeldeklője
                  minduntalan kiszáradt az emésztő forróságban.</p>
               <p>Félrerántotta a szuperlát függönyét, hogy több levegőt kapjon. Ez se hozott
                  enyhülést. Fölkelt hát és járkálni kezdett, mint a holdas. Az ablakhoz ment,
                  kinyitotta. A csillagok hüvös fénnyel sziporkáztak fönn a végtelen magasságu
                  égboltozaton. A hold egykedvüen merengett le ezüst udvarából. Jéghideg levegő
                  ömlött rá. A nyakára, mellére, ahol még ott lüktetett a különös délelőtt különös
                  emléke. Ha nem érezte volna a seb tüzelését, talán el se hiszi, ami vele történt.
                  De érezte. És hinnie kellett azt, amit nem tudott és ami ezer kérdést görgetett a
                  fülledő agyába.</p>
               <p>Mi volt ez?</p>
               <p>Attól az uttól, amit otthonról idáig tett, hogy került eddig az ablakig? A játékos
                  kedve hogy ért el a mostani emésztődésig, melyben megzavarodott a nyelve, elhagyta
                  a szokott mély gyermekálma, a füttyös-nótás vidámsága és minden, amit hazulról
                  magával hozott?</p>
               <p>Egy nyugtalan, verdeső fehér kis kéz rángatja, sodorja valami ösmeretlen igézetbe,
                  aminek a nevét se tudja, vihar-szelét se érezte. S mégis, a vihar már itt van.
                  Benne robajlik és borogatja a lelkében az édesanyja drága virágos kertjét.</p>
               <p>Kik voltak ezek az emberek, akik olyan boszorkányos gyorsasággal hámozták le róla
                  a tegnapi énjét, szokásait, kedvteléseit, hogy maga se vette észre? Ki volt ez az
                  asszony, aki szépséget és fölséget sugárzott magából és akinek sugárzásában mégis,
                  hideg havazkodott, félelem dermedt? Ki az ő ura, aki alig idősebb nála s
                  ugyanakkor tapasztalatban, tervekben: vénebb az apjánál is? Akinek játéka a
                  politika. Utja országhatártól országhatárig vezet és akinek kimondatlan szava is
                  parancs?</p>
               <p>Igen, kicsodák ezek mind?</p>
               <p>Főleg pedig: ki ez a lány?</p>
               <p>Angyal, vagy boszorkány? Tündér, vagy démon?</p>
               <p>A szőke haja fényes és selymes. A szeme végtelen kékségü, mint a határtalan
                  égbolt. Makulátlanul tiszta, mint a Szüzanya szeplőtlen köntöse. Fehér rajta
                  minden, mint a kerubinok az irott képeken.</p>
               <p>De ha égből szállt csuda, ha olyan, amilyennek a szenteknek lenniök kell, miért
                  hinti akkor embercsontok porával a kezét? És az a kéz hogy bir vérontó szerszámot
                  fogni? Hogy tudja megmeriteni? Készakarva fájdalmat okozni? És mire neki a
                  rettegés, a gyötrelem mások arcán?</p>
               <p>Játék? Csak játék? A főuri kisasszony kedvét tölti az apróddal?</p>
               <p>Tegnap Dóczy János volt itt apród. Ma ő. És holnap, ki tudja, ki lesz? Ki fog ülni
                  abban a karszékben? Kinek mellén bomlik meg a gyolcs? Kinek vére serked? Kinek a
                  szájára ég rá az a száj?</p>
               <p>Fölrezzent, körülnézett.</p>
               <p>Ki kiáltott itt nemet?</p>
               <p>Alig ösmert a saját idegen hangjára.</p>
               <p>Becsukta az ablakot, leült a kályha mellé a medvebőrre. Aztán fanyarul
                  elmosolyodott.</p>
               <p>De ki hát ő maga, hogy tiltani, vagy parancsolni merészeljen neki bármit? Annak,
                  akit röviddel még nem is ösmert és akitől egyszer, talán nem is sokára, megint
                  külön szakitja majd az utja? Akit trónok fényessége, sorsok magassága és célok
                  mélysége választ el a pelyhedző állu kis legénytől, a szürke apródtól?</p>
               <p>Megrettent a puszta gondolatra is.</p>
               <p>Elvesziteni?</p>
               <p>Nem nézhetni rá többé a napraforgó teli napbanézésével? Jót, rosszat válogatás
                  nélkül, szidást és kedveskedést nem várhatni, nem kapni tőle?</p>
               <p>Összeszorult a torka. Szeméből valami meleg, teli csöpp serkedt a pillái közé.
                  Szivárgott, aztán lehullt csendesen a padlatdeszkára. Utána bámult ijedten.</p>
               <p>Sirt.</p>
               <p>Tehette. Magában volt ebben a nagy magányban. Csak a csillagok szeme
                  virrasztotta.</p>
               <p>Idők multán megtörülgette az arcát dacosan, legényesen a dolmánya ujjával. Az a
                  tépett kis keszkenő ott a szive fölött, a két vitézsujtás közé gombolva, ugyis
                  kevés lett volna már leszárogatni az ember-könnyeit! Jó Czibak Lőrincné nemzetes
                  asszony, ott Palotán, ezentul kár a rokkát olyan sebesen hajtani! Himes pamuttal
                  hurkot kötni! Dísznek valók azok az apró holmik, semmi másra.</p>
               <p>A kandallóban feldohogott a tüz. Éledő kedvvel falt a hasábfába. Imre arca
                  megkeményedett. Mintha ő is átment volna az edző tüzön, mely felé gyermekeket
                  inditanak az anyák, hogy férfiakat kapjanak belőle vissza. Hajlatlan nyakuakat,
                  magukban, maguknak akarókat, a szüle-ölektől más asszonyi állatokhoz
                  fordulókat.</p>
               <p>Imre fölszegte a fejét.</p>
               <p>Akárki is ez a lány, kell neki! A sorsa pecsétje ráégett a szájára ma reggel. Kell
                  ez a szédület még és még. Egy életen át mindég, a mindégen tul is. Ha titkok
                  medrében huzódva, seb-áron az életét kellene is váltságul fizetni érte. Semmi
                  ezért a büszkeséges, nagyságos csudáért, ezért a lányért, aki az övé lesz.</p>
               <p>Földet, vagyont harácsolni, játék érte, ha ugy kivánja. Dicsőséget, hangot
                  kópja-hegyre könnyü érte tüzni. Vagy bölcs fóliánsok lapjai közül hires nevet
                  kivarázsolni számára. Mi az neki?</p>
               <p>A legényke karján megfeszült a posztó. Melle kipattant a vitézkötések
                  aranyabroncsai közül. A tennivágyás ugy megdagadt benne egyszerre, hogy már csak
                  akadályokat kivánt hozzá, amikben megjátszassa, mint a kitörő csikót.</p>
               <p>Fölállt, megropogtatta a derekát.</p>
           <milestone n="9" unit="startSubChapter"/>
               <p rend="head">IX.</p>
               <p>Hedvig asszony közeledett szivósan megharcolt céljához. Végre megérkezett, nem
                  ugyan a várva-várt Szathmáry György, csak a levele. De ez a levél már Budáról
                  keltezve, az udvar hangulatának alapos megváltozását jelentette. A szépségéről és
                  bölcseségéről egyformán emlegetett váradi püspök beváltotta Verbőczy ur jóslatát.
                  Megint a régi méltóságában tündökölt a királyi palotában. Sőt a befolyása jócskán
                  meg is növekedett, mert a szélkakas udvari népség igyekezett előzékenységben
                  tultenni egymáson, hogy a visszatért kegyenc neheztelését az exilumért lehetőleg
                  elháritsa magáról és a történetekben való ártatlanságát igazolja.</p>
               <p>Szathmáry György nagyobb ur volt ma a budai várban, mint valaha. Az ő eszétől
                  várta az udvar, hogy a fölgyülemlett veszedelmet a fejek felül elforditsa és a
                  készülő jégverés elől, amit lehet, tető alá mentsen.</p>
               <p>Mátyás halála óta egyre jobban torlódott az elégedetlenségek és nyomoruságok
                  fellege, mely mindent elsöprő terhével most hirtelen leszakadni készült. A
                  főnemesség fékevesztett önkénykedése és kapzsisága, mely már annyira ment, hogy
                  önzésében nem ösmert se hazát, se nemzetet, mely csak jogokat harácsolt, de a
                  kötelezettségek alul következetesen kitért, rohamosan élte föl, mindazt az
                  erőtartalékot, amit Mátyás felhalmozott. Belső békét, külső tekintélyt, törvényt
                  és becsületet.</p>
               <p>A tohonya Ulászló betegsége óta arra se volt való többé, hogy a trónban ülve
                  legalább jelképezze a királyi hatalmat és bibor palástjával leplezgesse a
                  feneketlen züllést. Mióta szél érte, egyre göthösködött. Egy izben halálhirét is
                  költötték, ami még jobban siettette a nagy leszámolást.</p>
               <p>Az agyonzaklatott, kizsákmányolt és törvényes jogaiból kijátszott köznemesség,
                  melyet viszont a baromi sorsba sanyargatott jobbágyság leszegényedése és
                  elkeseredése közvetlenül szorongatott, kitünő szövetségesre talált a roppant
                  vagyonu és befolyásu Zápolya-családban. Hiszen Hedvig asszony tervei fiával
                  szintén az oligarchia elleni küzdelemre utaltak, mert kézenfekvő dolog volt, hogy
                  egyetlen magyar főur begye se venné be a magával egy sorból kinőtt királyt, ha
                  csak annak hatalma nem volna rá, hogy magát fölibük kényszeritse.</p>
               <p>- Nos, hát lesz hatalma!</p>
               <p>Tescheni Hedvignél készen várt a terv.</p>
               <p>Gyorsan fölismerte a kedvező pillanatot és habozás nélkül cselekedett. János a
                  köznemesség élére állt s mire Budán az érdekeltek észbekaptak, a nemzeti párt már
                  meg is volt szervezve.</p>
               <p>Most aztán egyszerre lelohadt az udvar nevető kedve. Az emberszámba se nagyon vett
                  »tótocska«, a »Jankó«, a »tegnapos gróf«, akinek apja még bocskorban dagasztotta a
                  sarat, hirtelen fenyegető veszedelem módjára tornyosult a látóhatárra. Számba
                  kellett venni és megbékiteni jóidejében, amig lehet!</p>
               <p>Igen ám, de »Jankó grófhoz« Hedvig asszony hiuságán keresztül vezetett az ut!
                  Hozzá pedig Szathmáry György a legbiztosabb utmutató!</p>
               <p>Nem maradt más hátra, Candalei Anna asszonynak ez egyszer palástul kellett vetnie
                  a maga büszkeségét. Egy jeles napon koronás pecsétü levél köszöntött be
                  Szepesvárába, melyben a királynő meghivja kedvelt rokonát és hivét, hogy a
                  szomoruan indult farsangot jelenlétével fényesebbé tenni s holmi apró, rég elmult
                  félreértéseket elfelejteni kedveskedjék.</p>
               <p>Megtörtént hát a nagy elégtétel!</p>
               <p>A büszke liliomos francia királyasszony kénytelen utána menni annak, akit
                  valamikor nem győzött elég gyorsan meneszteni!</p>
               <p>Jó.</p>
               <p>Hedvig asszony számitásában régen szerepelt már ez a tétel is. Udvarának pompája
                  készre szövögetve várt a falszekrényben. Az udvarhölgyei pedig olyan zergelábakon
                  pipiskedték hibátlan szépségüket, hogy azokra ugyan nem hiába fogyott a szepesi
                  paradicsom, se a rhebarbara.</p>
               <p>A hercegnő csomagoltatott. Ujan vonatott, arany-ezüst hámos, bársonnyal, tükrökkel
                  ékes bőrhintaiban fölvonult a budavári Zápolya-palotába, ahol egy évi csend után
                  ismét fölkanyargott a vidám kacagások ezüst-pántlikája.</p>
               <p>A farsangi mulatságok egymást érték. Mindenki ki akart tenni magáért és egy
                  pillanatra ugy látszott, mintha megint visszasugárzottak volna a Mátyás alatt élt
                  szép idők. Hedvig asszony ragyogott az udvarnál és Candalei Anna nem igyekezett
                  árnyékot vetni erre a csillogásra.</p>
               <p>A dáridós napok gyorsan peregtek. Szinte észrevétlenül fordultak a kalendárium
                  lapjai Böjtelő havában a rákosi országgyülés terminusára. Eredetileg azzal a
                  ravasz föltevéssel tüzték ki erre a szokatlan időre, hogy az ördögnek se lesz
                  kedve ilyen hidegben-sárban, hóban és hólében tipratódni, hanem kiki szépen otthon
                  marad a jó meleg sutton. Legfeljebb az bátorkodik el, aki anélkül is Budán
                  őgyeleg. Az ilyenek pedig csupa rendes udvarjáró emberek. Nincs mit tartani tőlük.
                  Azt az egy-két szájast meg, aki mégis fölkocogna a saját hangját élvezni, majd
                  ráncba szedik a főuri bandériumok. Fő, hogy az országgyülés névleg megtartódjék és
                  ezzel az ördögnek kijáró gyertya meggyujttassék.</p>
               <p>Másképp történt.</p>
               <p>Asszony járt a gyertyával.</p>
               <p>Mintha a föld alól bujtak volna elő, egyszer csak hemzsegni kezdett a sok
                  ismeretlen nemes embertől Buda. És Rákos mezején, sürü egymás mellett mint a
                  kucsma-gomba, sorakoztak máról-holnapra a szállás nélkül maradtak sátrai.</p>
               <p>Erre a hirre kezdtek az udvarnál észbekapni.</p>
               <p>Perényi palatinus előző nap délután lóra ült és a főpapság, főnemesség kiséretében
                  Rákosra ugratott, kihirdetve, hogy a király - betegsége miatt - az országgyülésen
                  megjelenni nem tudna, ezért azt Szent Jakab havára hivja össze.</p>
               <p>A tekintetes karok és rendek megköszönték szépen a nádor szives fáradságát és
                  minden jót kivánva őfelségének, azt izenték, hogy csak szunyókáljon békével az
                  ágyban, megbeszélik majd nélküle is egész rendesen a megbeszélni valókat.</p>
               <p>- De ez a tere-fere nem bir joghatállyal! Törvénytelen lesz, amit igy határoznak
                  kegyelmetek! - pattogott a nádor.</p>
               <p>- Gondoskodunk mink illő hatályról is, azért ugyan egyet se busuljanak, -
                  nyugtatták meg Perényi urat az egybegyültek.</p>
               <p>A küldöttség hát visszalovagolt Budára.</p>
               <p>- A szösz tudja, mit akarnak. Majd előállnak vele holnap! Veszedelmes dologban
                  aligha sántikálnak, mert a Laci-konyhák már lesátoroztak és a hordók csapon
                  vannak.</p>
               <p>Másnap aztán Rákos mezején már korán reggel gyülekezni kezdtek az urak. Mert jó
                  ugyan a puha vánkosokon heverészni, de a törvényhozás se utolsó mulatság néha. Ki
                  lehet teregetni a hangot, hosszu hónapokon feltorlódott honfibut és lelkesedést!
                  Van »vivát« és »pereát«. Barátkozás és acsarkodás. Minden, ami a magyar sziveknek
                  kedves. Alkalom kinálkozik végre a köznemesség számára, hogy összemérje a maga
                  erejét az oligarchiával és megösmerje a saját embereit, akikkel összekomásodni
                  ajánlatos.</p>
               <p>A fortélyos-poharak nem hiába jártak, János se koptatta haszontalanul a lova
                  patkóját, se a nemesi kuriák kilincsét. Jóval az országgyülés megkezdése előtt
                  együtt találta itt mindazokat a hüséges hiveit, rokonait és barátait, akikre
                  számitott.</p>
               <p>Czibak Imre sorba ösmergette fel a biharországi urakat is. A Bajomiak, Izsákiak,
                  Esztáryak, Bessenyeiek, Majsayak, Tordayak, az Ártándyak, Bacsók, Toldyak,
                  Pázmánok, Zólyomyak, Csákyék és Telegdyék eljöttek mind egy lábig. De nem
                  hiányzott Deák Simon ur, Somlyay Báthory István, Kun Gothárd, Drugeth Ferenc,
                  Homonnay Jakab és a Zápolya-ház legtávolabbi vidékeken lakó cimborasága sem.</p>
               <p>Egy-egy mozgó vagyon, lóháton dagadó bársonytorony, szőrme- és ékszerhalmaz volt
                  mind. Ugy, hogy az Ujlaky herceg háromszáz rend diszruhája közül a legcicomásabb
                  se keltett olyan feltünést, mint azt előre remélte. A karkötőjét is, melyet külön
                  erre az alkalomra vásárolt hetvenezer kemény aranyon, hiába csörgette
                  minduntalan. Kevés bámulója akadt.</p>
               <p>Mikorra a sápadt fényben tündöklő téli nap már föluszott az égbolt peremére, a
                  kulacsok jócskán kiürültek. A vivát-kiáltások tengerré dagadtak.</p>
               <p>János nyugodt mosolygással, szótlanul ült a sátorban sziporkázó parazsas üst
                  mellett. Nem mozdult, mig Verbőczy nyulánk alakja oda nem rajzolódott a
                  sátor-bejárat elé.</p>
               <p>Akkor aztán fölkelt. Intett Imrének.</p>
               <p>- Gyere.</p>
               <p>Kiléptek a szabad nagy térségre, melyen félkörben tarkállott a tizezernyi lovas
                  tömeg. A ritka levegőn mint óriás sikoltás szisszent át a kirántott kardok
                  csesszenése. Felharsant a jelszó:</p>
               <p>- Éljen a nemzeti párt! Éljen Zápolya János!</p>
               <p>A rárómadarak, struccok, kerecsen, sas, keselyü és darutollas süvegek lobogtak a
                  lelkesedés orkánjában. A gerendákból barkácsolt emelvényen, szembe a bámészkodó
                  nappal, fölsudárodott Verbőczy István szikár alakja. Leemelte kócsagtollas
                  fövegét és messzi hallatszó érces hangja végigzugott a sorokon:</p>
               <p>- Testvéreim, véreim! Magyarok! Mindnyájan tudjuk, hogy miért jöttünk ma ide,
                  Rákosnak hires mezejére, a szent törvényülő helyre. Egy cél, egy gondolat,
                  egyetlen eszme volt az, ami bennünket az ország minden részéből együvé terelt. A
                  mi nemzetünk, édes magyar hazánk megerősitése és megvédése minden külső-belső
                  veszedelem ellen. Tovább ne menjünk dolgainkban, sem szavainkban egy hanggal se,
                  valameddig nagy esküvéssel ezt az Istennek kedves, magyarnak hasznos szándékunkat
                  meg nem pecsételtük.</p>
               <p>Dörgő éljen felelt.</p>
               <p>A térség közepén kis halom duzzadt. Verbőczy arra felé irányitotta most a lépteit.
                  A dombon százados fa roppant tönkje hevert. Mellette véres bárd.</p>
               <p>Verbőczy magasba emelte.</p>
               <p>- Tisztelendő, méltóságos, tekintetes és vitéz rendek! Fogadjuk meg Isten orcája
                  előtt, hogy valameddig egy csöpp vérünk betart, valameddig a szivünk csak egyet
                  dobbant, az a mi dicső nemzetünkért leszen!</p>
               <p>- Fogadjuk! Fogadjuk!</p>
               <p>- Esküdjünk meg, hogy kéz a kézben és váll a váll mellől el nem tágitunk,
                  valameddig számot tartunk az igaz magyar névre!</p>
               <p>- Esküszünk!</p>
               <p>- Aki e szent kötést netán fölbontani, a közösségben széthuzást szitani, vagy a
                  nemzet jóvoltát elárulni vetemednék, ime, igy sujtson rá földön a bakó és mennyből
                  a seregek urának haragja!</p>
               <p>- Halál reá!</p>
               <p>A bárd megvillant. Pengéje éles reccsenéssel csapódott bele a fába.</p>
               <p>Most Ártándy Pál szökött a bárd mellé és lábát annak fejére dobbantva, harsogott a
                  nyüzsgő tömeg felé, azon az ékes-szóló nyelven, mely ellenállhatatlan orátorrá
                  avatta.</p>
               <p>- Véreim! Magyarok! Szomoru szemmel látjuk Mátyás dicsőséges országlása után édes
                  hazánk szétrongyoltatását, csufos pusztulását. Kérdem, kik az okai ennek? Eleink
                  vérük bő hullatásával szerezték ezt a földet. Vassal-fegyverrel manapig hüen
                  oltalmaztuk. De ki küzdhet nyilt sisakkal lappangó métely ellen? Ki csöpögtethet
                  ősi szittya erkölcsöket azokba, akiket husunknak-lelkünknek idegen nemzet vetélt?
                  Ezek inkább dologtalanságra és henye dőzsölésre adják magukat, mintsem a
                  fegyverforgatásra, magyar dicsőségünk növelésére. Elég volt az idegen rongyból,
                  idegen királyokból! Ütött az óra, hogy szent István trónusára magyar vérből való
                  utódot biztositsunk. Nem kell a pozsonyi szerződés! Polyák után a német, Ulászló
                  után Miksa! Nem kell senki jöttment! Éljen a nemzeti párt! Éljen a nemzeti
                  királyság!</p>
               <p>- Éljen!</p>
               <p>- Vesszenek a herék! Vesszenek az idegen virtusok!</p>
               <p>- Halljuk Esztáryt! - rikoltott föl valaki a bihari táborban.</p>
               <p>Esztáry ur lobogott a bárd mellett, mint valami élő vörösbársony fáklya.</p>
               <p>- Tisztelendő, méltóságos, tekintetes és vitéz rendek! - heveskedett. - Az ország
                  többségét ime az itt jelenlevő nemzeti párt képviseli. Semmi kétség benne. Mért
                  kerülgetnénk, ami egyenes? Mért halogatnánk, ami a körmünkre égett? És ugyan mért
                  kimélgelnénk azokat, akik minket sohase kiméltek: a hatalmaskodó főurakat s a
                  Jagellók Istentől elfajzott potyadékát? Pokolba az egész gyülevész haddal! Ha már
                  egyszer ilyen szép közakarattal eggyé állottunk, ajánlom, tegyük is le mindjárt a
                  trónról és jöjjön közülünk való, szavunkat megértő, szivünk dobbanását megérző,
                  magyar király!</p>
               <p>A hang elrobajlott. Azonban se »vivát«, se »eláll!« nem harsant a váratlan bihari
                  szóra.</p>
               <p>János arca halványabb lett. Vállán átrebbent egy gyors, galváni ütés. Valamit
                  suttogtak fojtott hangon a hozzá hajló Verbőczyvel. Imre fülelt, de mégse értett
                  semmit ebből a magasabb diplomáciából. Csak annyit tudott, hogy Esztáry bátya
                  szakasztott ugy beszélt, mint a jó Czibak Lőrinc ur szokott otthon. Azon a
                  világos, egyenes nyelven, aminél nincs szebb és igazabb a kerek világon.</p>
               <p>A palotai fattyuban megtorlódott a lélek.</p>
               <p>Dörgő kiáltásban felejtkezett haza:</p>
               <p>- Éljen!</p>
               <p>A bihari urak odavillantak. Elkapta őket is a fiatal hang tavaszi sodra. Bihar
                  helyeselt, csörömpölt.</p>
               <p>Verbőczy ur alig győzte oltogatni a föllángoltakat.</p>
               <p>- Tekintetes rendek, vigyázzunk a hebehurgya szóval! Ulászló királyunk homlokát a
                  szent kenet érte. Feje István koronáját viseli. Vele tehát magyarok országában
                  semmi kisebbités, sem aláztatás nem történhetik. Az ő sorsa Nagyasszony pátrónánk
                  palástja alatt vagyon, akiben bizunk mindörökké. A mi dolgunk betelt azzal, hogy a
                  sanyargatott nemzet nevében vétót emeltünk a törvénytelenül létrejött és ránk
                  erőszakolt pozsonyi paktum ellen, mely az ország koronáját idegen kézre akarja
                  játszani. És mikor elhatároztuk, hogy a jövőben csak magyart fogunk királlyá
                  választani. Nincs más teendőnk, mint hogy ezt az elhatározásunkat őfelségének illő
                  mód megizenjük és döntésünk számára a kellő biztositékot megszerezzük.</p>
               <p>Bihar morgott, a hüvösebb fölvidék, a józan alföld pedig helyeselt. A higgadtabb
                  álláspont győzött. A határozat tolmácsolásával megbizták Verbőczyt. Ezen aztán
                  Esztáryék is megbékéltek. Verbőczyt egyformán nagyra tartotta mind a két fél.</p>
               <p>Az aulista urak lóhalálban vágtattak Budára, hirül adni az udvarnak a fenyegető
                  veszedelmet.</p>
           <milestone n="10" unit="startSubChapter"/>
               <p rend="head">X.</p>
               <p>Zápolyáék velencei stilusban épült, fehérmárvány-loggiás budavári palotája ugy
                  trónolt a Szent János-utcában, a mezitlábas barátok komor klastroma mellett, mint
                  valami csipkés patyolatpárta. A hattyuprémes kék darabontok vártája előtt nagy
                  volt a jövés-menés. A várakozó teremben nyüzsögtek az urak, akik Rákos mezejéről
                  jöttek fel Jánossal, hogy Verbőczy István kiséretét maguk közül kiválogassák.</p>
               <p>Mig az urak tanakodtak, Hedvig hercegnő Tomiczky gróf krakkói főesperest, a
                  fiatalon merész ivpályát befutott lengyel udvaroncot kérette a főajtónállóval.</p>
               <p>Mióta Szathmáry György végképp visszapolitizálta magát az udvarhoz és Candalei
                  Anna fénykörében sütkérezett, a hercegnő tüntető kegyeivel halmozta el a csinos
                  fiatal diplomatát, akit a világiason tul merészkedő modora, csipős cinizmusa és
                  nagy humanista miveltsége az idei udvari farsang legkapósabb lovagjává
                  koronázott.</p>
               <p>Hogy ez a kénytelen megalkuvás hány széttépett zsebkendőjébe, megirt, de el nem
                  küldött levelébe került a gőgös asszonynak, azt egyedül Giovanna tudta volna
                  megmondani, aki a nyügös napok alatt ugyancsak megszenvedett. Urnője
                  szemrehányásokkal ostromolta. Szidalmakkal halmozta el, amiért szépitő tudományát
                  nem igyekezett rajta jobban hasznositani.</p>
               <p>- Nem is csudálkozom, - hajtogatta, - hiszen nézd, ez a tincs itt a balfülem
                  mellett egészen szürke. És a szeplőhuzó vized se ér semmit.</p>
               <p>Giovanna nem védekezett. Ismerte a zsarnokát, aki nem türt ellenmondást még akkor
                  se, mikor maga tudta legjobban, hogy mennyire tuloz. Az »egész szürke« hajtincsből
                  mindössze egyetlen ősz hajszál volt igaz, a szeplőhuzó viz pedig bátran lehetett
                  rossz is, mert a hercegnőnek csak képzelt szeplői voltak.</p>
               <p>Mindazonáltal Giovanna hallgatott, félve azoktól a szenvedélyes kitörésektől,
                  melyek néha az eszméletlenségig ragadtatták az asszonyát. Igyekezett inkább, hogy
                  egy csomó uj szer segitségével még tündöklőbbé varázsolja azt, aki anélkül is az
                  ország virágoskertjének legpompázatosabb rózsái közé számitódott. Ujabban
                  szamártejben mosdatta és nyers hus-szeletek közé kötötte éjjelenkint az urnője
                  arcát, hogy puha üdeségét fokozza.</p>
               <p>Az eredménnyel maga Hedvig is meg volt elégedve. A csiszolt kristálytükör ma
                  hibátlan szépségü arcot sugárzott vissza. Ráncnak, gyürődésnek, zavaró foltoknak
                  nyoma se mutatkozott sehol. A hullámos fekete fürtök acélos fényben csillogtak ki
                  az aranybogláros koronka alul. A sugár alakon olyan kifogástalanul simult az
                  ezüstgalonokkal bőven meghányt, halhaju kamuka ruha, hogy Tomiczky ur köszönni is
                  elfelejtett bámultában, mikor a bekiáltó mögött a terembe lépett.</p>
               <p>Hedvig kézmozdulattal küldte el a szolgát. A fiatal lovagnak maga mellett mutatott
                  helyet a lépcsőfeljáratos, baldachinos emelvényen, a trónformáju karosszékénél
                  alacsonyabb hátu székben.</p>
               <p>- Kegyelmed talán már nem is jönne látogatásomra Comes uram, ha nem hivatnám? -
                  mondta olyan kihivó hangon, amire cáfolatnál nem is következhetett egyéb.</p>
               <p>A főesperes ur - éppen nem paposan - meghajtotta térdét az urnő előtt és husos,
                  csupasz szájára nyomta annak illatos kezét.</p>
               <p>- Fenséges asszonyom alaptalanul vádolja a leghódolóbb szolgáját. Mióta az a
                  kitüntetés ért, hogy fenséged...</p>
               <p>Hedvig gyorsan Tomiczky szájára tette egyik ujját.</p>
               <p>- Csitt, Comes! Ez nem a galantériák ideje, hanem a munkáé. Arról számoljon be
                  kegyelmed, hogy mit szóltak az udvarnál az országgyülés határozatához?</p>
               <p>- Teljes konsternáció, fenség. Amint Hungária legszebb asszonya akarta.</p>
               <p>Hedvig szemében csillanás volt az öröm.</p>
               <p>- Ugy hát sikerült?</p>
               <p>- A maga egészében.</p>
               <p>- Mivel oszlott szét az udvari tanács?</p>
               <p>- Most is együtt vannak. Várják a küldöttséget. Ki akarnak térni, hogy időt
                  nyerjenek.</p>
               <p>- A régi recipe!</p>
               <p>- Hja asszonyom, a vágtató szekérnek nem jó elébe állni. Könnyen eltipor.</p>
               <p>- Inkább egy lökés oldalról. Ugye?</p>
               <p>- Kedvező pillanatban. Igen.</p>
               <p>- Résen talál.</p>
               <p>A hercegnő hátradült. Éles tekintete elfelhősödött. Zavartan kezdett babrálni a
                  gyöngyös övéről lefüggő selyemtarsolykával. Majd fölkapta a fejét. Tomiczky szeme
                  közé villant.</p>
               <p>- Szathmáry György is résztvett a tanácskozásban? - kérdezte.</p>
               <p>A csupaszra borotvált rózsás arcról hirtelen elillant az örökös szőke
                  mosolygás.</p>
               <p>- Fenséged még mindég a szép váradi püspökre gondol!</p>
               <p>- A házunk érdeke Comes uram, hogy számbavegyek minden tényezőt.</p>
               <p>- Igy hát csak politika?</p>
               <p>- Semmi egyéb.</p>
               <p>- Fenséged boldoggá tesz, - fuvolázott Tomiczky. - Jól esik hallanom azok után,
                  amiket rossz nyelvek az udvarnál suttognak.</p>
               <p>- És ugyan miket?</p>
               <p>- Hogy Szathmáry ur régebben gyakran levelezte fenségedet.</p>
               <p>- Ugy!</p>
               <p>- Igen. És hogy fenséged is kegyes volt a váradi számkivetés idejét leveleivel
                  megédesiteni.</p>
               <p>A hercegnő gunyosan csipte össze a szemét.</p>
               <p>- Ha szabadna tudnom, melyik énje háborodott föl ezen? A pap, a diplomata, vagy
                  pedig a férfi?</p>
               <p>Tomiczky a mennyezetet kémlelte. Ujjai fürgén babráltak a világias, diszes lovagi
                  öltönyén, melynek feszülése gyors és alapos elhizást jósolt. Arcán mosolygás
                  ravaszkodott, amint az urasszony kék-eres karja fölé hajolt.</p>
               <p>- Fenség, - mondta, - be kell látnia, hogy önnel szemben nehéz a válaszolás. Egy
                  bizonyos. Engem feszélyez maga a puszta gondolat is, hogy Szathmáry György
                  egyáltalán a világon van.</p>
               <p>- Mért éppen ő ne lenne?</p>
               <p>- Kivánja tudni fenséged?</p>
               <p>- Érdekelne.</p>
               <p>Tomiczkyban egyszerre nagyot lobbant a lengyel.</p>
               <p>Heves mozdulattal csapott a levegőbe.</p>
               <p>- Eh asszonyom, ne kerteljünk! Ön helyett is gyülölöm ezt az embert.</p>
               <p>- Nevetséges.</p>
               <p>- Nem találom. Inkább tragikomikus. Fenséged Szathmáry urat meghivására
                  érdemesitette.</p>
               <p>- Miért ne?</p>
               <p>- Szathmáry ur a meghivást el is fogadta.</p>
               <p>- Természetesen. Nem látok ebben semmi rendkivülit. Szepesvár nem zárda, Szathmáry
                  ur pedig nem cseri-barát. Még csak nem is fölszentelt pap. Oda mehet, ahová
                  akar.</p>
               <p>Tomiczky felszökött.</p>
               <p>- Igen, ez az! Szathmáry ur nem barát, nem pap, de ami rosszabb ennél, nem is
                  lovagias férfi! Anna királyasszony hivására egyszeribe elfelejtett izlést és
                  kurtoáziát s fenségedet refüzirozta! Ez volt a legjobban megnevetett tréfa ez
                  idén. Az udvar apraja-nagyja ezen vidul, ha már ki kellett mondanom!</p>
               <p>Ezuttal a hercegnő pattant föl. Fakó lett a szája szegletéig.</p>
               <p>- Ha jól értem, szólt rárohanó pillantással, - kegyelmed ezt privát sérelemnek
                  hajlandó tekinteni és nem veszi észre, hogy ezzel engem megaláz.</p>
               <p>- Asszonyom!...</p>
               <p>- Hallgasson Comes. Nem türöm, hogy tovább gyanusitson. Nem türöm, hogy olyan
                  valakit lásson bennem, akit elhagyni, vagy mellőzni lehetne! Megértett engem?</p>
               <p>Azok az acélfényü szemek olyan vad lobogással tüzeltek, hogy a lengyel egyszerre
                  udvaronccá hamvadt vissza tőlük.</p>
               <p>Lehajtotta a fejét.</p>
               <p>- Fenség, gráciáért esedezem.</p>
               <p>- Ha férfi kegyelmed, akkor ne esedezzék, hanem csikarja ki magának, amire
                  vágyik!</p>
               <p>- Jelölje meg legalább az utat!</p>
               <p>- Megpróbálom, - enyhült az urnő és helyére lankadva, nehány pillanatig lecsukott
                  szemmel tünődött.</p>
               <p>Aztán föltekintett. Élesen, parancsolóan.</p>
               <p>- Figyeljen. Azt akarom, hogy akik tegnap nevetni merészeltek, holnap rettegjenek.
                  Elsősorban Candalei Anna.</p>
               <p>- Párviadal! A Bourbon liliom és a Tescheni sas harca! Értem!</p>
               <p>- Helyes. Azt akarom, hogy a liliom a sas csőre közé kerüljön. Az udvart akarom! A
                  trónt akarom! A királyi koronát akarom! Menjen és hozza el nekem. A fiamnak, a
                  princnek!</p>
               <p>- De fenség! Az ég szerelmére!...</p>
               <p>Az udvaroncnak leesett az álla. Kocsonyás zsenge kis tokája elkezdett rezegni a
                  riadalomtól.</p>
               <p>A szóval is a levegő után kapott.</p>
               <p>- Asszonyom! Nyilt hadüzenet?</p>
               <p>- Ha kell.</p>
               <p>- Palotaforradalom?</p>
               <p>- Az időbe telik. Én nem várok.</p>
               <p>- Akkor... Ezek szerint?...</p>
               <p>A főesperes ur karján borsózott a ludbőr. A foga is összekoccant.</p>
               <p>- Nincs más, fenséged a tőrre gondol.</p>
               <p>Gunyos nevetés felelt. Hedvig asszony kacagott.</p>
               <p>- Ilyen kockázatos játékhoz önben hiányzik a véna. Egyelőre beérem kevesebbel.</p>
               <p>Tomiczky nagyot fujtatott.</p>
               <p>- Várom fenséged parancsát.</p>
               <p>- Nos, kegyelmed egyszerüen megkéri Anna királyleány kezét a princ számára. Amint
                  látja, ez a kis föladat nem jár veszedelemmel.</p>
               <p>- Nem a veszedelemtől tartok én, hanem a fölsüléstől, - próbálkozott felülkerülni
                  a lovag. - Candalei Anna sohase fogja a lányát olyan valakihöz adni, aki nem
                  királyi vérből származik. Épp elég nehéz feladat elé állit igy is asszonyom.</p>
               <p>Hedvig a száját biggyesztette.</p>
               <p>- Barátom, kegyed tulszerény az önbecsülésben. Azon fölül tájékozatlan is. Legyen
                  nyugodt, Candalei Anna azóta már sejti, hogy mi forog kockán. Nos, a helyzet
                  roppant egyszerü. Még ma hajlandó vagyok segitő kezet nyujtani ahhoz, hogy a lánya
                  trónra kerüljön. Holnap már késő. A királyné választhat János fiam és az uti batár
                  közt. Nem nehéz választás, ha van, aki a tényekre rávilágitson. Ime a kegyelmed
                  megbizatása! Csak annyi, hogy mint a lengyel király követe és egy barátságos
                  hatalom képviselője, az udvart az adott körülmények felől tájékoztassa. Élvezetes
                  munka egy vérbeli diplomatának és hálás szerep a lovagnak. Az is érvényesülhet
                  benne.</p>
               <p>- Nem látom hol?</p>
               <p>- Elfelejti, hogy szemtől fog találkozni Szathmáry urral?</p>
               <p>- Istenemre, a dolog kezd inspirálni!</p>
               <p>- Föltételeztem előre. Nos barátom, módjában lesz bebizonyitani, hogy, ha a gallus
                  asszonynak erős a támasza, épp olyan kemény ellenfelet állitottam vele szembe én
                  is.</p>
               <p>- És ezt bennem látja fenséged?</p>
               <p>- Igen. Kegyelmedben. Aki sulyosan vétett ellenem és akinek lovagi hitele függ
                  attól, hogy ezt a vétséget helyreköszörülje. Kegyelmedre számitok, hogy épp olyan
                  bátor, mint eszes, aki épp ugy szivén viseli az én ügyemet, mint Szathmáry ur az
                  udvar kegyét s akinek hüségében, odaadásában megbizhatok.</p>
               <p>- Fenség, - emelkedett föl Tomiczky, - az öné vagyok.</p>
               <p>A hercegnő kezét nyujtotta.</p>
               <p>- Remélem Comes, hogy az is marad.</p>
               <p>A főesperes ur rózsás arca biborba pirult.</p>
               <p>Nem látta, hogy a lehajtott feje fölött mekkora szikrát vetett az a két acél-szem.
                  Hátrálva tartott az ajtó felé.</p>
               <p>Mielőtt kezét a kilincsre tette, hosszan visszanézett.</p>
               <p>- Liliomot a sasnak. És fenséged?...</p>
               <p>Hedvig lefüggönyözte a szikravetőit.</p>
               <p>- Kegyelmedtől függ...</p>
               <p>A kárpit nehéz suhanással hullt a padozatra.</p>
           <milestone n="11" unit="startSubChapter"/>
               <p rend="head">XI.</p>
               <p>Mikor a Mátyás-templomban másodszor huzták meg a nagy harangot, a királynő letette
                  öléből a kis Anna hercegnőt és kézenfogva a sárga csibe-pelyhes apróságot,
                  odavezette Benoit asszonyhoz.</p>
               <p>- Foglald el a gyermeket, Marie - mondta - és gondotok legyen rá, hogy ne sirjon,
                  amig érte küldök.</p>
               <p>A hölgyek siettek eleget tenni a parancsnak.</p>
               <p>Anna üdvözletet intett és csöndben, nehogy a kislány észrevegye, átsuhant a
                  szomszédos ágyasházába.</p>
               <p>Nem nagy szoba volt ez, de levegős. A térségre nyiló tágas ablakokon sárga
                  folyamokban zuhogott be a téli nap.</p>
               <p>Anna szerette a világosságot, a derüs szinek megszürt harmóniáját. Beatrix örökébe
                  lépve izlése ugyszólván mindent megváltoztatott a palota szobáiban. Beatrix jó és
                  drága arannyal, föstékekkel megiratta a hálófülke falait, de a csintalan, pogányos
                  és olaszos képek sértették a liliomos asszony szemét. Nem szivelte a Mátyás-izlésü
                  királyszin házöltözék-selymek tobzódó vérpompáját se. A falfestékeket levésette. A
                  vörös függönyöket pedig szelid, sárgára tündöklő kék selyemdisszel cserélte
                  fel.</p>
               <p>A korábbi butorok közül egyedül Beatrix aranyfaragásos, csavart oszlopu
                  mennyezetes ágya menekült. Hanem a sátor pajkos amorettjeit itt is bibliai
                  históriákkal, a nehéz vont-arany kárpitot kék szuperláttal szeliditette. Az
                  oszlopok fejénél medályos tokba téve strucctollakból készült csokrok ékeskedtek.
                  Az ágy előtt fehér rókából varrott szőnyeg nyujtózott. Az ágy mellett faragott
                  asztalka, karos gyertyatartóval. Rajta tul oszlopos hintabölcső, mely azonban
                  üresen állt, mióta Annácska kinőtt belőle.</p>
               <p>A gyorsan növekvő kisleánynak ágy kellett már és azt édesanyja kivánságára
                  ugyanolyannak faragták, mint az övé volt, kicsiben. Az ágy oldalát ezüst rostélyok
                  rácsozták, hogy a kis királyleány édes gyermekálmából le ne zuhanjon a sivár
                  valóságok földjére.</p>
               <p>A falakon tükrök és képek, az ablakban asztal iróládával, varrószekrénykével, a
                  fal mellett himes és rakott mivü fiókos szekrények, szőnyeggel letakart heverő. A
                  másik ablak előtt cicomaasztal tükörrel, rejtegette a patikaládát. Végül a
                  kandalló melletti homályos beszögelésben imazsámoly egészitette ki a perzsiai
                  szőnyegekkel befuttatott hálóház butorzatát.</p>
               <p>Anna az imazsámoly felé tartott. Gyantagolyócskákat gyujtott a szeplőtlen Szüz
                  képe előtt és sugár, kissé tul-karcsu alakját térdben meghajtva buzgó imádkozásba
                  merült.</p>
               <p>A fényes cirádákon elsikló napsugár sziporkázó aureolába övezte a sötétszőke
                  hullámos haját és a büszke fejet, mely magába fordult áhitattal pihent a csucsos
                  végü, összekulcsolt ujjakon.</p>
               <p>A szemek tág kék barlangját sötét szempillák árnyékolták. Csak a themiszi homlok
                  sugárzott kemény márványfehérséggel a finoman hajlott orr fölött. A halványhusu
                  ajkak meg-megnyiltak ima közben és fénylő fehér fogakkal gyöngyözték ki ezt a
                  csöndes áhitatot.</p>
               <p>Mikor a fohásznak vége lett, Anna beszólitotta a belső palota-hölgyét, Bornemissza
                  Máriát. Sima, egyszerü karasia-posztó nyakas szoknyáját ékkövekkel himes
                  biborköntössel cserélte fel. Rubintokkal ékes násfáját nyakába kapcsolva vállára
                  teritette a hermelin-palástot.</p>
               <p>Átment a királyhoz.</p>
               <p>Ulászló a heverőn nyögdicsélt. Főfájásról panaszkodott. Petyhüdt arca fáradtnak
                  látszott. Vizenyős kék szemei alatt a könnyzacskók duzzadtan vöröslöttek és tömpe
                  orra sárga volt, mint a viaszk. Lesirt róla, hogy nem aludt az éjjel. Hanem azért
                  magára szedte nyügös terhü pompáját ő is, mint valami kötelességtudó, pontos vén
                  gyermek.</p>
               <p>A királynő jöttére mozdulatot tett, hogy fölemelkedjen. De visszahullott és
                  keserves siránkozásba fogott.</p>
               <p>- Jőjjön, jőjjön, gyermekem, hogy legalább az ön közelléte enyhitse a
                  nyomoruságunkat! Oh Annie, Annie, ha felséges Kázmér atyuskánk igy látna, ebben a
                  szörnyü szenvedésben!... Képzelje leányom, ma éjjel még a mézes lemóniát is
                  kihánytuk! S most üres a gyomrunk, tombol a halántékunk és azt hiszem, hogy
                  egyetlen belső részünk sincs a helyén.</p>
               <p>A királyné a fénylő, tar homlokra nyugtatta a hüvös kezét. Szeliden vigasztalta a
                  sopánkodót.</p>
               <p>- Felség, minden bajaink időbeliek és elmulnak, mint ahogy elmulik minden a
                  végtelen időben és térben. A mi Urunk igéretére emlékezzék felséged és viselje a
                  keresztjét, ahogy parancsolva van, mint ahogy viselem én is a magamét.</p>
               <p>- Igen leányom, igazat szól, mint mindég. És sajnáljuk, hogy a szent keresztet,
                  melyet egyéb napokon hordani szokott s melyet fölséges Erzsébet anyuskánk soha egy
                  pillanatig le nem tett, ma ezzel a hivalkodó ékességgel cserélte föl. Szivesen
                  megcsókoltuk volna, hogy lássa jámbor hajlandóságunkat. De hát!...</p>
               <p>A fáradt kéz lankadtan ütött el magától. A vértelen, folyvást szivárgó ajkak közül
                  hosszu sóhaj szakadt.</p>
               <p>- Nekünk semmi se sikerül, gyermekem. - Mondta csüggedten.</p>
               <p>A királyné nem felelt mindjárt. Majd a heverő körött tiszteletteljes csöndben álló
                  urakhoz fordult.</p>
               <p>- Kérem kegyelmeteket, hagyjanak magunkra.</p>
               <p>Az urak némán távoztak.</p>
               <p>Anna a heverő szélére ült. Megfogta a nyirkos, hideg kezet. Mintha megborzongott
                  volna. Alig észrevehetőleg összerázkódott. Lehunyta a szemét. Csak azért is a
                  gránátvirágszin ajkához parancsolta a szétfolyó ujjakat. Dacos alázkodás,
                  önkorbácsoló akarat volt ez a mozdulat.</p>
               <p>- Felség, - szökött fel a hangja, - ha a nyakéktől mára megváltam, oka van annak!
                  Hiszen ön tudja, hogy nem kedvelem a pompát. De adódnak alkalmak, mikor teljes
                  méltóságunkban kell megmutatkoznunk udvarunk előtt, mely anélkül se valami
                  tulságos mély hódolattal viseltetik irányunkban. Igy hát arra kérem, kérve kérem,
                  szedje össze felséged minden erejét és igyekezzék uraink előtt férfiasan
                  viselkedni!</p>
               <p>- Mikor szenvedek, Annie!</p>
               <p>- Az ember szenvedhet, felség, a király: soha! A Szuverén uralkodik mindenek
                  felett.</p>
               <p>A beteg szomoruan mosolygott.</p>
               <p>- Óh Annie, leányom, felettem urrá lett már minden és mindenki. Emlékezzék az
                  esküvőnkre, gyermek!</p>
               <p>- Felség, Isten a tanum, hogy mindég a szemem előtt lebeg.</p>
               <p>- Akkor azt is tudod, hogy kölcsön árán válthattuk meg csak a nászunkat is.</p>
               <p>- Felséged busás zálogot adott azért a kétezer forintért!</p>
               <p>- Igen, egy falut az esztergomi káptalannak. Mig Jankó gróf hetven várnak és
                  városnak parancsol! Ujlaky zsebében tartja a fél országot, Bakács meg a többit.
                  Azok a királyok!</p>
               <p>- Akkor felséged a királyok királya!</p>
               <p>- Dobzse. - Felelt a férfi és lehunyta a szemét.</p>
               <p>Anna mély szánalommal nézte a vánkosai közt nyafogó tehetetlen bábut, akit a
                  Teremtő óriásnak szánt valaha és akiből ötven év viharos örömei kiszürcsöltek
                  minden erőt, kiloptak minden izmot, keménységet, nem hagyva meg rajta, csupán az
                  ölelkező napokban tágra kinyult bőrt, mely lazán lötyögött az átfénylő csontok
                  körött.</p>
               <p>Kisvártatva megint megszólalt, emeltebb hangon.</p>
               <p>- Vladisla, ne feledd a kupolatermünket! A Corvinus föliratával szemben a te neved
                  áll: »Uladislaus, tollat ad astra Caput!« Akarom, hogy a fejed valóban a
                  csillagokig érjen! Hódolattal tekinthessenek rá, akik utánad jönnek. A gyermekünk
                  jövője, a trónod sorsa dül el ma! Ember!</p>
               <p>- Nem tőlem fogják kérdezni.</p>
               <p>- És mégis neked kell megfelelned. Kell!</p>
               <p>- Óh Ninon, Ninette, drága leányom! - tört ki a fáradt keserüség amabból. - Oh, ha
                  tudnád, mennyivel jobb volna nekünk e nyügös condrák nélkül! Nyügös, nyakas
                  magyarok nélkül! Csak ugy magunkra. Csak egymásnak és a kis Ankának élni, Jagelló
                  atyuskámnak valamelyik messze, csöndes kastélyában!... Ahol nem szoritja fejünket
                  az aranyabroncs. Ahol nem huz a palást, a jogar, az aranyalma nem terheli a
                  vállunk. Ahol hosszan el lehet feküdni és ahol te is elférnél mellettem Anna, hogy
                  melegits, édes szunamita lányom!... Szent Prokópra, most hagynál nyögni. Hagynál
                  békén és az ujjad se mozditanád meg azért, hogy az utánunk jövőknek is nyakába
                  kösd ugyanezt a keserves kölöncöt. De hát, te nem szeretsz minket, Anka!</p>
               <p>- Felség!</p>
               <p>A királyné felszökött.</p>
               <p>- Felség, az Istenre kérem!</p>
               <p>- Tréfáltam. Ne haragudjék, asszonyom. Ugy-e kegyetlen, ugy-e beteg tréfa? És
                  ugy-e, ön szeret minket, lányom?</p>
               <p>- Igen!</p>
               <p>Sietős, éles volt ez a válasz, mint egy befelé bizonykodó, ijedt sikoltás.</p>
               <p>Aztán elfordult Anna és hosszan magába nézve kisérte szivéig a hang igazságát. Nem
                  látszott a szemén az, amit ott belül látott. Visszaverő pajzs volt ez a tekintet
                  és önmagukba vetett horgonyok az összefonódó ujjak.</p>
               <p>A király bágyadtan mosolygott, mint az őszvégi napáldozás.</p>
               <p>- Köszönöm, - szólt. - És történjék, ahogy ön akarja. A szent feszületre,
                  megpróbálok mindent, hogy kedvére legyek.</p>
               <p>Siránkozva lábraállt.</p>
               <p>Anna rendelkezett a várakozó kamarásnak.</p>
               <p>- Őfelsége a fogadóterembe kiván vonulni.</p>
               <p>Maga is indult.</p>
               <p>Ulászló keresztültámolygott a kitárt ajtaju, fényes szobákon. A kupola-teremben
                  lemaradt. Megvárta, mig Anna előrehalad. Aztán hirtelen átölelte a kamarás
                  nyakát.</p>
               <p>- Dusa moj, - suttogta. - Végy a karodba, kérlek. Hogy a királyné ne lássa,
                  dusinkó!...</p>
               <p>Az udvaronc átnyalábolta izmos karjával.</p>
               <p>Ulászló megkönnyebbült. Fáradt vénasszony arcát odadörzsölte a fiatal borostához.
                  A falra mutatott.</p>
               <p>- Látod, dusinkó? Ez vagyunk mi. »Uladislaus tollat ad astra Caput...« Most már
                  közelebb értünk a szép csillagokhoz...</p>
               <p>A terem visszaverte a tétova szókat. Mintha Mátyás gigászi árnyéka lehelt volna
                  vissza az árnyékutódra.</p>
               <p>A trónteremben Anna vánkosokat rakatott a király derekához, hogy egyenesen tudjon
                  ülni és nagyobbnak látsszék.</p>
              
            </div>
           <div type="chapter">
               <head>XII.</head>
               <p>A főurak jöttek egyre-másra. Perényi Imre nádorispán, Báthory, Drághfy,
                  Bornemissza János pozsonyi gróf. A főpapság élén Bakács Tamás primás hömpölygette
                  a sulyos hustömegeit. Az udvari méltóságok zárták be a sort. Szathmáry ur
                  legutoljára maradt. Hanem ő másodmagával érkezett. Karján, a világi módra diszes
                  atlaszdolmányba kapaszkodva a kis királylány üldögélt. Sikongva kapkodott a
                  berakott mivü mentekötő lánca után.</p>
               <p>A hatalmas ember oroszlánszeliden türte a kis kezek garázdálkodását. Mély árku
                  sötét szeme nedves fénnyel csillogott a gyermekre.</p>
               <p>A király a lányka után nyult.</p>
               <p>- Add ide őt nekünk. - Mondta bágyadt irigységgel. És a nőiesen lágy szája
                  vénasszonyossá fittyedt. - Ha ő itt van, érette könnyebben megy minden.</p>
               <p>Szathmáry lábára állitotta az aprószentet és hosszan nézett a királyi anya felé.
                  Merész sasorrán az öblös cimpák felhólyagosodtak. Kemény álla előreszökött, mint
                  a figyelő vadnak.</p>
               <p>A két szempár összetalálkozott.</p>
               <p>Annáé zárkózott volt és szomoru, amazé sötét és sóvár.</p>
               <p>A királynő elfordult. Megfogta a férje nyirkos kezét.</p>
               <p>- Vladisla, - szólt halkan - emlékezzél.</p>
               <p>- Mire?</p>
               <p>- Hogy kemény leszel és bátor.</p>
               <p>- Igen.</p>
               <p>- Nos, adj jelt a kihallgatásra.</p>
               <p>Ulászló intett.</p>
               <p>- Látni kivánjuk kedves hiveinket, az országgyülés küldötteit.</p>
               <p>A besereglők egy pillanatra elnémultak. Egymásra bámultak.</p>
               <p>A trón, Mátyás dicsőségének piedesztálja, még mindég sugározta magából azt a büvös
                  hatalmat, mely egy emberöltővel elébb a világ hóna alá vágott kis turáni nép fele
                  forgatta a vén Európa fejét. Szinte ez az összezsugorodott szomoru férfi-banya is
                  meglátszott benne.</p>
               <p>Az urak térdethajtottak. Megcsókolták Anna biborköntösének szélét. A királyné
                  nyugodt volt, méltóságteljes és komoly. Csak a pilláinak alig-rebbenése jelezte,
                  hogy tudomásul vette a hódolatot. A keze megszoritotta azt a másik kezet.</p>
               <p>- Most!</p>
               <p>És Ulászló erősnek akart hangon szólt:</p>
               <p>- Üdvözöljük kedves hiveinket s üdv a távollevőknek is. Felséges hitvesünkkel
                  óhajtjuk hallani azt az izenetet, mellyel Rákos mezejéről dicső nemzetünk rendjei
                  szinünk elé járulnak.</p>
               <p>A szomoru komédia első jelenete sikerült.</p>
               <p>A királynő két ujja jutalmazóan simogatott bele a vonagló tenyérbe. A kiküldöttek
                  csoportjában mozgás támadt. Szétválva meglazultak a sorok. Verbőczy István szálas
                  alakja ott állt a trón előtt. Bárddal szabott saskeselyü-arca meglágyult, amint a
                  gyámoltalanul pillogó szemekbe nézett.</p>
               <p>- Felség, - kezdte - a rákosi rendek alattvalói hódolatukat izenik általunk
                  felségteknek és egész magas házának. Az országgyülés jó egészséget kiván koronás
                  királyának, hogy azt népei javára Isten kegyelméből fordithassa.</p>
               <p>Valaki harsogva tüsszentett.</p>
               <p>Esztáry ur volt, aki a hosszu bihari utban jócskán megfázott és aki a törvényülő
                  gyülésen se kimélte magát. Nem hetvenkedett most benne semmi készakart szándék.
                  Mégis, a merev levegőjü helyen, a nyársat-nyelt emberek közt, a királyi diszéből
                  maskara módjára kipislogó Ulászlóval szemben, volt ebben valami ellenállhatatlan
                  komikum.</p>
               <p>A peckes sorban kuncogás támadt Néhányan lökdösődni kezdtek, hogy rejtettebb
                  helyre mentsék a nevetésre bolonduló ábrázatjukat.</p>
               <p>A király maga is elfanyalodott. Csak Anna tekintete söpört vissza minden illetlen
                  vigságot.</p>
               <p>Az urak lehajtották fejüket a liliomos asszony előtt, aki rövid idő teltén ugy
                  megnyitotta az idegen szóra nehezen táruló szivüket.</p>
               <p>Szánták ezt a halottas-szekér után kötött duzzadó fiatal életet, mely olyan
                  hősiesen győzködött az alvadó társa oldalán, mintha feltarthatta volna
                  percegésükben a szúvakat és sötét odvában a megindult temetői szurkot, az éhen
                  nyüzsgő hullaférgeket, melyek olyan tragikus biztossággal lestek erre a bontakozó
                  hatalomra!</p>
               <p>A bátrak bámulták rettenhetetlenségét. A tiszták az erkölcseit, a bölcsek
                  okosságát és az erősek azt a két maga előtt is takargatott vállat, mely olyan
                  dacosan követelt ki minden nyügöt-terhet.</p>
               <p>Az első sorokban nevetgélők elszégyenkezve kullogtak hátra. Csak egy pelyhedző
                  állu legényke maradt a helyén. A fiatalembernek oszloplábai voltak és eleven
                  izom-pajzs boltozta a mellét. Diszes öltözetén a Zápolya-ház szineit viselte. Két
                  tenyere - mint valami szent misepárnán - csipkével leboritott holmit tartott.</p>
               <p>Ez az egy el se mosolyodott.</p>
               <p>Anna pillantása megállapodott rajta. És a kettő helyett is királyi tekintet lassan
                  felolvadt.</p>
               <p>Verbőczy ur tovább folytatta.</p>
               <p>- Ugyanez a rendi országgyülés mély hódolata mellett izeni felségednek, hogy a
                  pozsonyi paktumot, mely a trónöröklés jogát Miksa német császárnak elkötelezi,
                  magáévá tenni nem fogja.</p>
               <p>Ez koppant.</p>
               <p>Az aulista urak felhörkentek. Kezdtek fészkelődni.</p>
               <p>A seppegést egyszerre éles hang vágta ketté:</p>
               <p>- Vivat rex Uladislaus! Vivat regina Anna!</p>
               <p>Szathmáry jelentőségteljesen hajolt a királynői trónszék felé. A szónok aztán
                  elbánt a maradék zajjal:</p>
               <p>- Épp ezért a rákosi országgyülés ugy határozott, hogy a jövőbeli csak nemzeti
                  királyt választ. Mert a tapasztalatok ugy mutatják, hogy egyedül a vérből eredt
                  vér lehet igazán javára az ő nemzetének. Nem titkoljuk felségtek előtt, hogy a
                  haza sorsát veszedelemben látjuk.</p>
               <p>Verbőczy szünetet tartott. Ulászlót fürkészte. De a király, aki a »vér«
                  hánytorgatására aggódva fölpislogott, már megint egykedvüen bogarászta a kis Anna
                  selyemhaját. Ez az ügy nem érdekelte.</p>
               <p>Baj, baj! Mindég baj és panasz! Megszokta ő ezt régen. Ugyan mit fájlalják az ő
                  fejét vele? Ez a Miksa dolga, meg a magyaroké.</p>
               <p>- Dobzse, - bólintott. És Verbőczy ur megköszörülte a torkát.</p>
               <p>- A rendek gyülése a koronás király jogait megháboritani őrizkedik és fölségedet
                  szent István dicső trónusán alattvalói hódolattal elösmeri. Hanem egyenlő
                  teherviselést kiván a főnemességgel! A kormányzásba való beleszólást, a nép
                  oktalan sanyargatásának megszüntetését, a közszabadságok és alkotmányosság
                  helyreállitását, valamint a nemzet önrendelkezési és szabad királyválasztási
                  jogának elösmerését és tiszteletben tartását.</p>
               <p>A bomba lesujtott és robbant.</p>
               <p>Azok, akik eddig csak pusmogtak, most egyszerre hangjukra leltek. És az
                  aranykárpitos falak, Mátyás tekintélyének tanui, olyasmit láttak, amire a budai
                  várban, a trón előtt eddig még nem volt példa.</p>
               <p>Mielőtt a király a maga szándékát kinyöszöröghette volna, a főurak előre pattantak
                  és dühös hadonászás közt ripakodtak oda a küldöttségnek. Bakács Tamás primás rengő
                  hasát előre dagasztva, képéből kikelten harsogott Verbőczy ur felé:</p>
               <p>- Impertinencia! Nem türjük a kiváltságaink megcsorbitását!</p>
               <p>Drághfy rátetézett:</p>
               <p>- Kutyaölők! A nemzet becsülete nektek semmi? A megkötött egyezség lábak kapcája?
                  Az ország pecsétje szemét? Fi, az ilyen országgyülésre!</p>
               <p>- Talpnyalók! Cenkek! - bődült föl Esztáry ur. - Eladtátok a hazát a németnek!
                  Koncért vicsorogtok, ebfajzat!</p>
               <p>- Azt a szerződést ti eszkábáltátok! Senki jóvá nem hagyta. Az országgyülés nem
                  szentesitette. A nemzet el nem ösmerte.</p>
               <p>- Urak, urak! - próbálkozott Szathmáry békitő hangja.</p>
               <p>El is veszett a zajban.</p>
               <p>A két csoport összekeveredett. Most már szemtől szembe acsarkodtak egymásra.
                  Mintha a trón ott se lenne. Mintha a király csak levegő volna.</p>
               <p>A sánta Báthory mellét döngetve orditott:</p>
               <p>- Hát ki a nemzet? Talán ti, bocskorosok?</p>
               <p>- Ott a törvény, ahol a hatalom!</p>
               <p>- Ki innen! Ki velük!</p>
               <p>Ártándy felsüvitett:</p>
               <p>- Violencia! Kardra Bihar!</p>
               <p>A követek oldalán megcsörrentek a nehéz szablyák.</p>
               <p>- Ne kiméld! Maradt Rákoson elég!</p>
               <p>- Éljen Zápolya János! - reccsent föl hirtelen Esztáry ur náthás hangja. És a
                  kezében már villant is a penge.</p>
               <p>De nem sujtott le. És a többiek is visszaszégyenkeztek a bársonyos tokjukba. A
                  lökdösődés egyszerre elült.</p>
               <p>Anna kiegyenesedve állt a trón előtt. Mozdulatlan volt és összeráncolt szemöldökei
                  alul haragos villámok cikáztak. Fölemelt ujjal a trónra mutatott, melyben
                  sápadtan, összeroskadtan görnyedt a királyi bábu.</p>
               <p>Esztáry ur ott kövült meg Bakács Tamás előtt. A nádornak nyitva felejtkezett a
                  szája.</p>
               <p>A pillanatnyi megilletődésben Dóczy Ferenc királyi konziliárius előrejött a
                  trónszék mellől és gyors közbelépéssel igyekezett megmenteni a helyzet
                  méltóságából, amit még lehetett.</p>
               <p>Egyenesen Verbőczy felé intézte szavait.</p>
               <p>- Őfelsége a legkegyelmesebb hajlandósággal viseltetik az országgyülés iránt és
                  legmagasabb igéretét adja, hogy annak határozatait mindenképp elösmeri.</p>
               <p>A hang figyelmeztető volt. Anna tekintete is nógatólag fordult a király felé. De
                  Ulászló lefittyedt száján csak egyetlen szó sikeredett ki. Az is kettétörve.</p>
               <p>- Ugy-ugy...</p>
               <p>Az urak rosszkedvüen néztek össze.</p>
               <p>Marjay a vállát riszálta.</p>
               <p>- Nem az első igéret már, amit kapunk. Az országgyülésnek zálog kell, hogy aki
                  adta, be is tartja!</p>
               <p>- És mi volna a kegyelmetek ezirányu óhajtása? - kérdezte Dóczy jó diplomatához
                  illő előzékenységgel.</p>
               <p>A kiküldöttek csoportjában mozgás támadt. Tomiczky gyorsan előre lépett. A
                  vitatkozókra ügyet se vetve, lengyeles impertinenciával a trón elé állt s azt
                  mondta:</p>
               <p>- Felséges földim és legkegyelmesebb uram, javasolnék valamit, ami a huza-vonát
                  egyszerében megszüntetni és a békességet helyreállitani alkalmatos volna.
                  Megengedi felséged, hogy beszéljek?</p>
               <p>- Dobzse, - élénkült fel a szorongatott Ulászló. - Dobzse pán Tomiczky. Hát csak
                  beszélj! Te mindég tudsz valami okosat, dusinkó.</p>
               <p>- Ugy értettem, hogy fölséged magyarjai Zápolya János szepesi grófot szemelték ki
                  a trón örököséül.</p>
               <p>- Jól értetted, pán Tomiczky.</p>
               <p>- Felségednek meg leánya van.</p>
               <p>- Egy kis aranymadár!</p>
               <p>- Ugy van felség. Nos, adja fölséged Jagelló Anna hercegnőt János grófhoz
                  feleségül és ezzel a garanciával minden kivánságnak elég van téve. A nemzet
                  megkapja a zálogot, fölséged házának magas sarjadéka pedig a trónra jut, ahová
                  született.</p>
               <p>A szavak elhangzottak és percekig nem is jött rájuk felelet. Ulászló kábán lógatta
                  a fejét. A főurak hápogtak. Maguk a követek is elképedtek.</p>
               <p>A lengyelt még messzebbre hizlalta az általános figyelem.</p>
               <p>- Hogy pedig az országgyülés kiküldöttei kész biztositékot vihessenek vissza
                  Rákosra, van szerencsém ezennel megkérni alázatosan felségtektől Jagelló Anna
                  hercegnő kezét Zápolya János szepesi gróf részére és kérem nevében felséged
                  beleegyezését.</p>
               <p>Hogy a megkövült némaság erre se engedett, Tomiczky kivette a mellette álló fekete
                  legényke kezéből a letakart vánkost és azt a trón szőnyeges lépcsejére
                  helyezte.</p>
               <p>- Ime János gróf nászajándéka felséges mátkája számára, melyhez a királyi
                  gyermeknek jó egészséget és megbizónk iránt való hajlandóságot kivánunk.</p>
               <p>A szót ugyan Ulászlóhoz intézte a lengyel, hanem a tekintet Szathmáry uron állt
                  meg, gunyosan és kihivólag.</p>
               <p>Az összerántotta a sürü fekete szemöldökét. Komor arca még sápadtabb lett.
                  Előlépett a királyné trónszéke mögül és a hánya-veti lengyelt tetőtől talpig
                  végigmérve felelt.</p>
               <p>- A kegyelmetek óhajának helye nincs. A kis hercegnő alig három esztendős. Nem
                  érett a nászra.</p>
               <p>- Eminenciád kissé szórakozott, - himbálódott Tomiczky kajánul - Corvin János
                  herceg leánya, Erzsébet se sokkal idősebb. Mégis készörömest odaigérték Zápolya
                  Gyurkának. Ha nem tévedek, épp az eminenciád közbejárására.</p>
               <p>- A Corvin lány és Jagelló Anna hercegnő közt van némi különbség. Nem gondolja
                  illusztrisszime?</p>
               <p>- Eminenciád talán azt akarja mondani ezzel, hogy Zápolya János és Zápolya György
                  között meg nincs különbség?</p>
               <p>- Azt akarom mondani, hogy a kegyelmed föllépése illetlen, a házasság pedig
                  abszurdum.</p>
               <p>- Nem veszek leckét eminenciádtól.</p>
               <p>- Pedig ráférne kegyelmedre.</p>
               <p>A vihar ujból kitört.</p>
               <p>- Fogadd be a tótot, kiver a házadból! - fujtatott közbe a primás.</p>
               <p>- Bocskoros vőlegény! - harsogott a sánta Báthory.</p>
               <p>- Mátyás se volt nagyobb ur!</p>
               <p>- Mátyás negyvenezer jó kardra támaszkodott!</p>
               <p>- Azok a kardok ma is ott várnak Rákoson. Éppugy vágnak, mint akkor!</p>
               <p>- Ha nem hiszik, próbálják ki kegyelmetek! - bömbölt Esztáry.</p>
               <p>A két ellenfél némán áll a zsivajlók között. Egymást ették szemmel. A lengyel
                  hetykélkedve, Szathmáry pedig sötét, rárontó nézéssel.</p>
               <p>A krakói főesperes nyikordult elsőnek.</p>
               <p>- Nem értem, mi jogon avatkozik eminenciád a magas királyi ház családi ügyeibe.
                  Mint királyi helynök, vagy mint atyai helynök?</p>
               <p>Most már Ulászló is kiriadt az ébren-álmából. Megvonaglott, mint az eltiport
                  féreg. A keze lehullt Annácska szöszke fejéről.</p>
               <p>- Mi? Mi az? Mit beszél? - kérdezte tétova kapkodással, ami mögött a beteg test
                  ketrecébe zárt lélek mozdult.</p>
               <p>Aztán visszaernyedve fájdalmaiba, védekezőleg tette hozzá:</p>
               <p>- Dobzse, dobzse. Csak ne orditsatok olyan nagyon kedvelt fiacskáink! Ti magyarok
                  mindig ordittok. Mire az? A zaj sérti fülünket. Hagyjatok. Hagyjatok egy kis időt.
                  Jól mondta Szathmáry püspök. Anka három esztendős. Három kicsi esztendőcske!...
                  Hát ne okoskodjatok kérlek. És a rákosiak se okoskodjanak kérlek. Várjatok talán
                  kicsikét, mig az Anka megnől. Meg Jankó is, kicsikét. Mi üzenjük, hogy nőhet! Mi
                  üzenjük!</p>
               <p>Tomiczky elbizsolyodott.</p>
               <p>A király ingadozik!... A király dadog! Jöhet a döntő roham!</p>
               <p>Belevágott.</p>
               <p>- Felséges atyuskám, az országgyülés határozott választ és megmásithatatlan
                  igéretet s arra garanciát kiván! Ezt a kis királyi bubácskát itt, eleven
                  zálognak.</p>
               <p>Ulászló helyett váratlanul a királyné felelt.</p>
               <p>Tekintete törvény volt és fölemelt pallos.</p>
               <p>- A gyermek sorsa fölött az országgyülés nem, egyedül mi magunk döntünk. A király
                  még él, mi élünk, mi rendelkezünk. Kegyelmetek pedig engedelmeskednek!</p>
               <p>Másodszor támadt csönd. Kiki hallhatta a saját szive dobogását.</p>
               <p>Tul a korona sápadó nimbuszán, az anya egyetlen igazsága előtt hajoltak
                  embermellekre egymásután az emberfejek.</p>
               <p>Az asszony csöndje volt ez. Minden csöndek leggazdagabbika.</p>
               <p>A történelem csöndjén tul: az örök folytatódás pragmatikája.</p>
               <p>Szathmáry György ugy lobogott a királyi nő mellé, mint valami megtáplált máglya.
                  És a tüzéből sziporkák pattantak a követ szalma-szőkeségére.</p>
               <p>- Belátja-e most már főtisztelendőséged, hogy igazán a magas királyi ház
                  intencióit tolmácsoltam? Az utódlás kérdése nem időszerű. Őfelsége élete
                  tavaszán, szülhet még fiat is a trónnak!</p>
               <p>Tomiczky fölrántotta a vállát. Kurtán felvakkantott.</p>
               <p>- Belátom, hogy eminenciád jobban tájékozott, mint én. Ezért elhiszem azt is, hogy
                  őfelsége trónörököst ajándékozhat a királynak, ha eminenciád - garantálja.</p>
               <p>Éles kiáltás csendült.</p>
               <p>Candalei Anna, magyarok királyasszonya, piruló arcát kezével eltakarva hullt
                  vissza a megmocskolt trónra.</p>
               <p>A békanyálba gázolt liliom fölött tépett sasszárnnyal keringett a bosszu
                  megétetett, fekete madara.</p>
               <p>Szathmáry György két lépéssel termett a lengyel elé.</p>
               <p>A magasra ivelt ökle lecsapott.</p>
               <p>Belesujtott a rózsás arcba, a száj nyulós mocsarába. Ütötte, mig véresre habzott.
                  Az asszonnyá omlott királynő mellett a férfivé bőszült ős-him tajtékozta büntető
                  torát.</p>
               <p>És nem volt ember, aki megállitsa.</p>
               <p>És nem volt magyar, aki pártra szakadjon ellene.</p>
               <p>És nem volt hiuság, mely tovább is akarta volna itt a követi tisztet.</p>
               <p>Az urak egymás után sompolyogtak ki az ajtón.</p>
               <p>Csak a kapubolt bástyájához érve fujt ki Marjay ur a hideg veritékéből:</p>
               <p>- Hol a nászajándék?</p>
               <p>- Az bizony ottmaradt a vivőjével együtt.</p>
               <p>A bihari bölényke hiányzott.</p>
              <milestone n="13" unit="startSubChapter"/>
               <p rend="head">XIII.</p>
               <p>Az országgyülés egy torokból hördült fel a csattanós válaszra. A nemes urak, akik
                  a követjárás alatt bőven használtak a borból, toporzékoltak, hogy János azonnal,
                  fegyverrel torolja meg a gyalázatot.</p>
               <p>Verbőczy ur hasztalan járt köztük a békitő szavak mákonyával, a rendi büszkeségen
                  esett seb nem akart gyógyulni. Ekkor bevágott a legfrissebb hir:</p>
               <p>- A királyt szél érte!</p>
               <p>A kardok hüvelyükbe bujtak.</p>
               <p>- Elintézte az Uristen.</p>
               <p>Az országgyülés aztán kimondta, hogy szent Jakab havának huszonötödik napjára
                  fegyveresen jelenik meg Székesfehérvárban és dülőre viszi a nemzeti királyság
                  kérdését. Akár életben marad Ulászló, akár sem. Minden egyéb tárgyalást
                  félretettek. Amilyen sebesen jöttek, épp olyan sebesen szét is mentek, rábizva az
                  ország gondját az Uristenre.</p>
               <p>Esztáry ur önérzetesen ütött a mellére:</p>
               <p>- De legalább jól megmondtuk nekik!</p>
              <milestone n="14" unit="startSubChapter"/>
               <p rend="head">XIV.</p>
               <p>Az uraknak igazuk volt.</p>
               <p>Czibak Imre, aki a nászajándékokat hozta, csakugyan lemaradt tőlük. Látta
                  egymásután eloldalogni a küldöttség tagjait, akik még kevéssel előbb olyan
                  derekasan kitartották hanggal, de akikben a lovagi jóizlésükön esett csorba
                  elviseléséhez már nem maradt erő.</p>
               <p>Tomiczky egyszerüen kereket oldott. Egyedül Imre nem mozdult. Maradt és várt.
                  Eleinte ildomosságból, mert apród létére leghátul volt a helye. Később pedig
                  mindjobban elömölte a gőg.</p>
               <p>Palotán nem szokta meg köszönés nélkül távozni valahonnan. Sem elkullogni, mint az
                  orronütött kutya.</p>
               <p>A király rosszul lett az izgalmaktól. Fáradtan csápolt a kezével. A kihallgatás
                  végetért. A főurak igyekeztek mutatni, mintha semmi se történt volna. Mikor
                  Ulászló megindult, a nemesi testőrök szakasza a ceremóniamester mögé igazodott.
                  Imre térdet hajtva várta, mig Anna, kézenfogva a kis hercegnőt, lejött a
                  baldachinos emelvényről és kilépett az ajtón.</p>
               <p>Ugy rémlett neki, mintha a felséges asszony egy pillanatra visszafordult és a
                  szomoru, mély-kék szemével ránézett volna. Aztán a kiséret is elhagyta a termet,
                  mely egyszerre kiürült. Az egyedül ácsorgó apróddal nem törődött senki.</p>
               <p>A legényke megfordult és ugyanazon az ajtón, melyen át a küldöttség urai
                  elillantak, maga is kiment. Végig a hosszu folyosón.</p>
               <p>Ahol a palota lakosztályaiba vezető átjárók homályos, hatszögletü sikátort
                  alkottak, valaki hirtelen utját állta. Fiatal, előkelő külsejü nő lépett elé.</p>
               <p>Imre fölkiáltott a meglepődéstől. De az ismeretlen gyorsan szájához emelte egyik
                  gyürüktől ékes fehér ujját és csendre intette.</p>
               <p>- Csitt, semmi nesz!</p>
               <p>- Kicsoda kegyelmed, asszonyom és mit akar tőlem?</p>
               <p>- Majd megtudod, gyermek.</p>
               <p>- Asszonyom - tette csipőre a kezét a legényke önérzetesen - nyilvánvaló, hogy
                  összetéveszt valakivel itt ebben a homályban.</p>
               <p>- Miből gondolod?</p>
               <p>- Én nem vagyok gyerek. Én a szepesi gróf főapródja vagyok. Palotai Czibak
                  Imre.</p>
               <p>- Helyes. Akkor bocsánatot kérek kegyelmedtől ünnepélyesen, főapród uram, - mondta
                  az ismeretlen átfutó mosolygással és megfogta a komoly férfiu kezét.</p>
               <p>- Kérem kövessen. Igyekeznünk kell.</p>
               <p>A hang olyan aggodalmas és sürgető volt, hogy Imre önkéntelenül
                  engedelmeskedett.</p>
               <p>Folyvást mellék-sikátorokon haladva értek föl a felső rendre. Az utolsó
                  lépcsőfoknál Imre megállt. Kiszabaditotta magát a vékony ujjakból.</p>
               <p>- Hát végre is asszonyom, hová vezet engem?</p>
               <p>Az idegen erősen a szeme közé nézett.</p>
               <p>- Nem tévedett kegyelmed, mikor az előbb férfinek vallotta magát?</p>
               <p>- Asszonyom!</p>
               <p>- Mintha félne velem jönni.</p>
               <p>- Már követem.</p>
               <p>Megint fordulók következtek.</p>
               <p>Végre egy homályos zugban megállt a különös vezető. A falon borsónyi kis folt
                  feketéllet. A dáma kulcsot vett elő és a foltocskára igazitotta. Aztán
                  hátralépett.</p>
               <p>A tábla kinyilt ajtó módjára.</p>
               <p>Hirtelen világosság rontott az apród szemébe. Csak mikorra megbarátkozott vele,
                  látta, hogy kék kárpitos, szőnyeges szobában áll, melynek két ives ablakán át a
                  Mátyás-templom tornya hirdette a Mulhatatlant.</p>
               <p>A dáma halkan kiejtette a jövevény nevét.</p>
               <p>- Palotai Czibak Imre.</p>
               <p>Az apród körülnézett ezen a titokzatos helyen, ahová ilyen különös módon
                  cseppent.</p>
               <p>Oldalt az imazsámolyon, a lefutó hermelines bibor-bársonyból büszke fej emelkedett
                  ki. Majd az egész nyulánk alak kiegyenesedett az ámultan hátráló legényke
                  előtt.</p>
               <p>- Felség!</p>
               <p>Imre alatt magától hajolt meg a térde.</p>
               <p>A látomás közeledett. Megfogta a kezét és fölemelte. Szomoru, szelid hang szólt
                  tiszta latinsággal:</p>
               <p>- Kelj föl, fiam. Látni akarom azt az arcot, amelyik nem mosolygott, mikor
                  mindenki nevetett.</p>
               <p>- Felség!</p>
               <p>- Nézz reám, gyermek!</p>
               <p>A fiu fölpillantott. És ugy érezte, hogy hirtelen szük lett a szeme ekkora
                  szépség, ennyi csuda befogadására.</p>
               <p>A hangok beléfelejtkeztek.</p>
               <p>Anna tünődő mosolygással nyugtatta a szemét a megzavarodott gyermek-férfin. Aztán
                  leoldva vállán a nehéz palástot, fáradtan ült le a karszékbe.</p>
               <p>- A Zápolya-ház szineit viseled, - mondta.</p>
               <p>- Igen, felség.</p>
               <p>- És te hoztad leányunk számára a nászajándékokat is?</p>
               <p>- Igen.</p>
               <p>- Nézd fiam, - mutatott a királyné az irószeres asztalra - ott a vánkos. Mint hogy
                  nem fogadjuk el leányunk részére a szepesi gróf kezét, illetlen volna, ha az
                  ajándékait magunknál tartanók.</p>
               <p>- Felséged visszautasitja?</p>
               <p>Anna bólintott.</p>
               <p>- Azért hivattalak. De mivel nem akarjuk nyiltan megalázni hivünket, Tescheni
                  Hedvig hercegnőt azzal, hogy a jegyajándékát ország-világ szemeláttára neki
                  visszavessük, igy hát ugyanazon az uton fogsz eltávozni, amelyiken idejöttél.
                  Egyebekben pedig...</p>
               <p>A fáradt fej egyszerre dacos lendülettel szökött magasba.</p>
               <p>- Hedvig asszonynak tudomására adhatod nevünkben: ha Candalei Anna megmutatta a
                  kisujját Tescheni Hedvignek, abból még nem következik, hogy a szepesi grófné a
                  királyné kezét értse alatta. Ez az az izenet, amit nem akartunk papirosra bizni,
                  hanem amit te helyére fogsz juttatni a nászajándékokkal együtt.</p>
               <p>- Felség!</p>
               <p>Anna türelmetlen mozdulatot tett.</p>
               <p>- Várj, fiam. Nem fejeztem be. Számodra is van mondanivalóm. Tartozom neked
                  valamivel azért a tisztességtudásért, amiről rajtad kivül itt ma mindenki
                  megfelejtkezett. Czibak Imre, átadva izenetünket urasszonyodnak, jelentkezz a
                  kamarásunknál, Dóczy János urnál, aki téged parancsunkra az udvari apródok közé
                  avat. Meg vagy elégedve?</p>
               <p>Imre ugy érezte, hogy a szive hirtelen a torkába dobban. A száját eltorlaszolták a
                  hálának és rajongásnak azok a forró hangjai, melyek most mind egyszerre
                  kivánkoztak ki belőle. Utat nem találva, a fénylő gyermekszemekbe sajtoltak
                  gyöngyvizü könnyeket.</p>
               <p>Anna hagyta ébredni a legénykét. Könnyü keze végigsimitott a csigás fürtökön.</p>
               <p>- Örülsz?</p>
               <p>Imre igyekezett megemberelni magát.</p>
               <p>- Fölséges asszonyom, - felelt - én a felséged kegyes jóságát meghálálni ez
                  életben nem leszek méltó. De amit fölséged kiván...</p>
               <p>- Nos?</p>
               <p>Az apród csöndesen ingatta a fejét.</p>
               <p>- Lehetetlen. Lehetetlen. - Ismételte ujból, mint aki magával vitázik.</p>
               <p>Fölnézett és az esdeklő szeme találkozott Anna szemével.</p>
               <p>Szelid volt az a tekintet és végtelen bánatos, mintha lezárt koporsók fényes
                  takarója lenne.</p>
               <p>Ugyanakkor a hullámzó hang puha simogatással kérdezte:</p>
               <p>- Miért gyermekem?</p>
               <p>- Felség, apám akarata volt, hogy a Zápolya-udvarhoz kerüljek.</p>
               <p>- Atyád Zápolya-párti?</p>
               <p>- Mink Czibakok mindég azon a párton vagyunk, amelyik a nemzet jóvoltát védi.</p>
               <p>- És mi nem Magyarhon jóvoltára törekszünk?</p>
               <p>- Felséged nem is akarhat rosszat.</p>
               <p>- Akkor nem értelek.</p>
               <p>Imre nehezet nyelt.</p>
               <p>Aztán megszegte a kemény tarkóját és kifelejtkezett belőle, amit gondolt, ugy,
                  ahogy gondolta. Mintha jó Czibak Lőrincné édesanyja-asszony kérdésére válaszolna
                  otthon, Palotán.</p>
               <p>- Felséged csak a bal székét üli a trónnak.</p>
               <p>- És te azt hiszed, hogy a másik...?</p>
               <p>A szelid szemek egyszerre fölvillantak.</p>
               <p>Imre nem láthatta. Lehorgadva csüggött a feje, mint valami napszivott virág.</p>
               <p>- Én azt hiszem felség, hogy azt a két széket meg kellene cserélni.</p>
               <p>Most fölnézett a látogató. A szája szegletében megfélemlés guggolt. Mintha valami
                  széláramlat kisöpörte volna mind azt a sok szer-szót, mellyel Szepesben szokás
                  körülhazudni az igazat! Ez a felelet megint kendőzetlen volt, bihari izü volt.
                  Olyan, amilyennek belül forrongott.</p>
               <p>Vajjon nem dorgálják-e meg érte? Nem zárják-e fogságba, mint ott tul a hegyeken
                  szokták?</p>
               <p>Semmi jóslatot se olvashatott le Imre a királyasszony arcáról. A büszke fej, mely
                  az előbb hátravetődött, a tiltó tekintetü kék szemek: a csipkekendő mögött
                  rejteztek. És igy is maradtak eltitkolva, soká.</p>
               <p>Mikor Anna megint látni engedte őket, ez az arc sápadt volt és szenvedő. A szem
                  alatt tiszta tavukban fényes könnyek csillogtak. A királyné... sirt.</p>
               <p>- Felség! - kiáltott Imre megrendülve. - Felség!</p>
               <p>Anna fáradtan intett.</p>
               <p>- Semmi, fiam. És köszönöm neked, hogy egy szót, »azt« a szót, nem mondtad ki. A
                  király személye szent. Tetteihöz nem érhet fel egyetlen alattvalójának birálata
                  se. Ezt ne felejtsd el soha! Valamint azt se, hogy a legmagasabb szférák a
                  leghidegebbek. A király nem közületek való. Engem is messze, idegen világból
                  emeltek fölétek. Fiam, minket nem szeret itt senki.</p>
               <p>- Asszonyom, én...</p>
               <p>- Tudom. - Bólintott Anna. - Te: egy gyermek. Te igen. De veled fiam, be is telt a
                  sor.</p>
               <p>- Felségtek körül a főurak!</p>
               <p>- Haszonlesésből.</p>
               <p>- És a főpapság!</p>
               <p>- Érdekből.</p>
               <p>- És a tudósok! Müvészek!</p>
               <p>- Pénzért. Hiuságból.</p>
               <p>- A testőrök...</p>
               <p>- Zsoldért. Lelsz még valakit?</p>
               <p>Anna szomoru kiváncsisággal mosolygott a gyerek-emberre, akinek rajongó
                  tekintetében ugy fölengedett, olyan különös magától értetődéssel fordult ki a
                  lelkének titkos fiókja, mintha csak naponta látta és mindégtől fiának ringatta
                  volna.</p>
               <p>Imre homloka összeráncolódott az erővel-gondolkozásban. Aztán hirtelen egyet
                  csillant a vasgomb-szeme.</p>
               <p>- Felséges asszonyom, - kiáltotta kincset-lelt örömmel. - Felség! Hát Szathmáry
                  György ur!</p>
               <p>Ugy vágta ki, mint a hatos kockát.</p>
               <p>Candalei Anna leejtette a barna pilláit. Az arca egyszerre halálsápadt lett.</p>
               <p>Alig hallhatólag felelt.</p>
               <p>- Gyermek, vannak hódolatok, amik veszedelmesebbek, mint a gyülölet.</p>
               <p>Szemben a főajtó függönyei szétnyiltak. Ijedt női arc bujt ki közülük.</p>
               <p>- Majesté! Le roi se sent mal. Trés mal!</p>
               <p>A királyné remegve állt föl. Gyorsan csókra nyujtotta a kezét. És futva, mintha
                  félálomban tenné, ráejtette hullámos száját a tiszta homlokra.</p>
               <p>- Fiam, imádkozz értünk!</p>
               <p>Imre botorkálva vette magához a párnát. Tapogatva nyitotta meg a szőnyegajtó
                  kilincsét.</p>
               <p>A palota hideg márványfalai ugy verték vissza az élő mozgás zaját, mint valami
                  fölséges, szörnyü hideg sirbolt.</p>
               <p>A folyosó végén Szathmáry György állt. Sötéten, mint a nehéz könnyek felhője.
                  Keményen, mint egy oszlop és elkerülhetetlenül, mint a végzet.</p>
               <p>Anna felé se fordulva suhant tovább a királyi lakosztály irányába.</p>
              <milestone n="15" unit="startSubChapter"/>
               <p rend="head">XV.</p>
               <p>Hedvig asszony gyorsan csomagoltatott és indult. Meg se állt Szepesváráig. A budai
                  kulcsár megint leteregette a drága butorokat, kiszedte a gyertyát a nehéz karos
                  gyertyatartókból, szétzavarta a muzsikusokat és bezárta a palota termeibe az
                  ottfelejtett kacagást.</p>
               <p>A hercegnőre, amint a szepesi kastély tornyát meglátta, rájött a bolond-óra. Alig
                  lehetett kiszedni a batárból. Rázkódott és a fogait csikorgatta. Olyan ijesztő mód
                  halavány volt, hogy azonnal ágyba kellett tenni.</p>
               <p>A frájjok és vajákosok a vén Giovannával együtt azt se tudták, hogy hova
                  kapjanak.</p>
               <p>János nem ért rá velük vesződni. A princ nem dühöngött, nem csikorgatta a fogát,
                  nem is fuldokolt. A princ: fegyverkezett. A csörömpölés Budáig hallatszott. A
                  nehezen lábbadozó Ulászlónak megint sok panasza akadt az izgága magyarok ellen,
                  akik, ime, nem értenek a szóból és veszett lármájukkal késleltetik, hogy az a
                  megiramodott beteg lélek visszavánszoroghasson a meggyötört testbe.</p>
               <p>Szathmáry ur jónak látta átvenni a kommandót. Rajta volt, hogy erre a gyámoltalan
                  sopánkodásra is, meg János csörtetésére is, megtalálja a méltó választ. Mialatt a
                  király a mézes lemóniát szopogatta, ő lehajolt és fölvette az elhajitott keztyüt.
                  Összeszedte Ulászló minden emberét és a székesfehérvári gyülésnek elébevágva,
                  Budára toborzott uj országgyülést. Sőt tulnézett az ország palánkján is. Velencét,
                  a cseheket és morvákat szövetségbe édesgette, hogy aztán odaköthesse a felséges
                  nyoszolya oszlopaihoz őket, nyugodt álom-őrzőknek.</p>
               <p>Hanem a szepesi szélkakas is elunta balfelé forogni a Zápolya-kastély tornyán. Egy
                  napon fekete pecsétes gyász-izenet érkezett Hedvig számára. Az állt benne, hogy a
                  hatalmas Uristen, megsajnálván Hollós Mátyás és fiának, néhai való jó Corvin
                  Jánosnak társtalan bólyongásait az ő magas birodalmában, ime atyáihoz intette
                  zsenge utódjukat, a kis Kristóf herceget, aki is a fölső parancsnak
                  engedelmeskedvén, szomoruan meghalálozott. A bus szivü özvegy vigasztalására igy a
                  kis Erzsébeten, Zápolya Gyurka mátkáján kivül senki se maradt. És őrá száll most
                  már az az egész roppant vagyon, mely a két gyermek közt eddig megfeleződött.</p>
               <p>Ez a hir egyszerre megjavitotta Hedvig asszony gyönge egészségét. Az udvarnál
                  viszont nagy lett a riadalom. A jó egység megbomlott. Azoknak az uraknak, akik
                  eddig leghangosabban verték a mellüket a budai kontra-országgyülés mellett,
                  kezdett hirtelen lohadni a tüzük. A dusgazdag Jankó iszákjából több igérkezett,
                  mint a koldus Ulászlótól. Egyre többen betegedtek ki az udvarból.</p>
               <p>Anna imádkozott, Szathmáry ur gondolkozott. Ulászló egyiket se tette. Hanem
                  megcsókolva Kázmér király atyai képmását, levelet menesztett Krakóba, legszebb és
                  legfiatalabb öccséhez, Zsigmond herceghez. Váltott lovakkal érkezett meg rá a
                  felelet is. Maga Zsigmond. Fiatalon, szőkén, rózsás arcából kicsattanón, kék
                  szemeinek felhőjében uszva.</p>
               <p>Szathmáry ur összevonta szemöldökét a szőke dalia láttára. Anna elcsudálkozott.
                  Ulászló pedig szivére ölelte visszatérő életének ezt az első sikerét.</p>
               <p>- No pan Szathmáry, hát csak nem kell busulni! És ön se szomorkodjék, leányom!
                  Felséges Jagelló öcsénk majd helyre-kurizálja nekünk az egész kavarodást.</p>
               <p>Szathmáry a szájába harapott és a királynőre nézett.</p>
               <p>Annának haragos föllegek setétlettek a homlokán.</p>
               <p>Szobájába ment, az irószeres asztalhoz ült. Nagy sebesen róni kezdte a betüket.
                  Mikor elkészült, vörös pecsétet ütött a levélre és átnyujtotta Szathmáry
                  urnak.</p>
               <p>- Eminenciád ezt azonnal cimére juttatja.</p>
               <p>A fekete szemek ráparázslottak a királyi asszony kezevonására.</p>
               <p>- Rex imperator Maximilianus, - olvasta megütközve.</p>
               <p>- Érti eminenciád?</p>
               <p>- A szövetség!... Értem. De fölség! Ez háboru.</p>
               <p>- Természetesen. Nem hunyászkodunk.</p>
               <p>Hanem Ámor gyorsabb volt Marsnál, a félelem a dacnál, a fürgelábu herceg a vén
                  Miksánál.</p>
               <p>Mire a császár összetrombitáltatta a nehézkes német atyafiakat a birodalmi
                  gyülésre, Zsigmond már ki is fördőzte a kezdődő rheumáját a felhévizi
                  Királyfürdőben, sőt meg is érkezett Trencsén várába, ahol Zápolyáék a nyarat
                  tölteni szokták és szép jóreggelt kivánt a fenséges amazonnak.</p>
              <milestone n="16" unit="startSubChapter"/>
               <p rend="head">XVI.</p>
               <p>A nyári nap ugy tüzött le az égről, mintha egyszerre akarna kiömölni a nyavalyás
                  kis sárgolyóra. A trencséni várhegy komor csucsáról leijesztett virágok
                  megrohanták a völgyet és ugy habzsolták a bujt-patakos porond testét, mintha az
                  egész földet magukká akarnák virágozni.</p>
               <p>A sáncfalak odvaiból fecskék usztak ki sikló repüléssel.</p>
               <p>A várkert hüvös tölgylombjai alatt Borbála közelebb dörzsölődött az Imre nyitott
                  dolmánykájához. Száján még ott nedvesedett a békekötés édes pecsétje. De az
                  ajkakon már borzolta a csók izét egy fészkelődő kérdés.</p>
               <p>- Te! Aztán hát mutasd, hol csókolt meg a hires királynéd?</p>
               <p>Imréből boldog kacagás kanyarodott ki. A homlokára mutatott, ahol két domborulat
                  külön ivben duzzadt a két szemöldök fölé.</p>
               <p>- Itt. Látod, szentem?</p>
               <p>- Eh! Ne nevezz engem igy. Nem vagyok én szent.</p>
               <p>- De nekem az vagy!</p>
               <p>- Akkor se szólogass annak.</p>
               <p>- Mért? Hiszen nem hallja senki?</p>
               <p>- Olyan parasztos! - biggyesztette el száját a lány.</p>
               <p>Hanem ez most mégse volt komoly duzzogás. A szemei csillogtak, mikor
                  fölágaskodott, hogy jól megnézze »azt« a helyet...</p>
               <p>Büszkeség lobogott a szemek kékjében, bár itt-ott sárga cirmok villództák bele a
                  féltést.</p>
               <p>- Te! Aztán mindég olyan szép az az Anna?</p>
               <p>- Nagyon, - bólintott Imre áhitatos butasággal.</p>
               <p>- Szereted?</p>
               <p>- Ssssz!...</p>
               <p>Amaz nevetett, önmagáért való boldog nevetéssel.</p>
               <p>- Jobban, mint éngem?</p>
               <p>- Az már nem lehet, szivem.</p>
               <p>- Borbála!</p>
               <p>- Jó, hát Borbála. Tubicám, gyöngyvirágom!</p>
               <p>A lány összeolvasztotta a két szemöldöke aranyát.</p>
               <p>Valahogy kezdett nemtetszeni neki ez a nagy vigság, ez a világból kidagadó bolond
                  jókedv. Igy kevésbé érezte megszállottjának Imrét, mint amikor kiárkolt szemmel és
                  holdas szomorusággal őgyelgett körötte.</p>
               <p>Odarántotta a vállát.</p>
               <p>- Én szebb királyné lennék.</p>
               <p>- Te?</p>
               <p>A fiu nevetni kezdett.</p>
               <p>- Te? Királyné?</p>
               <p>- Én, én! Mit ámolyogsz?</p>
               <p>- Hát hogy: te királyné!...</p>
               <p>- Igen.</p>
               <p>- De mikor én nem leszek király!</p>
               <p>Borbála arcát elömölte a pirosság.</p>
               <p>Végigmérte a legénykét és toppantott.</p>
               <p>- Attól én még lehetek, - kiáltott s a szemében hirtelen megszaporodtak a sárga
                  cirmok.</p>
               <p>Sarkonfordult, otthagyta az elhült lovagját.</p>
               <p>Imre utána indult. A lány szaladni kezdett. Félszemmel hátra, féllel az utat
                  ügyelve. A távolság veszedelmesen fogyott köztük. Erre nekivágott a
                  virágágyásnak.</p>
               <p>Az apród megdörgölte mérgében az orrát. Neki ez már nem volt szabad. Legázolni a
                  friss palántákat? Ohó!... Szép tánc is lenne abból! Meg aztán könnyen megláthatná
                  valaki a kastély-ablakból, ha a bokrok közül kitör.</p>
               <p>Oldalt került hát szépen, le a porondos utra. Ott is okosabban szedte a lábát.
                  Mire a sietség most már, mikor ugyis vége a csóknak? Borbála nyilván fölmegy a
                  házba.</p>
               <p>Nagyot csudálkozott, mikor a várudvarra kiért.</p>
               <p>Nem hogy ott volt Borbála, de hozzá meg is szerezte magát egy lovas daliával, aki
                  az Ókapu felől jövet épp most penderedik le a paripájáról.</p>
               <p>No ez különös!</p>
               <p>Az idegen mélyet bókol, söpri a fövenyt az ezüstcsipkés szélü selyem süvegével.
                  Hagyján! Ezt még kegyesen megbocsátaná neki az apród, ha a süveglóbálást nem
                  követné egy irdatlan hosszu kézcsók. De követi.</p>
               <p>- Egy, kettő, három, - számolt Imre egyre jobban nekifuvalkodva.</p>
               <p>A kézcsóknak se vége, se hossza.</p>
               <p>- Megállj te cégéres! - berzenkedett föl erre.</p>
               <p>És kemény léptekkel átvágott az uton.</p>
               <p>Maga se tudta, hogy kire is neheztel inkább. Az idegenre-e, aki ilyen orcátlan,
                  vagy pedig Borbálára, aki mindezt szivesen türi! Ahelyett, hogy félrelökné! Nyakon
                  teremtené! Vagy legalább csak »valamit« csinálna vele!</p>
               <p>Egyszerre nagyon nehéz lett a szive.</p>
               <p>Mogorván állt meg a szépelgő pár előtt. Ezt a kikent-kifent ficsurt nem ösmerte.
                  Ugyan kiféle, mifajta lehet?</p>
               <p>Akármennyire törte a fejét, nem emlékezett rá, hogy találkozott volna a horgas
                  orru, nyulós ábrázatu legénnyel, aki az általános világi divattól eltérőleg
                  csupaszra borotválta a bajusza helyét és szakált se hordott, amint azt rendes
                  emberek szokták.</p>
               <p>Mérgét nyeldesve baktatott közelebb. Mire odaért, jött már az urasszony is a
                  meleg-ház felől. Virággal teli kosárkát lóbált a karján.</p>
               <p>- Ah, Dóczy uram! Milyen váratlan vendég! - kiáltotta.</p>
               <p>Most hát megtudta Imre, hogy ki a jövevény! És a bosszusága fanyar dühhé
                  olvadt.</p>
               <p>Lám, az előd! A dédelgetett kedvenc! Akinek nevét összecsücsöritett szájjal szokás
                  kiédeskedni a kastélyban. Itt a példakép, akit annyiszor dörzsöltek az orrához
                  különféle alkalmakkor, melyek egytől-egyig rosszemléküek voltak rá nézve!</p>
               <p>A csajbókolás megismétlődött. Ujabb kéz- és lábfícamitások. Kalaplóbálás,
                  szemforgatás.</p>
               <p>Némi megnyugvással állapitotta meg Imre, hogy ez a kézcsók még tovább tartott,
                  mint a másik. Dóczy ur egyszerüen rátapadt a felényujtott kézre, hogy ugy kellett
                  lehessenteni róla, mint a legyet a mézről. Hanem ez már nem javitott Imre kedvén.
                  Orrlógatva várta, hogy az idegen róla is tudomást vegyen.</p>
               <p>De Dóczy ur nem mutatott erre semmi hajlandóságot. Visszadöngicsélt Hedvig asszony
                  előbbi szavaira.</p>
               <p>- Sőt nálam is váratlanabb vendég, fenséges asszonyom, akit előre megjelenteni
                  szerencsés vagyok!</p>
               <p>- Ugyan kicsoda? - kiváncsiskodott Borbála, mintha ő se venné észre, hogy negyedik
                  tanuja is akadt a tereferének. Bár egy pillantása odalopott Imrére. Igy sötétre
                  zordulva már kedvérevalóbb és alaposabb szerelmesnek látszott a fiu, mint az
                  előbb.</p>
               <p>Dóczy ritkás fogai vigan kásáztak ki a lebiggyenő felső ajka mögül.</p>
               <p>- Találja ki szépséges hugom.</p>
               <p>- Csak nem Dóczy Ferenc?</p>
               <p>- Lejjebb, lejjebb a korban! Följebb a rangban és átellenben a fajban!</p>
               <p>- Lengyel? - csipett bele Hedvig is a játékba.</p>
               <p>Dóczy hunyorgott.</p>
               <p>- Közeledünk.</p>
               <p>- Laszkó Jeromos?</p>
               <p>- Magasabban.</p>
               <p>- Tarnovszky herceg?</p>
               <p>- Annál is följebb.</p>
               <p>Hedvig nagyotsejtő türelmetlenséggel vágott közbe.</p>
               <p>- Látja kegyelmed, hogy igy ki nem találjuk soha!</p>
               <p>- Mondom asszonyom, mondom. Süveget nem hord, mégse jár hajadonfővel. Almát tart,
                  csak nem harap bele. Mi ez?</p>
               <p>A választ be sem várva mélyen bókolt.</p>
               <p>- Egy királyi herceg. Őfensége Jagelló Zsigmond, Kázmér lengyel király legifjabb
                  fia esedezik kegyes fogadtatásért.</p>
               <p>- A király öccse?</p>
               <p>- Maga személyében.</p>
               <p>A hölgyek összenéztek. Mind a kettőnek villant a szeme.</p>
               <p>Dóczy élvezte a meglepődést.</p>
               <p>- Remélhetek-e egy rózsát a fenséged kosárkájából feleletképpen?</p>
               <p>Borbála nyult is a virágért. De az urnő arca már megint hüvös méltóságot és
                  magátólértetődést tükrözött.</p>
               <p>- Természetesen örülünk a látogatásnak, - felelt. - És rajta leszünk, hogy
                  őhercegsége jól töltse az idejét nálunk. Borbála, - fordult a lány felé -
                  értesitsd az egrégiust és intézkedj, hogy...</p>
               <p>A szó félbeszakadt. Imrét lehetetlen volt továbbra is észre nem venni.</p>
               <p>- Lám, hiszen van itt, aki a parancsot vigye. Czibak Imre, de Palota, főapródunk.
                  - Intett az urasszony az ácsorgó felé.</p>
               <p>Imre elpirult.</p>
               <p>A kénytelen drill derékba hajlasztotta. Ha kelletlenül is, várta a jobbot. Itt a
                  parancsoló szemek előtt nem lehetett okoskodni.</p>
               <p>A parola azonban elmaradt. Dóczy ur nem viszonozta a beajánlást. Helyette a tollas
                  süvegét átváltva a bal kezébe, alapos barackot nyomott a keményen ülő fejre.</p>
               <p>- Nagyot nőjj, öcsém!</p>
               <p>Jó, hogy a beszélgetőknek sürgősebb dolguk is volt most, mint hogy az apródot
                  figyeljék! Mert igy legalább észrevétlen maradt az a két vasököl, ami csomóba
                  szökött a bodros ingujjban. Meg az a még csomósabb válasz, ami kicsuszott az
                  összeszoritott fogak közül, amugy bihariasan.</p>
               <p>Imre sarkonfordult, megindult a kastély felé.</p>
              <milestone n="17" unit="startSubChapter"/>
               <p rend="head">XVII.</p>
               <p>Ulászló jól számitott. Ezt a gordiusi csomót kardnál finomabban oldotta meg a
                  kötőtü. A háboru elmaradt. Ágyubömbölés helyett muzsika csendült. Egy vérbeli
                  herceg előtt készségesen tárultak föl a trencséni sasfészek megvivhatatlan kapui.
                  A harcias amazon Bucephalosról átnyergelt Pegazusra. Patócsy Máté várkapitány
                  uram helyébe Giovanna lépett. A darabontok lekerültek a falakról, hogy vasing
                  helyett kék dolmányba bujjanak. A pattantyusok ellenben fölmásztak a bástyákra,
                  hogy kanóccal a kézben lessék a tüzmester jeladását az üdvözlő bombardóra.</p>
               <p>Mire a vendégek beköszöntöttek, már virággal himes szobák és diszruhákban pompázó
                  hajduk fogadták őket.</p>
               <p>A Zápolya udvar nem kevésbé ragyogóan várt az ünnepi szálában, melynek erkélyén az
                  egrégius zenészeket bujtatott el, hogy ez az öröm se hiányozzék a jeles napon.</p>
               <p>A hercegnő és Borbála egyforma diszben kápráztattak az udvarló leányok élén. S a
                  főhajtás, mellyel a Tescheni sas fogadta fejedelmi vendégét, semmiben se maradt el
                  a Bourbon liliom méltóságteljes bókja mögött.</p>
               <p>Dóczy ur egymásután ajánlotta be a vendégeket, akik az urnő elé járultak
                  kézcsókra.</p>
               <p>- Fenség, Jagelló Zsigmond herceg ég a vágytól, hogy magasságtoknak hódolatát
                  bemutassa.</p>
               <p>A férfikora teljességében pompázó királyi lovag, minden üde szin élő gyüjteménye,
                  lengyelesen vonzó fesztelenséggel egy-kettőre ugy ott termett Hedvig asszony
                  mellett, hogy szinte ráaranylott a nagy szőkeségével. Fejedelmi szépek voltak igy
                  egymás mellett. A meglepettség halk moraja futott át a termen. Még az urnő is
                  elmosolyodott, mikor a szemben levő nagy csiszolt tükörbe kémlelt.</p>
               <p>Dóczy tovább illemkedett.</p>
               <p>- Bornemissza János pozsonyi gróf ur, a budai várkapitány őkegyelmessége,
                  fenségednek régtől való nagy hive.</p>
               <p>A zömök, bronzarcu öreg katona peckesen hajolt ki könnyüselymü szikszai
                  mentéjéből.</p>
               <p>- Asszonyom, - mondta mély öblögetésü hangon, - az én hódolatom csak másodsorban
                  jöhet. Őfelségét a királyt illeti az első hely. Megbizott, hogy üdvözletét
                  Trencsénben prezentáljam.</p>
               <p>Hedvig egy pillanatra becsukta a szemét. Mintha valami nagy simogatás futott volna
                  át rajta.</p>
               <p>- Köszönettel veszem a kitüntetést a princ nevében is, aki mélyen sajnálni fogja,
                  hogy a magas látogatásban nem lehet része.</p>
               <p>- A szepesi gróf nincs itthon? - huzta alá Bornemissza a tévedést.</p>
               <p>- A princ vadászik, - szisszent rá az urnő.</p>
               <p>A vendégek sorba ismerkedtek. A lengyel urak sorba ölelkeztek. Rövidesen
                  feloldódott a szertartásos hangulat. Ebéd alatt már vidám zsivaj töltötte meg a
                  szálát. Minden figyelem Zsigmondé volt itt. A fiatal herceg megvesztegető
                  szépségében, vidám szellemességével egy csapásra sodort magához minden
                  rokonszenvet. Mintha világéletében Trencsénben tanyázott volna.</p>
               <p>Asztal után engedelmet kért, hogy nehány percre visszavonulhasson. Mint mondta, a
                  málhái kicsomagolására akar felügyelni, mert akadnak bennük kényes portékák,
                  amiért kár lenne, ha veszendőbe mennének és nem oda, ahová szánta.</p>
               <p>Itt jelentőségteljes pillantást vetett a hölgyekre. Hedvig asszony kegyesen
                  bólintott, Borbála pedig belepirult, ugy, ahogy Imre még sohase látta.</p>
               <p>Az apród szorongó szivvel leste Zsigmond visszajöttét. Valami furcsa tompa érzés
                  zsibbasztotta a kedvét. Elfogultan támaszkodott egy oszlophoz és alig
                  felelgetett Sárikának, aki melléhuzódva panaszolta a maga külön sérelmét.</p>
               <p>Dóczy ur nem akarta hölgy-számba venni!</p>
               <p>- Talán te is barackot kaptál a bubodra?</p>
               <p>- Annál is rosszabb! Megcsipkedte az arcom. Ez több, mint egy barack, pajtás!
                  Elhiheted. Az én koromban!...</p>
               <p>- Hmm. - Bólintott Imre megértőleg. - Aztán mit csináltál hugom?</p>
               <p>- Biz én a körmére vágtam a kamerárius urnak.</p>
               <p>A fiunak fölcsillant a szeme.</p>
               <p>- Mindég tudtam, hogy derekabb hajadonkát keresve se lehetne találni nálad.</p>
               <p>Zsigmond visszajött végre. Tornyos csomagokat rakatott az asztalra. Mindenki
                  odasereglett, hogy elsőnek csudálhassa a hercegi meglepetést. Finom mivü olasz
                  maszkák voltak a ládikákban. Hedvig asszony láthatólag gyönyörködött bennük.
                  Borbála tapsolt örömében.</p>
               <p>- Álorcák, álorcák! Fenséged bálra készült.</p>
               <p>- Milyen kár, hogy ilyen meleg napok járnak, - sóhajtott Dóczy. - A szálában
                  fülledt a levegő a tánchoz.</p>
               <p>- A kötélen szellősebb is volna, - dohogott Imre.</p>
               <p>Hedvig fölényesen intett.</p>
               <p>- Semmi se kár, kamerárius uram. Ha meleg a szála, ott a diszkert. Fáklyafény
                  mellett még mulatságosabb is lesz. Rendezünk nagy fölvonulást és maszkaversenyt
                  tüzjátékok mellett.</p>
               <p>Nem aludtak a fiatalok ezen az éjszakán egy szemhunyásnyit se. Mind másnap estére
                  izgult. Csak Imrét kerülték a remények szines pillangói. Komoran járt-kelt, mint
                  valami trónfosztott isten, aki elvesztette azt a hatalmát, hogy pokol fenekére
                  sülyessze tüstént az egész világot, kastélyostól, Zsigmondostól, az álorcákkal
                  együtt.</p>
               <p>Tudta, hogy a mulatozásban mindenki közelebb dörgölőzhet majd Borbálához, mint
                  éppen ő. Meg hogy ez a közelség nem lesz szépelgések és forró szavak nélkül
                  való.</p>
               <p>Ó, hogy bánta már a reggeli kötekedő vigságát! Milyen ostobának látta magát vak
                  bizakodásában!</p>
               <p>Az a tekintet, az a sárga-cirmos fellobbanó nézés nem hagyta nyugodni. Tenni
                  kellett itt valamit. Valami nagyot és okosat, ami kiemelje ebből a végzetes apródi
                  szürkeségből. Ami elfelejttesse a barackot. Oda kell kerülnie, ahol az ő méltó és
                  jogos helye van. Oda, Borbála mellé.</p>
               <p>De hasztalan törte a fejét, nem jutott eszébe semmi mentő gondolat. Fölrántotta a
                  dolmányát, hogy kimegy a kertbe hütőzni.</p>
               <p>A folyosó végén, a lányosház lépcsejénél egy fölgyürt-kámzsás árnyék hussant rá.
                  Megösmerte. Sárika volt.</p>
               <p>- Éppen téged kereslek, - lihegett a kis gömbölyüség.</p>
               <p>- Történt talán valami?</p>
               <p>- Meghiszem azt pajtás.</p>
               <p>A kislány kihajolt a kámzsából.</p>
               <p>- No Imre, akarsz-e leckét adni mind a kettőnkért.</p>
               <p>- Kinek?</p>
               <p>- Hát ezeknek a jöttmenteknek.</p>
               <p>- Hogy akarok-e?</p>
               <p>- Akkor idesüss hamar. Az elébb kihallgattam asszonyunknál a Dóczy praktikáját.
                  Hasznodra lehet, ha egy kicsit ügyeskedsz. Gyere ide a bolthajtás alá,
                  megsugom.</p>
               <p>És Imre ragyogó arccal hallgatta a titkot.</p>
              <milestone n="18" unit="startSubChapter"/>
               <p rend="head">XVIII.</p>
               <p>Másnap a készülődésekkel telt. Az udvar kicsije-nagyja lótott futott, titkolózott,
                  bomlott. Alkonyattal a seprőgyerekek tisztára simitották a kertet és az utakat. A
                  kertészek fáklyákat tüztek az ágyásokba. Kivilágitották a virág-csárdát is. A
                  gyertyák százai szivárványos fényben sokszorozódtak a lombfüzéres falakon.
                  Bornemissza ur a pályabirák tribünje előtt sétálgatott a még néptelen kertben,
                  mikor váratlanul szembetalálkozott a kastély urasszonyával. A hercegnő maga akart
                  meggyőződni róla, hogy a készülő Olympuson az eljövendő istenek semmiben se fognak
                  hiányt látni.</p>
               <p>Az öreg katona utját állta a szép sietőnek.</p>
               <p>- Bocsásson meg asszonyom, hogy föltartóztatom. De rég vadászok egy ilyen
                  négyszemközti alkalomra.</p>
               <p>- Talán csak nem valami diszkrét ügy, Comes? - mosolyodott el Hedvig.</p>
               <p>- Annál is rosszabb. Legalább rám nézve.</p>
               <p>- Ugyan?</p>
               <p>- Politikai küldetés asszonyom. Tojáshéjból való cipellő az én sarkantyus
                  lábamnak. Hisz különben fenséged bizonyosan rég ki is találta már eddig, hogy nem
                  puszta időtöltésből szegődtem a herceg kiséretébe.</p>
               <p>Hedvig meglepődést mutatott.</p>
               <p>- Hallom kegyelmedet.</p>
               <p>Bornemissza köhécselt.</p>
               <p>- A király küldött külön megbizatással. Asszonyom, én nem értek a szócsavarás
                  mesterségéhez. Röviden dologra térek. Remélem, hogy katona-embertől és fenséged
                  férjének egykori jóbarátjától nem fogja megvonni a bizalmát?</p>
               <p>- Kegyelmednek el kell néznie, ha a történtek után óvatosak vagyunk.</p>
               <p>- Értem, hogy mire céloz asszonyom. De higyje el, hogy a Tomiczky ur által hozott
                  tagadó válasznak, meg a többi sajnálatos dolognak is, egyedül a lengyel volt az
                  oka. Nem lett volna szabad olyan hányaveti módon viselkednie. Tomiczky ugy lépett
                  föl, mint aki nem kér, hanem végrehajt. Erre az udvar se válaszolhatott másképp,
                  mint ahogy felelt.</p>
               <p>- Tomiczky talán több joggal követelt, mint amennyivel Szathmáry ur biráskodott, -
                  jegyezte meg a hercegnő. - Hanem hát jó. Ne vitatkozzunk ezen. A következmények
                  majd megmutatják, hogy megvolt-e a kellő hatalma ugy beszélni, amint beszélt. A
                  princ elvégre is az ország akaratát jelenti.</p>
               <p>- Fenséged megfeledkezik arról, hogy Ulászló viszont a főnemességre
                  támaszkodik.</p>
               <p>- Nem felejtek semmit.</p>
               <p>- Szóval kenyértörésre akarja vinni a dolgot. Polgárháboru, - bólintott a
                  vendég.</p>
               <p>Hedvig a vállát vonta.</p>
               <p>- Nem éppen. Egyelőre csak fegyveres országgyülés Fejérváron.</p>
               <p>- Mikor a király Budára hirdette meg? Egy és ugyanaz asszonyom. Más néven. És
                  tegyük hozzá, hogy szükségtelenül. Mert hisz a király szándéka nem egyéb, mint a
                  rákosi országgyülés határozatait Budán ratifikálni. Törvényes országgyülés
                  keretében, ami ne legyen megtámadható később az alkotmány szempontjából. János
                  igy békés uton elérheti mindazt, amit óhajt. Ezt izeni általam a király.</p>
               <p>Az urnő biccentett.</p>
               <p>- Helyes. Tudomásul vesszük. Mi garanciát helyezhet számunkra kilátásba?</p>
               <p>- Hozom a király szavát.</p>
               <p>Hedvig elnevette magát.</p>
               <p>- Szép, - mondta kurtán. - Hanem Comes uram, a szó repül.</p>
               <p>- Fenséged kételkedik benne?</p>
               <p>- Nem minden esetben. A kegyelmed szavát például elfogadnám biztositékul arra,
                  hogy a király is megtartja a magáét. Hajlandó ráadni?</p>
               <p>Bornemissza zavartan köhécselt.</p>
               <p>- Kegyelmed nem felel?</p>
               <p>- Csak magamért és magamról asszonyom.</p>
               <p>- Lássa!</p>
               <p>A hercegnő készült tovább. A vendég visszatartotta.</p>
               <p>- Kérem fenség, maradjon még.</p>
               <p>- Nincs értelme, hogy tovább folytassuk ezt a meddő eszmecserét. Ab initio nullum,
                  semper nullum. Biztositék nélkül nem áll módomban tárgyalni.</p>
               <p>- Biztositék!...</p>
               <p>Most már Bornemissza kelt föl. A kastély felé mutatott.</p>
               <p>- Asszonyom, nem kivánhat különb garanciát annál, mint amit Ulászló küldött
                  Trencsénbe. A saját testvérét.</p>
               <p>- Zsigmond? Nem értem.</p>
               <p>- Vajjon csak egy gyermeke van-e Tescheni Hedvignek? Jobbkeze, vagy a bal, fia
                  vagy a lánya: nem mindegy-e önnek?</p>
               <p>Hedvig szemöldöke felfutott a homloka közepéig a meglepetéstől. Hol összecsukta,
                  hol meg szétnyitotta a legyezőjét. A lélegzete hintált a könnyü selyemtunika
                  alatt.</p>
               <p>- Kegyelmed hát azt gondolja, hogy Zsigmond látogatása?...</p>
               <p>- Ezt a célt szolgálja. Ugy van. Ami éppen nem jelenti, mintha másrészről János
                  kivánságát a király végleg elejtette volna. De a dolognak ez az oldala még nem
                  időszerü. Beláthatja asszonyom.</p>
               <p>A legyező izgatott lebegése megszünt. A tollas szárnyak összecsukódtak. Hedvig
                  szép feje ráhajolt a faragott ébenfa nyélre. Gondolkozott. A király számitása
                  tisztán állt előtte. A könnyelmü öccs és a Zápolya vagyon! Nagy gondtól szabadulás
                  a Jagellóknak és két légy egycsapásra Ulászlónak.</p>
               <p>- Nos és Zsigmond herceg? - villant föl egyszerre.</p>
               <p>- Átadtam fenségednek. Ezzel az én küldetésem be is fejeződött. A többi asszonyom
                  gondja.</p>
               <p>- Helyes. A halasztást, a fölkinált módon, hajlandó vagyok fontolóra venni.
                  Megelégszik kegyelmed ezzel a válasszal?</p>
               <p>Bornemissza összevágta a bokáit.</p>
               <p>- Magamnak is ugy tünik, mintha tulsoká tartottam volna vissza fenségedet. Tehát a
                  jelszó marad: Junó?</p>
               <p>- Nem. Auróra.</p>
               <p>- És Mars. - Biccentett az öreg katona.</p>
               <p>A hercegnő bucsuzott.</p>
               <p>- Kérem, mulasson jól nálunk.</p>
               <p>- Én pedig, hogy fenséged ne mulasson rajtunk.</p>
               <p>Az urasszony sietve tartott a kastélynak.</p>
               <p>Bornemissza utána nézett elgondolkozva. Aztán vállatvont. Föllépdelt a birói
                  emelvényre.</p>
              <milestone n="19" unit="startSubChapter"/>
               <p rend="head">XIX.</p>
               <p>Kevéssel tiz óra után megnyiltak a kastély ajtai. Kürtös heroldokkal az élén,
                  virágok mezében, Géniusz-köntösben, tündérek és mithologiai alakok képében
                  kanyarodtak ki az álorcások a nagy köröndön felállitott mennyezetes trón elé.</p>
               <p>A bő tunikákban nem lehetett többé különválasztani ismerőst az ismeretlentől,
                  házbelit az idegentől. Mind azon mesterkedtek, hogy áruló jelt ne adjanak.
                  Legfeljebb a lépések dallama és a bokák formája engedett némi kis teret a
                  találgatásnak.</p>
               <p>A fölvonuló menet élén, fehér lovaktól vont rózsakocsiban Auróra istennő fehér kis
                  kezei fogták arca köré a lebukó fátylakat. Diadémjában a Hajnal-csillag sziporkázó
                  ékkövekből világitott. Egy átfutó illatnál nem tartott tovább amig elvonult, hogy
                  helyt adjon a Bosszu három tépettköntösü kigyókoszorus nemtőjének. Három Grácia és
                  a kilenc Muzsa után, pávatollas lovaktól vonva jött Junó. Álorcája mögül az
                  istenek anyjának mindent uraló tekintete gyujtott. Hintója mellett, rózsaszin
                  fátyolaiban felhőzve a kis Hébe futott.</p>
               <p>A hölgyek után a férfiak jöttek. Itt is akadt látnivaló elég. Egy csoport
                  kecskelábu Faun közepéből nyurga Pán emelkedett ki. Nyomában fölpáncélozott Mars
                  kevélykedett fehérrózsás pejlován. Egyik kezében kopja, a másikban pajzs. A rövid
                  tunika ivelten izmos és nemes formáju lábszárakról árulkodott. A sisak sürü
                  rostélya leeresztve. Rajta struccforgó, piros-fehér tollakból.</p>
               <p>A menet elhelyezkedett az egrégius rendezése mellett és a föllobbanó tüzijáték
                  millió sziporkázó csillaga alatt megindult a fényes Olympus a fölporondolt kerti
                  uton át a birói emelvény elé. A dobogón Bornemissza ur, Malachowszky Tamás és
                  Drugeth István társaságában fogadta az érkezőket. Mind a hárman öreg veteránok.
                  Már csak a pályabiráskodásra voltak kaphatók. Előttük kellett ellépdelniök a
                  jelmezeseknek. Körülöttük izgultak a nézők.</p>
               <p>A festői csoport közeledett. Egy sugár Themis már át is esett a próbán. Majd
                  Fortuna, Bellona, Ceres, Diana kerültek sorra. A két hintó lassu méltósággal
                  uszott végig az uton. A feketeparipás Junó után, törpe fehér mokányló-vonta kocsin
                  Zápolya Gyurka hóditott Amorett képében a hölgyek közt. Mellette egy Párka ügyelt
                  a kis isten ildomos magaviseletére.</p>
               <p>Nem is történt semmi baj, mig a faunok elő nem kerültek. De a nyurga Pán olyan
                  szépen furulyázott, hogy az érzékeny olmützi guvernánt éber szeme is
                  odafelejtkezett. Ekkor aztán Ámor, felhasználva a kedvező pillanatot,
                  kötelességszerüen ugy belenyilazott a hosszu Pánba, hogy az óbégatva menekült a
                  virágcsárdába. A Párka sikoltozott, a nézők kacagtak. A birák pedig a pajkos
                  Amorett pártjára szegődtek. Jól megvivátozták Adonist, Apollót, Ganimedest,
                  Jupitert és Merkurt is.</p>
               <p>Hanem a deli Mars láttára összesugtak a pályabirák.</p>
               <p>Rövid tanácskozás után Bornemissza ur kihirdette az itéletet.</p>
               <p>- Az igazlátók ugy találják, hogy szépségben és kellemben, valamint hüségben
                  Auróra istennőt és Mars hadurat illeti a pálma, s az est koronája. Lépjenek hát
                  elő és foglalják el helyüket a trónon!</p>
               <p>Auróra leszállt a hintóból. A kis Ámort kézenfogva föllépett a trónra. A lépcsőn a
                  rózsaszin köntösü Hébe és három Grácia kaptak helyet, hogy udvarának fényét
                  emeljék.</p>
               <p>Viharzó tapssal zugott a lelkesedés.</p>
               <p>- Éljen a győztes hadur!</p>
               <p>Az istenek sürü csoportjából kivált Mars. Leszökött a lováról és a trón elé
                  lépett, jobbról. Balról a hasonmása.</p>
               <p>Az éljenzés hirtelen elhallgatott. Nézőkön és versenyzőkön egyaránt a meglepődés
                  moraja futott végig.</p>
               <p>A trón lépcsőjénél két Mars állott. Kettő hajtott térdet.</p>
               <p>Egyik szakasztott olyan, mint a másik. Csak a sisak-forgójuk különböző. Egyiken
                  két vörös toll közt egy fehér. A másikon két fehér közt egy piros.</p>
               <p>A pályabirák összenéztek. Junó nyugtalanul feszengett a pávás kocsiján. A maszkák
                  kiáltoztak.</p>
               <p>- Melyik az igazi? Melyik a győztes?</p>
               <p>Auróra gyorsan Hébéhez hajolt.</p>
               <p>- Mi történt itt Sárika?</p>
               <p>Két eleven barna szem uszkált a lárva mögül egyik lovagról a másikra. A baloldalt
                  térdeplő piros tollforgóján aztán megállapodott.</p>
               <p>Hébe visszasugta:</p>
               <p>- Ugy látszik véletlen. Két egyforma maszka.</p>
               <p>- Vagy inkább rossz tréfa!</p>
               <p>- Nem gondolnám. Ha csak Dóczy ur...</p>
               <p>- Dóczy? Velem?</p>
               <p>Hajnal istennő a fejecskéjét rázta. Fátyolai repkedtek, mint a rózsafelhők. A váll
                  is megrándult. Akaratosabban és kényesebben, mint a virradat gyöngéd szelleméhez
                  való.</p>
               <p>Bornemissza ur kijött az emelvény szélére. Átkiáltott.</p>
               <p>- Melyiknek adja a koszorut az est királynője?</p>
               <p>- Én - felelt vissza egy dacos hang - térdeplő Marsot nem koronázok.</p>
               <p>- Igy hát?</p>
               <p>- Szálljanak lóra és küzdjenek meg érte.</p>
               <p>- Lovagi torna! - ujjongott föl egy magas szoprán, melyben nem volt nehéz a
                  Drugeth kisasszonyéra ösmerni.</p>
               <p>Bornemissza aggódva sanditott Junó szekere felé.</p>
               <p>A pávatollak hevesen libegtek. A pozsonyi gróf ezt beleegyezésnek vette.
                  Kihirdette a döntést.</p>
               <p>- Legyen küzdelem!</p>
               <p>Egyszerre szökött talpra mind a két lovag. A sisakrostélyok egymásnak fordultak.
                  Két villogó szempár kereszteződött.</p>
               <p>A lovakat hamar elővezették.</p>
               <p>Egy pillanatban pattant nyeregbe mind a két vivó. A kör kiürült, a nézők hátrább
                  szedték az irhájukat.</p>
               <p>A lovagok bevágtattak a porondra.</p>
               <p>Megvillannak a kopják. Összecsapnak. A vért nagyot döbben. Egy szemhunyásnyi időig
                  egy test a kettő. Aztán villámgyors fordulat. Szétváltak.</p>
               <p>Mintha ugyanaz a kép tört volna két darabba. A küzdők egyforma magasságuak.
                  Testtartásuk, a fejhordozás és a harcmodor: ugyanaz. Mind a kettő mestere a
                  kopjának, lónak. Gránitszobrok módjára ülik a nyerget.</p>
               <p>A paripák prüszkölnek, horkolnak. Két lábon fonnak. Megfordulnak. Ujból
                  összecsapnak. Háromszor, ötször, tizszer.</p>
               <p>A kép nem változik.</p>
               <p>Csak a vértek döngenek nagyobbakat az ütések alatt és a mének nyihorásznak egyre
                  dühösebben.</p>
               <p>Most egész a kör szélére vágtat a két Mars. Onnan rontanak szembe, megeresztett
                  kantárszárral. Egy döfés, gyors háritás, mint a káprázat követik egymást. De a
                  vad hajrában összefut a két ló. A harci mén, melynek fehér rózsa volt a
                  fejpáncélja mellett, nyakonharapta a vörösrózsás ellenfelét. A paripa
                  fölágaskodott. Rövid, fojtott szitok szürődött át a lovagja sisakrostélyán. A
                  fehér Mars döntő ütésre emelkedett.</p>
               <p>- Junior, junior! - lelkendezett Pán az emelvény alul.</p>
               <p>És már szaladt is, hogy segitsen a porondra kerülő vörös Marsnak.</p>
               <p>De a lovag hamar urrá lett a paripája fölött. Előre hajolva a lova nyakával födte
                  magát. A kopjája pedig sebes siklással futott a fehér Mars lábszára alá.</p>
               <p>Pán egy helybe gyökerezett.</p>
               <p>Ez igazán brilliáns fogás volt.</p>
               <p>- Senior! Senior! - ragadta el a lelkesedés a többi isteneket. A kopja kezdte
                  külön fesziteni a nyerget a lovastól. A sisak, a vért, lassan emelkedett. Már csak
                  a kengyel tartotta a lábakat. A két test nehéz zihálását hallani lehetett. Aztán
                  éles csörömpölés.</p>
               <p>A fehér Mars elvált lovától. Széles ivben bukfencezett a porondra. Ott elterült
                  hosszan.</p>
               <p>A nézőkből felharsant a zsivaj. Összesereglettek. Kacagtak, éljeneztek.</p>
               <p>- Vivát a Piros Mars!</p>
               <p>- Foglald el bitorolt trónusodat!</p>
               <p>- Vállon vigyük, diadalmenetben!</p>
               <p>Hárman is kaptak utána, hogy fölemeljék.</p>
               <p>Erélyes kéz háritotta félre őket.</p>
               <p>Junó leszállt a hintóból és egész Hedvig asszony hangján parancsolta:</p>
               <p>- Mutasd meg az arcod, lovag!</p>
               <p>A győztes habozott. Fölnézett a trónra, majd Junóra és lecsüggesztette a
                  fejét.</p>
               <p>Az istenek anyja a furiák kezével kapott most a sisakhoz. A csatlószij engedett. A
                  sisak leröpült.</p>
               <p>Födetlen fejjel ott állt az apród.</p>
               <p>Az Olympus éijenzett. Még az időközben föltápászkodó lovag is kiáltott egy
                  vivátot. Csak hárman hallgattak. Akiért a versengés folyt, aki a győztest
                  leleplezte, meg a nyurga Pán. De az már ott se volt. Bokortól bokorhoz lapulva
                  tünt el a virágcsárda mögött.</p>
               <p>A letört Marsot Jupiter támogatta föl a kastélyba. Vére nem csordult, sebe nem
                  esett, éppen hogy bicegett a kimarjult lábával. Hanem magához közel senkit se
                  eresztett. Az arcát nem mutatta. És Junó az istenek anyjához illő szigoru hangon
                  szólt az apródnak:</p>
               <p>- Kövess.</p>
               <p>Két Marssal indult a céco és Mars nélkül folytatódott. De azért kitartott
                  kakas-szóig a toboros, egeres, süveges, lapockás, meg a lengyel változó. Auróra
                  megközelithetetlen fönségben trónolt egyedül, egész a maszka-levetésig. Akkorra
                  eltünt.</p>
               <p>Se ő, se Zsigmond nem kért a korhelylevesből.</p>
              <milestone n="20" unit="startSubChapter"/>
               <p rend="head">XX.</p>
               <p>A vendégek késve gyülekeztek a fényes táblánál. Nagy meglepetésre János véletlenül
                  megérkezett. Az örömet csak egy másik véletlen rontotta. A herceg meghült az
                  éjszaka és szobáját volt kénytelen őrizni. Ugy látszik, hogy váratlanul a rheumája
                  ujult ki, mellyel Budán a fölhévizi fürdőt járta.</p>
               <p>Tábla után a vendégek ásitozva lézengtek a jeges üstökkel hütött termekben. A
                  nyomasztó hőségben jobb hijján azzal mulattak, hogy a két Mars titokzatos
                  históriáját találgatták. Az egyik egy udvari apród, ez kétségtelen. De ki lehetett
                  a másik, aki rejtve maradt?</p>
               <p>Kun Ágota már-már készült elvetni a sulykot, mikor az ajtó kinyilt és Dóczy lépett
                  a terembe.</p>
               <p>A kamerárius ur arca teli volt ragasztva flastromokkal. Hozzá olyan
                  szabályszerüleg sántitott, hogy senki se találgatott tovább. A vendégek
                  kacagtak.</p>
               <p>- Sebaj, - vigasztalta Hedvig a kárvallottat. - A vajákosom majd rekommendál
                  kegyelmednek egy jóféle irt marjulás ellen.</p>
               <p>A nyurga legény savanyu képet vágott.</p>
               <p>- Bizony fenséges asszonyom, elkelne valami ártalmatlan csillapitószer az apród
                  számára is - felelt.</p>
               <p>- Legyen nyugodt, kezelésbe van.</p>
               <p>- Hólyaghuzó lesz a legjobb, - forgatta tamariskus-pálcáját az udvaronc dohogva. -
                  Az ilyen pökhendi kis urfiaknak ajánlatos még idejekorán lelohasztani a tüzét.</p>
               <p>Senki se felelt. Az álmosak oszladoztak, hogy a délutánból toldják meg, amivel az
                  éjszaka adós maradt. János az urak házába vezette Bornemisszát, ahol minden jel
                  szerint néhány falu sürgősen kockára kivánkozott.</p>
               <p>Dóczy ur követte őket. A küszöbön elbotlott a székely pokrócban és akkorát talált
                  lódulni, hogy a szemközti falig futott tőle. A kimarjult lába eközben különös
                  módon jól szuperált. De nem volt, aki megütközzék ezen a furcsaságon. A hercegnő
                  Borbálával együtt a rheumás vendég látogatására indult.</p>
               <p>Borbála vékony aranyláncon emberképü majmot vezetett maga mellett. Még Budán
                  vásárolta kóbor jokulátoroktól. Azóta a majom nagy szerepet vitt a
                  Zápolya-udvarban. Asztalnál Borbála mellett foglalt helyet és külön lakáj állt a
                  háta mögött. Ez egyébként meg is illette a bolondos jószágot, mert igen előkelő
                  köntösben igen előkelő nevekre hallgatott néha. A szerint, amint Trencsénben éppen
                  elégedetlenek, vagy még elégedetlenebbek voltak gazdái a másik udvar
                  eseményeivel...</p>
               <p>Zsigmond nyugvóágyon és bepólyázva fogadta a ház irgalmasait. A rheuma csakugyan
                  alapos garázdálkodást végzett rajta. Orra hegye se látszott a finom fekete
                  selyemkendőből, amit a látogatók belépésekor fél arcára huzott.</p>
               <p>A leeresztett ablakzsindelyek félhomályában olyan volt igy, mint valami sebesült
                  Mars isten.</p>
               <p>A két hölgy kezet nyujtott a szenvedőnek, aki azokat tiszteletteljesen
                  megcsókolta. A majom sietett követni a példát. Ő is parolát nyujtott a hercegnek.
                  Erre kitört a kacagás.</p>
               <p>- Pompás állat! Nem hittem volna, hogy ekkorát nevessek még ma. - Derült
                  Zsigmond.</p>
               <p>Borbála produkálni kezdte a kedvencét.</p>
               <p>- Défilez!</p>
               <p>A majom méltóságteljesen fogta föl a hosszu köpenyege farkát. Végigbegyeskedett a
                  termen.</p>
               <p>A két dáma összemosolygott.</p>
               <p>- Présidez!</p>
               <p>Az állat a nyugvóággyal szemben álló öblös karszékhez ment. Palástját hullámos
                  ráncokba igazitva leült. Aztán nyugtalanul nézett körül, mint akinek hiányzik
                  valamije. Hedvig leemelte egy ámbra-doboz aranyozott, korona formáju födelét.
                  Rányomta a fejére. Ettől megnyugodott. Kevélyen pislogott maga elé és az oldalát
                  vakargatta elégedetten.</p>
               <p>- Mi a neve a felséges dögnek? - kérdezte a herceg.</p>
               <p>Megint összevillanás. Halk nevetgélés.</p>
               <p>Hedvig asszony elfordult.</p>
               <p>De Borbála kislányos daccal rántotta meg a vállát.</p>
               <p>- Ninette, - mondta.</p>
               <p>A herceg majd lekacagta magát a székről.</p>
               <p>Ezen az arcon ugyan nem is verhetett magának fészket a boru. Zsigmond értette a
                  módját, hogy ne tiltakozzék, anélkül, hogy helyeselne. Csak a tréfát és csak
                  önmagáért élvezte, mint valami fölfakadó izü friss gyümölcsöt.</p>
               <p>Élet, halál, minden játék volt ebben a játékos kézben, még önmaga is. Reggeltől
                  estig való kérészröpdösés, bele a vak szerencsébe, ami ugy folyta körül, mint a
                  levegő.</p>
               <p>- Gyer ide, - selypitette a fintorgó kis állatnak. - Megérdemled, hogy ezért a
                  kitünő tréfáért igazán praclit szoritsak veled. De kegyelmetektől is, hölgyeim, -
                  fordult a látogatók felé - kétszeres kegy volt ez a vidám látogatás. Zavarban
                  vagyok, hogy mivel viszonozzam.</p>
               <p>- Azzal, hogy gyógyul herceg.</p>
               <p>- Mivel töltötte a délelőttjét? - szorgoskodott az urnő.</p>
               <p>- El sem képzeli, asszonyom.</p>
               <p>- Talán valami érdekes lektür?</p>
               <p>- Eh! Nincs érdekesebb olvasmány az életnél.</p>
               <p>- Akkor hát az életet olvasta?</p>
               <p>- Igen. A mennyezeten számoltam meg a napsugarakat.</p>
               <p>- Csakugyan?</p>
               <p>Borbálának kicsit gunyosra szükült a mosolygása.</p>
               <p>- És mennyi volt?</p>
               <p>- Csodálkozni fog, kisasszonyom. Tizenhat. Pontosan annyi.</p>
               <p>Hedvig asszony jóindulatulag tanulmányozni kezdett egy fali szőnyeget.
                  Szórakozottan mormolta:</p>
               <p>- Hiába, egyedül a keletiek értenek a szinkeveréshöz...</p>
               <p>A herceg tudomásul vette ezt az előzékeny kikapcsolódást. Most már egyenesen
                  Borbálához beszélt.</p>
               <p>- Később meg találócskát játszottam. Ösmeri ezt a játékot?</p>
               <p>- Nem.</p>
               <p>- Kár. Kitünő időüző. És néhány gomb elegendő hozzá.</p>
               <p>- Fenséged megtanithatna rá.</p>
               <p>- Kész örömest, Auróra, istenek leánya.</p>
               <p>- Fenséged gunyt üz.</p>
               <p>- Isten ments! Inkább álmokat üzök. Mert lássa, mialatt a napsugarakat számláltam,
                  álmodtam valamit.</p>
               <p>- Érdekes. Sohase hittem, hogy ez a két dolog, a mathézis és kabbala, megférjenek
                  együtt. De a gombok szerepét még mindég nem látom.</p>
               <p>- Pedig egyszerü. A gombok voltak a mathematika.</p>
               <p>- Nem értem.</p>
               <p>- Nekik adtam föl ezt a kabbalisztikus kérdést: Mennyi idő kell hozzá, mig az
                  álmom valóra teljesedik? Minden gomb a dolmányon egy point. Ha párosan jönnek ki:
                  hamart jelent. Ha páratlanul...</p>
               <p>Legyintett a kezével.</p>
               <p>- Ez esetben nem maradna más bátra, mint a világ legbutább dolga.</p>
               <p>- Micsoda?</p>
               <p>- Várni.</p>
               <p>- És a gombok?</p>
               <p>- Páratlanok voltak.</p>
               <p>Borbála fölkacagott. Ingerkedő, kicsit kárörvendő volt ez a nevetés.</p>
               <p>- Igy hát eldült a kérdés. Fönséged »a világ legbutább« dolgára kényszerül.</p>
               <p>- Tévedés, - mosolygott ki a kendője alul Zsigmond. - Képzelje, segitettem a
                  szerencsén.</p>
               <p>- Hogyan?</p>
               <p>- Egy gombot letéptem.</p>
               <p>Hedvig hirtelen ráötlött, hogy a szőnyeg arabeszkjeiben humor is van. Jókedvüen
                  nevetgélt.</p>
               <p>- Pompás, pompás, - mondta. - Ez a koronás sárkány itt, határozottan emlékeztet
                  valakire.</p>
               <p>Zsigmond irgalmazott a számüzött lelken. Homlokára ütött.</p>
               <p>- Hölgyeim, revánssal tartozom tekegyelmeteknek. Egy sárkányfiókkal. Nem illik a
                  vigságot csak elfogadni.</p>
               <p>- Fenséged tud valamit számunkra?</p>
               <p>- Ami majdnem fölér a majommal. Megengedik?</p>
               <p>- Természetesen.</p>
               <p>A herceg kiáltott.</p>
               <p>- Iván!</p>
               <p>Az ajtó megnyilt.</p>
               <p>Borbála halkan fölsikoltott.</p>
               <p>Középtermetü, emberféle szerzet lépett a szobába. Félorcája napedzetten barnás.
                  Hanem a másik fél, a kézzel együtt, fekete volt, mint a szerecsené. A
                  szörnyetegnek hiányzott a jobb szeme és az üres csontgödörben valami vörös-eres
                  tömeg kocsonyásodott. A szépszabásu áll és a nemesen ivelt orr megdöbbentő
                  hangsulyt adott a torz ábrázatnak.</p>
               <p>A két hölgy ijedten tartotta maga elé a kezét.</p>
               <p>Zsigmond sietett a megnyugtatással.</p>
               <p>- Nem kell félni tőle. Nem árt senkinek. Sőt roppant mulatságos. Néha, mikor
                  unatkozom, magamhoz hivatom. Iván olyanokat tud mondani, hogy nincs az az udvari
                  bolond, aki fölérne vele. Amellett kész tudós. Öt nyelven beszél. Melyiket
                  óhajtják?</p>
               <p>- Nekünk mindegy, - tért meg büszkeségéhez Hedvig a riadalomból.</p>
               <p>Borbála visszaült a helyére és élvezte azt a különös érzést, amit a borzalom és
                  kiváncsiság keveréke okoz.</p>
               <p>Zsigmond intett a legénynek.</p>
               <p>- Gyere közelebb, Iván. Ugy. És most felelj a szép dámáknak: ki vagy?</p>
               <p>A szörnyetegen valami rebbenő hullám futott át. Az ép szemét is lecsukva felelt
                  habozás nélkül:</p>
               <p>- Isten küldötte vagyok.</p>
               <p>A hölgyek összenéztek. Mind a kettőnek megütközés kövült az arcára.</p>
               <p>Zsigmond folytatta:</p>
               <p>- És ki volt az ősöd?</p>
               <p>- Az uj élet hirdetője. A szlávság fölkelő napja, deli Markó király. Akiről a Duna
                  vizén tul minden gyermek hősi éneket dalol. Aki a kardjával óriás sziklákban
                  hasadékot vágott, hogy azon keresztül vezesse a seregeit. Aki játék módjára
                  dobálta a hegyeket. Az a Markó, aki ezer csatát győzött és akire büszkék szerbek
                  és bolgárok.</p>
               <p>- S mi vagy te?</p>
               <p>- Ma szolga, holnap ur, holnapután cár.</p>
               <p>- És végül?</p>
               <p>A szörnyeteg homlokán veritékcsöppek gyöngyöztek. Tágra meresztette az egy
                  szemét.</p>
               <p>- Próféta, - sugta oly titokzatos hangon, hogy Borbálát elfutotta a ludbőr.</p>
               <p>Zsigmond meghajlásában egy kis büszkeség feszengett.</p>
               <p>Hedvig a zsebkendőjével legyezgette magát.</p>
               <p>- Bő viszonzás a majomért.</p>
               <p>- Fenséged mit tart a fickóról?</p>
               <p>- Eszelős. Megszállott, vagy cégéres. Mindenesetre mulatságos az orcátlansága.</p>
               <p>És ujból nevettek, örülve a saját jókedvüknek, mint valami véletlen talált
                  kincsnek.</p>
               <p>A felemás ember állt és nézte őket. Az orrcimpái remegve hólyagosodtak. Homlokán
                  üszkös máglya égett, vértanuk máglyája. A szája mintha kimondatlan szók terhétől
                  roskadoznék.</p>
               <p>Borbála rábüvölten bámult.</p>
               <p>- Fenség! Egy alku.</p>
               <p>- Állom.</p>
               <p>- Adja nekem ezt az embert a majomért.</p>
               <p>A herceg gálánsan csókolta meg a feléjenyujtott kezet, mely most hideg volt és
                  galvánikusan rángatózott.</p>
               <p>- Kész örömest. De félek, hogy rossz vásárt csinált. Ha meggondoljuk, az a majom
                  mégis csak többet ér.</p>
               <p>- Bizza rám, fenség.</p>
               <p>- Mehetsz Iván.</p>
               <p>Zsigmond kiintette a legényt az ajtón.</p>
               <p>Mikor a zár becsapódott, a küszöbön megállt a megrugdalt szolga. Keze ököl lett. A
                  két izmos karja belesujtott a levegőbe.</p>
               <p>- Cserni Jovánt egy majomért! - Horkant a folyosó néma sikátorába. - Megálljatok
                  kutyák! Megálljatok kutyák!</p>
              <milestone n="21" unit="startSubChapter"/>
               <p rend="head">XXI.</p>
               <p>Hála Giovanna kenőtudományának, a herceg szemlátomást épült és Dóczy urnak is
                  használt a marjulás ellen való jóféle balzsam. Rövidesen Zsigmond már lejárt
                  délelőttönkint labdázni Borbálával a kastély előtti térségre. Csak a kamerárius
                  sántitott még egy kicsit. De Janus Pannonius csintalan verseivel a térdén jól
                  lehetett azért a fiataloknak szükséges strázsát a hátbizsergető mulatsággal
                  egyesiteni.</p>
               <p>Tekintve hogy Dóczy ur épp a 276-ik versezetnél tartott és mert Lucia szerelmi
                  szépsége erősen érdekelte, ez a strázsamesterkedés nem volt valami tulszigoru.
                  Tőle ugyan suttoghatott a herceg Borbálának amit éppen akart.</p>
               <p>Imre dult-fult a torony karcer-szobájában. A párkánydeszkát verte.</p>
               <p>- Hiszen kerüljek én ki innen egyszer!</p>
               <p>Szerencsére a zár kibirta a rohamot, mig az előkelő vendégeskedés tartott. Még
                  azután is, hogy a látogatók, a princ és kétezer fegyveres diszkiséretében szép
                  közakarattal megindultak vissza Budára, retesz mögött tartotta pár napig az urnő a
                  bihari bölényt. Nehogy alkalma legyen megint beleöklelni a számadásaiba!</p>
               <p>Egyelőre kárbaveszett a nagy óvatosság.</p>
               <p>Az apród szerepét átvette a szerelmesek hü fegyvertársa, a véletlen. Sándor
                  lengyel király betegágynak esett, mire Zsigmondot sürgősen hazahivták. Elköszönni
                  is alig maradt ideje. Igy esett, hogy egy verőfényes napon végre fordult a kulcs
                  és az apród kiléphetett az áhitott szabadságba. A raboskodó napok alatt magába
                  nyelt indulatossággal gőzölgött egyenesen Borbála elé.</p>
               <p>Egy hajnalicska virággal befuttatott lugasban lelt rá, amint az irott példa után
                  épp egy lángoló szivet varrt piros fonállal valami ételeszköz-tartóba.</p>
               <p>Imre viharos csörtetésére ijedten ejtette térdére a munkát.</p>
               <p>- Hogy kerülsz te ide?</p>
               <p>- Felőled ugyan akár Ábrahám kebelébe is költözhettem volna - rontott ki amabból a
                  visszafojtott keserüség. - Anyádasszony ketrecbe záratott, mint valami ártó
                  fenevadat, neked meg kisebb gondod is nagyobb volt, mint hogy velem törődj.</p>
               <p>- Bölcsen tudhatod, hogy nekem a vendégek mellett a helyem. Te pedig, ha
                  ostobaságokat csinálsz, ne panaszold, mikor iszod a levét.</p>
               <p>Valamivel szelidebbre bársonyodva tette hozzá:</p>
               <p>- Nem nagy dolog lehetett az egész fogságod. Hisz a csontodat se törték ugye? Igy
                  legalább többet gondolhattál rám.</p>
               <p>- Igen. Átvehettem a te részedet is.</p>
               <p>- Arra nem volt szükség.</p>
               <p>- Igazán?</p>
               <p>Imrének földerült az arca. Kapva lelkendezett a biztatásra.</p>
               <p>- Esküdj meg, hogy jártam az eszedben!</p>
               <p>- Kell is nekem eskü. Van aki tanusitsa, te hitetlen pogány.</p>
               <p>- Kicsoda?</p>
               <p>- Iván.</p>
               <p>- Az meg már kifia-bornya?</p>
               <p>- Az uj lovászom. Zsigmondtól cseréltem a majomért. Mindennap kérdeztettem
                  utánad.</p>
               <p>- Zsigmond?</p>
               <p>A fiatal ember visszasötétedett.</p>
               <p>Hát már: »Zsigmond«!</p>
               <p>Csak igy: »Zsigmond«!</p>
               <p>Többé nem: »egy azokból a hiresekből«. Sem: »a polyák«. Sem: »a herceg«. Nem. Csak
                  Zsigmond. Mint ahogy ő Imre. Ő, akiből rab lett, mig amabból »Zsigmond«.</p>
               <p>- Te, - csikordult ki belőle a tehetetlen düh. - Azt a te Zsigmondodat pedig én
                  leütöm egyszer.</p>
               <p>Borbála ketté csudálkozott egy szál piros fonalat a fehér fogai közt.</p>
               <p>- Miért?</p>
               <p>- Egyszerüen azért, mert: »Zsigmond«.</p>
               <p>- És az bün?</p>
               <p>- Én nem türöm.</p>
               <p>- Imre! Bolond vagy?</p>
               <p>Az apród fujtatva vetette magát a szembeneső padra.</p>
               <p>- Az - felelt kurtán. - A másik meg szélfejü bitang! Pernahajder. Cenk fickó.</p>
               <p>- Mit vétett neked, hogy igy szidod?</p>
               <p>- Azt, hogy el akarja forgatni a fejed.</p>
               <p>- Imre!</p>
               <p>- Ez az igazság. Az, hogy szerelmes szándékkal jött ide a kutya. Meg az, hogy
                  rajtad felejtkezett. Belédgárgyult. Elvesztette rajtad még azt a csöpp eszét is,
                  amit fejébe dagasztott a bába! Azt mondom neked, hogy szerelmes beléd fülig. Fülön
                  tul is. A beste!</p>
               <p>Most végre kiadta, ami a begyében volt!</p>
               <p>Nagyot fujtatott és várta a szörnyű leleplezésének méltó hatását. A lángba
                  pirulást. A felszökést. Az ijedt tiltakozást, kellő felháborodást.</p>
               <p>De Borbála csudálatosképpen a helyén maradt. És ha a pirulás föl is látogatott az
                  arcára, az ijedt megbotránkozásnak nem mutatkozott azon semmi nyoma. Ellenkezőleg.
                  Mintha a büszke öröm cikkázása lenne az a mosolygás, ami átsuhan ott a piros
                  szájon, melynek két nyilacskája lassan lefelé görbül, mint a megdicsért kis
                  bubának.</p>
               <p>- Igazán gondolod, hogy Zsigmond szerelmes belém? Miből láttad?</p>
               <p>Ez már sok volt. Itt betelt a mérték.</p>
               <p>A fiuból kicsordult a keserüség. És ömlöttek belőle az ingerült vádak, a rabság
                  lefeszitett indulatai és a féltés egész tavasz-áradása. Mind egy-egy
                  lélek-gerendát, sziv-bölcsőcskét hintált a hullámain.</p>
               <p>Ki kellett tenni a kézből azt a pamutszivet mégis.</p>
               <p>Borbála megütközve fordult oda.</p>
               <p>- De hát mért gyülöljem? Azt mondd meg! Miért? Amért neked nem tetszik az
                  orra-állása? Amért a fejedbe vetted esztelenül? A herceg kedves ember. Igen jól
                  mulattam.</p>
               <p>- Akkor szereted is.</p>
               <p>- Se nem szeretem, se nem gyülölöm. Csak örömest voltam vele. Ennyi az egész.</p>
               <p>- Na, ha »örömest«, akkor áldjon meg az Isten.</p>
               <p>Imre szeméből cipruságak integettek. Fölkelt, mint aki indul.</p>
               <p>A lány elkapta.</p>
               <p>- Megállj! Hova szaladsz csacsi? Hisz nem komoly a dolog. Te tudod legjobban.</p>
               <p>- Mered állitani, hogy nem szereted?</p>
               <p>- Hallod, ha semmiről, de erről az egyről gondoskodtál. A repülő Mars! Rossz tréfa
                  volt, hanem jól sikerült. És ha láttad volna! Dóczy sántitott hozzá!</p>
               <p>Borbálát megint elkapta a nevetés sodra.</p>
               <p>Imrének is elakadt a berzenkedő szava. Virágokat örvénylő szédüléssel hajtotta le
                  a fejét. Azok a rozmarin-illatu ujjacskák pedig birtokukba keritették a hullámos
                  fürtöket és fontak, matattak köztük hizelgő cicadörgölőzéssel. Maga se tudta, hogy
                  zökkent vissza a padra.</p>
               <p>Borbála melléült. Kezébe kulcsolta a kezét és teliszórta a szeme
                  csillagszóróival.</p>
               <p>- Ide hallgass, te golyhó! Nem szerelem volt az, amit te itt láttál. Egészen más
                  ennek a neve. Nem érzés, hanem politika. Tartozom a családomnak azzal, hogy a
                  céljainak utjába ne álljak. Mikor a nevem leirom, ugye akkor is ez jön előbb:
                  »Zápolya«. És csak aztán: »Borbála«. Ez belőlem, ez a »Zápolya«, ez a családomé. A
                  princé.</p>
               <p>- És a Borbála?</p>
               <p>- Még kérdezed?</p>
               <p>- De mikor nekem mind a kettő kell!</p>
               <p>A lány okos-hüvös anyáskodással nyugtatta.</p>
               <p>- Persze hogy kell. Tiéd is lesz az mind a kettő, te bölényke. Hanem előbb légy
                  olyan emberré és olyan valakivé, hogy a te Borbáládat nekedadni legyen a
                  politika.</p>
               <p>- Most se megyek a szomszédba mendikálni. Ott a tizenhárom pusztánk!</p>
               <p>- Az nem elég.</p>
               <p>- Hát Mindszent, Marja, Vadászi, Szőreg, Keszteg, Esküllő?</p>
               <p>- Nem elég.</p>
               <p>- Czéczke, Fancsika, Ürgeteg, Körtvélyes, Kurthalastelke, megtoldva
                  Kerekligettel?</p>
               <p>- Nem elég, nem elég, nem elég. Ide fülelj kedves! Nem a dominiumok kérdése ez.
                  Más valami. Csacsi vagy, gyerek vagy, és tetejébe én is az vagyok még. Egyikünk se
                  ért a dologhoz. Hagyjuk mi csak szépen a politikát politikának! Azon igyekezz,
                  hogy minél előbb nagy emberré legyél. A többi az én gondom.</p>
               <p>Imre a fejét csóválta.</p>
               <p>- Nem egyenes beszéd ez aranyvirágom. Én a ti politikátokat be nem veszem, meg nem
                  értem soha. Nekem válaszolj te kereken.</p>
               <p>- Felelek, majd mikor neked jogod lesz kérdezni. Ha ugy állasz elém, mint akinek
                  ez már lehet és szabad.</p>
               <p>- Mit kezdek én addig! - sóhajtott a fiu.</p>
               <p>És ebben a sóhajtásban olyan közel talált repülni a másik fiatal szájhoz, hogy az
                  édes-izes gyümölcsöt le kellett szakitani róla.</p>
               <p>Kicsit elszédültek bele mind a ketten.</p>
               <p>Borbála szőke feje odahervadt az Imre vállára és jól elfészkelődött ott a váll
                  öblös kosarában.</p>
               <p>A konyhamester táblához hivó harangja rebbentette őket külön. Az apród felszökött.
                  Neki még tisztelegnie kellett az urasszonynál. Sietve lépett ki a lugasból.</p>
               <p>Valami furcsa zajra neszelt. A gallyak közt különös emberállat próbált elosonni.
                  Fele barna volt az ördögadtának, fele pedig fekete, mint a sávolyos szövet.</p>
               <p>Imre ráhökkent egy pillanat hosszáig. Aztán megragadta a leselkedőt két fülénél
                  fogva. Megrázta, mint halász a bográcsot.</p>
               <p>- Megállj hé! Ki vagy, te istencsudája?</p>
               <p>A felemás rádárdázta az élő szemét. Perzselő tüz sisteredett ki abból a
                  tekintetből.</p>
               <p>- Hát az vagyok! - kiáltotta. - Isten csudája, Markó unokája.</p>
               <p>- Akkor erigy a pokolba üköd után! Onnan kémlelődj.</p>
               <p>Egy-kettőre ott hempergett a fekete legény a pázsiton, egész hosszában.</p>
               <p>Imrének csak a kastélyajtónál ötlött az eszébe, hogy valami Ivánt emlegetett
                  Borbála, No, nyilván ezt cserélték el a majomért!</p>
               <p>Bánta is ő!</p>
               <p>Fütyörészve lépett be a hüvös kapubolt alá.</p>
              <milestone n="22" unit="startSubChapter"/>
               <p rend="head">XXII.</p>
               <p>Benoit asszony francia poémákat olvasott föl a királynénak, mikor az ajtónálló
                  Szathmáry Györgyöt jelentette. A kancellár át se öltözött, hanem azon mód, ahogy
                  leszállt a lóról, sietett kihallgatást kérni.</p>
               <p>- Felség, bocsánatért esedezem, ha tulgyorsan igyekeztem volna parancsának eleget
                  tenni. Az országgyülésről jövök.</p>
               <p>Anna helyet mutatott.</p>
               <p>- Hagyj magunkra, lányom.</p>
               <p>Hogy egyedül maradtak, intett.</p>
               <p>- Hallgatom.</p>
               <p>- Óh fölség - szerénykedett a kancellár - nem sok, amit jelenthetek. Bár az igaz,
                  hogy megnyugtató. Öröm, békesség, jóbarátság. Fölkelt a nap és teliragyogta a
                  horizontot.</p>
               <p>- Eminenciád nagy rajongója a természetnek, - lepődött meg Anna.</p>
               <p>- Igen asszonyom. »Beatus ille qui procul negotiis.« Élvezem a csend költészetét.
                  Azt a fránya pozsonyi szerződést hát végre megsemmisitették a rendek. Sőt! Teljes
                  egészükben jóváhagyták a rákosi klauzulákat. Ez tiszta munka volt.</p>
               <p>Anna fölkapta a fejét. Élesen György szemébe nézett.</p>
               <p>- Lehetetlen. - Mondta. - Eminenciád tréfál.</p>
               <p>- Nem engedném meg magamnak a trónnal szemben.</p>
               <p>- Eh! Miksa császár követei ezt nem türhették.</p>
               <p>- Nem is türték, felség. És épp itt volt egy kis bökkenő a nagyszerü harmóniában!
                  A követek keményen léptek föl. Háboruval fenyegetőztek az esetre, ha Miksa jogain
                  csak a leghajszálnyibb sérelem történnék. A fegyver aztán visszafelé sült. A
                  rendek kardjukhoz kaptak és határozatba ment, hogy aki e törvény ellen valaha
                  véteni merne, örökös szolgasággal lakoljon.</p>
               <p>- És Miksa követei?</p>
               <p>- Ki törődött volna ott velük?</p>
               <p>- A főurak! Perényi, Bakács, Báthory! Akik hüek hozzánk és velünk tartanak.</p>
               <p>Szathmáry elnézően mosolygott.</p>
               <p>- Óh asszonyom, ott voltak ők mind a király körött. És megtették, amit tőlük várni
                  lehetett, erről megnyugtathatom felségedet. Olyan pompát fejtettek ki, amin
                  szem-száj elállhat. Zápolya maga kétezer lovaggal jött Rákosra.</p>
               <p>- Zsigmond diszkisérete!...</p>
               <p>- Hiány nélkül, teljes gálában, felség. Ki állhatna ellen ennyi csillogásnak?
                  Belekáprázott a tekintet és elszorult a sziv. Miksa követei se birták soká.
                  Vakitott a napfény azokon az uj vérteken. De a főurak, akikre asszonyom
                  hivatkozott, kitartottak bizony derekasan. És emelt fővel, tántorithatatlan
                  bátorsággal megszavaztak mindent, amit a hazára nézve ebben az emelkedett
                  pillanatban épp üdvösnek találtak.</p>
               <p>- A rákosi klauzulákat?</p>
               <p>- Mindent.</p>
               <p>Anna végigsimitotta a homlokát. A lélegzete láthatólag elnehezült.</p>
               <p>- Lássuk csak! - mondta. - Eminenciád gunyolódik. A nádor! A primás! Nem, nem. Az
                  lehetetlen.</p>
               <p>Szathmáry a szeme sarkából figyelt. Nagy nyugalommal bólogatott.</p>
               <p>- Ugy van, fölség. Lehetetlen. Jól tudták azt a főuraink is, hogy milyen hatalmas
                  munkát végzett Verbőczy István, mikor ezt az abszurdus törvényt mégis sikerre
                  vitte. Bravur! S épp ezért elösmerésül nemzeti ajándékot szavaztak meg a derék
                  itélőmesternek, akit nem győzök eléggé csodálni. Kell ennél szebb példája a lelkes
                  áldozatkészségnek?</p>
               <p>Anna fürkészőleg nézett a kancellárra.</p>
               <p>Ez a hang, ez a visszás beszéd, arról a szájról, olyan merőben idegen volt
                  neki!</p>
               <p>Megdöbbenésében és izgalmában egyre jobban szorongatta a hátas szék bársony
                  könyöklőjét. Ijedt kiáltássá lett a kérdése:</p>
               <p>- A király! És mit tett a király?</p>
               <p>- A király, asszonyom, bölcs mérsékletet tanusitott. Ezt a ritka erényt, mely oly
                  jól illik a koronás főkhöz és ami annyira fölébe emeli őfelségét minden eddigi
                  elődjének a magyar trónon.</p>
               <p>- Csak nem azt akarja mondani eminenciád, hogy meghajolt Zápolya előtt?</p>
               <p>- Isten őrizzen engem az ilyen szentségtörésnek még a puszta gondolatától is! Nem
                  asszonyom. Nem. A király távol állt a meghunyászkodástól. A király mindössze
                  számolt az adott helyzettel és kegyeskedett átvenni mindent, amit elébe
                  tettek.</p>
               <p>- S nem vágta a Zápolya szeme közé?</p>
               <p>- Nem asszonyom. Annál ragyogóbb cselekedetet müvelt. Szankcionálta ezt a
                  törvényt, mellyel fölséged nem látszik egyetérteni. Az ő szokott, lebilincselően
                  rövid módján. Egyetlen szóval: Dobzse! És igy, amint megdöbbenve látom,
                  szembehelyezkedett asszonyom akaratával. Istenemre, erő kell hozzá! Ha ez se
                  férfias bátorság, akkor semmi se az. De hisz szerencsére nem szükség védenem a
                  monarchát az ő fenkölt hitvesével szembe! A királynő szive telve loyalitással és
                  hódolattal felséges férje iránt. Elégszer tudomásomra adta ezt, nekem magamnak
                  is.</p>
               <p>Most végre villant a tekintet fekete nyugalma! Villant és elárult sok mindent,
                  azon a káprázatnyi gyors hasitékon.</p>
               <p>Anna összébb huzódott, mint a gazella a párduc ugrása előtt. Már értette ezt az
                  embert, akit az előbb még rejtély módjára fürkészett!</p>
               <p>Szathmáry a tölcsér formáju ruhaujjból kifehérlő karra delejeződve füzte
                  tovább:</p>
               <p>- Valahára elkövetkezett hát fölségedre a béke rég áhitott napja! És anyai szive
                  ünnepelni fog. Végeredményében Jankó gróf nem is olyan utolsó legény! Bátor.
                  Gazdag. Elmés. Azt a kis szépséghibát meg, amit a családfája mutat, majd betakarja
                  Szent István subája.</p>
               <p>Anna ujjai megroppantak az ölében. A kétségbeesés kitört belőle.</p>
               <p>- Hisz ez rettenetes! Ez, amiket itt beszél! Hisz akkor Zápolya kezében vagyunk
                  kényre-kegyre?</p>
               <p>- Asszonyom, fekete szinben látja a világot. A princ...</p>
               <p>- Eh!</p>
               <p>- Bocsánat... Jankó gavallérnak bizonyul az egész vonalon. Fölényesen küzd a
                  bosszuállás khimérája ellen. Barátságos rokonnak igérkezik, aki fátyolt fog vetni
                  a tegnapra és segitő kezet nyujt a gyöngébbek felé.</p>
               <p>- Kancellár uram!</p>
               <p>György sietett közbevágni.</p>
               <p>- Értem fölséged hitvesi aggódalmát. Nem elégszik meg se a muló gesztusokkal, se
                  az elhangzó szóval. Szerencsére módomban áll eloszlatni minden nyugtalanságát
                  akkor, amikor hódolattal jelentem, hogy Jankó urfi menlevelet adott őfelsége
                  számára és biztositotta őt jóindulatu védelméről.</p>
               <p>Nem folytathatta tovább.</p>
               <p>A királyné hangosan felsikoltott. Aztán összegörnyedve ott maradt a székben.
                  Kiégett tekintettel bámult maga elé.</p>
              <milestone n="23" unit="startSubChapter"/>
               <p rend="head">XXIII.</p>
               <p>A kudarc teljes volt és teljes a megaláztatás.</p>
               <p>Tescheni Hedvig kegyet gyakorol az uralkodó és a korona fölött! És ebben a
                  szégyenben, ebben a megtiportságban itt maradt egyedül. Nincs egy lélek, nincs
                  senki, akire számitani lehetne. Elhagyták, elárulták. Ellene esküdött minden és
                  mindenki.</p>
               <p>- Vége, vége! - tört ki belőle panaszosan.</p>
               <p>- Felség!</p>
               <p>Anna fáradtan nézett az előtte térdeplő férfire.</p>
               <p>Az sugárzott, mintha máglyák lobognának benne.</p>
               <p>A királyné ösztönszerüleg elhuzódott.</p>
               <p>- Eminenciádat se sujtotta le valami nagyon a mi szerencsétlenségünk, - mondta
                  keserüen.</p>
               <p>György lehajtotta a fejét. Le egész a bogláros sólya-cipellőcskékig.</p>
               <p>A felelete mélyre temetett érceket olvasztott.</p>
               <p>- Felséged látja most, ugye, hogy kik azok, akiket védett, akikre bizott és
                  számitott. Érdemtelenek voltak nagy szivének szeretetére egytől-egyig. De nem
                  beszélhet szerencsétlenségről, akit egy egész világ helyett szeretnek. Minden baj
                  és minden csapás csak közelebb hoz felségedhez. Végzetszerü dolog ez
                  asszonyom.</p>
               <p>A királyné összerezzent.</p>
               <p>- Uram! Hát ennek sohase lesz vége? Hányszor tiltsam meg Eminenciádnak, hogy
                  ilyesmiről beszéljen? Hány lakatot kell tennem a szájára, hogy a vakmerősége le ne
                  törje? Kancellár uram, püspök uram, ön mélyen megfeledkezik a királynőnek kijáró
                  alattvalói hódolatról épp ugy, mint a hitvesnek kijáró tiszteletről. Eminenciád
                  visszaél az elhagyatottságommal és azzal a keggyel, hogy szabad belépése van ezen
                  az ajtón. De tudja meg, hogy tévedett, mikor azt képzelte, hogy gyöngének talál.
                  És tudja meg azt is, hogy ma kimeritette a crimen lesae majestatis legszélső
                  fogalmát is! Cselekedni fogok.</p>
               <p>- Ez fölséged joga.</p>
               <p>- Élni is akarok vele.</p>
               <p>György szeliden bólintott.</p>
               <p>- Nincs más vágyam, minthogy felséged keze törje meg fölöttem a fekete pálcát.</p>
               <p>- Jelenteni fogom eminenciád viselkedését a királynak. Addig pedig megtiltom, hogy
                  ezt a küszöböt átlépje. Jól teszi, ha azonnal csomagoltat és elutazik valahová
                  messze. Valahová külországba, ahonnan a hire se juthat ide, még mielőtt az
                  exilumát megint megparancsolnám. Óh, Várad, ugy látszik, nem használt
                  eminenciádnak!</p>
               <p>A fenyegető szók elhangzottak. Anna remegve dült hátra. Amaz hagyta csöndben, mint
                  ahogy védekezés nélkül engedte magára zudulni a lesujtó vádakat is. Csak
                  mosolygott tovább szelid, végtelen apáskodással. Aztán megcsókolta a lankadtan
                  lefüggő ruha szegélyét és azt mondta zengő és fájdalmas rásimogatással:</p>
               <p>- Fölség, szegény királynőm és szentséges madonnám! Mindezt nem fogja tenni. Nem
                  jelent semmit a királynak, mert a király sohase fogta föl az ön meggyötört lelkét.
                  Ereje se volt hozzá. Halottat bolygatni ön tul kegyeletes. Nem fog engem
                  számkivetésbe küldeni se. Hisz jól tudja, hogy fenséges gyermekének és a
                  dinasztiának nálam hübb védelmezője nincsen. Végül óvakodni fog attól, hogy az
                  ország előtt meghurcoltasson és gyötrelemre itéltessen.</p>
               <p>- Gondolja? - villant Anna.</p>
               <p>A férfi feje lehanyatlott.</p>
               <p>- Tudom. - Válaszolt halkan. - Mert saját magát büntetné meg ezzel, méltatlanul,
                  asszonyom. Mert az én szégyenem felségedet piritaná lángba. Mert az én gyötrelmeim
                  kisértenék éjjel és nappal. Mert egy nyugodt pillanata se lehetne többé. Mert...
                  ön szeret engem Anna.</p>
               <p>Mély, orgonabugásu férfisirás volt ez a vallomás.</p>
               <p>Anna kisértetlátó szemmel dermedt az előtte térdeplőre. Összeszedte minden erejét,
                  hogy fölülkerekedhessen most az egyszer. Döntőleg, utoljára. Hogy örökre
                  kiszégyenithesse még az emlékezetéből is ezt a mindég visszatérő embert, aki után
                  sikoltott minden ösztöne és aki elől sikoltva menekült a dacos tisztasága.</p>
               <p>De a szentségbontó kinyilatkoztatásban nem volt egyéb áhitatnál. Vele-zokogó
                  fájdalom, uj szentséget fölmutató uj vallás hirdette magát benne. Vérét kináló és
                  áldozatos szektárius volt ez a sötét magyar. Papja a végzetnek és utjelzője egy
                  igazabb, emberibb sorsnak. Asztronomusa a nagy éjszakába állitott horoskopnak,
                  rejtett órák és rettegett titkok kikiáltója: maga a szerelem.</p>
               <p>A királyné kezeibe temette az arcát. Szava, ami lesujtó villámnak indult, fogyó
                  fényü könyörgés lett.</p>
               <p>- Uram, - tördelte idegen hangon - eminenciád nem fog megalázni egy
                  kiszolgáltatott teremtést. Ne merje álmodni se, mintha én, az ön királynője,
                  megfelejtkezett jobbágyunkat...</p>
               <p>- Cézárrá akarná koronázni. Igen. - Egészitette ki a gyermekien gyönge botladozást
                  amaz és fölállt.</p>
               <p>- Legyen nyugodt, asszonyom. Nem kell kimondania végig. Felséged méltatlan
                  jobbágya megérti ennyiből azt a királyi akaratot, mely szembe mer szállni a saját
                  szivével is, hogy valamiképpen meg ne hajlassza azt a liliomot, amit a
                  heraldikusok a cimerébe róttak. Az ön parancsa, hogy tovább szenvedjünk. Felséged
                  külön, és külön én. Hogy elvessünk magunktól mindent, amit egy felső rendelés
                  ajándékozott a lelkünkbe. Helyes. Nem kell tőlem fölségednek tiltania ezt az
                  ajtót! Exilumba se kell küldenie. Számkivetem én magamat jobban, mintha
                  országhatárok meredeznének köztünk. És nem térek vissza ide, mig felséged nem
                  hivat.</p>
               <p>- Nem fogom hivatni.</p>
               <p>- De igen. Esküszöm felségedre, aki mindennél több, szentebb és imádandóbb
                  előttem.</p>
               <p>Szathmáry György kisudárodott egész királyi férfiasságában.</p>
               <p>- Ez hát elvégeztetett. Most csak egyre kérem még fölségedet. Kegyeskedjék
                  megengedni a kancellárnak, hogy a hivatalos jelentését is befejezhesse.</p>
               <p>Anna a szemével intett.</p>
               <p>A másik tekintete belekapaszkodott és el nem eresztette többé egy pillanatra
                  se.</p>
               <p>- Fölséged azt mondta az előbb, hogy mindennek vége. Nem! Maradt egy lehetőség.
                  Egyetlen egy. Ami megmentheti a trónt és felségtek dinasztiáját. Ami jóvátesz
                  multat és jelent. Ami elsöpör viszálykodást és háborut. Ami egyesiti a nemzetet és
                  királyt.</p>
               <p>- Hallani akarom!</p>
               <p>A férfi már a küszöbön állt.</p>
               <p>Mereven nézett Annára.</p>
               <p>- Felség! Egy trónörökös.</p>
               <p>Ideje volt, hogy kilépett.</p>
               <p>A királyné erejefogyottan csuklott össze.</p>
              <milestone n="24" unit="startSubChapter"/>
               <p rend="head">XXIV.</p>
               <p>- Marie?</p>
               <p>- Igen felség.</p>
               <p>- Vedd ki a mécsest az alabástrom tartóból és tedd ide mellém az asztalkára.</p>
               <p>- Felséged nem tud majd aludni a fényben!</p>
               <p>- Ha tudok élni az árnyékban...</p>
               <p>- Szólott felséged?</p>
               <p>- Nem, gyermek. Talán patkányok futkosnak a szobában.</p>
               <p>- Asszonyom már megint képzelődik. Tennék egy hideg tömlőt a homlokára.</p>
               <p>- Köszönöm, lányom. A patkányok attól ugyse félnek. És a baglyok, denevérek, amik
                  a toronyban...</p>
               <p>A hangok halk mormolásba vesztek.</p>
               <p>- Felséged lázas. Egy por a patikaládából. Egész kevéske kis por. Ennyi. Lám. És
                  kész. Most próbáljon pihenni, asszonyom. Igy. Oldalt a párnán azt a szép
                  sötét-arany hajunkat. Esküszöm felség, mintha a Szajna hullámait látnám. A mi
                  Szajnánkét. Bizony.</p>
               <p>Benoit anyásan kotyogott, amig szünet nélkül tett-vett. Kis selyemernyőcskét
                  hozott a mécses elé, hogy félhomályba tompitsa az ágyat, melynek vánkosain ugy
                  nyugodott Anna feje, mint drága ereklye az oltárpárnán.</p>
               <p>Kis idő mulva a királyné fölrettent. Szemében a lázas kábulat elsuhanó uszálya
                  felhőzött.</p>
               <p>- Marie! - kiáltotta - Marie! Küldesd el ablakunk elől a kobzosokat!</p>
               <p>- De felség!</p>
               <p>- Akarom. Eriggy!</p>
               <p>- De felség, - ijedezett az udvarhölgy. - Kobzosok nem járnak ilyenkor. És ha
                  járnak is, ide ki merészkednék?</p>
               <p>- Azt hiszed, hogy senki? Azt hiszed, hogy a trónus olyan magasan áll, mint
                  amilyenben látszik? És hogy az alattvalók hódolata olyan mély, mint amilyennek
                  mutatják?</p>
               <p>- Madame, könyörgöm!... Hisz felségedet itt mindenki tiszteli.</p>
               <p>Anna hirtelen felült. A dus sötét szőke haja homlokába szóródott. Lefolyt a
                  vállain, melyek most olyan kislányosan gyöngék és gömbölyücskék voltak, a simuló
                  hálóköntösben, mint ha a saját királyi képének hugocskája lenne.</p>
               <p>Szemét kimeresztve siránkozta, mint valami rémlátó gyermek:</p>
               <p>- Ne hidd, kedves, ne hidd. Az alázat csak behuzott köröm. A hódolat az árulás
                  subája. Alatta öklök szorulnak. És a tisztelet zsámoly, amin át förtelmes vágyak
                  kapaszkodnak fölfelé.</p>
               <p>- Asszonyom!</p>
               <p>- Idáig! Eddig az ágyig. Érted?</p>
               <p>A forró kéz lecsapott az összegyürt takaróra.</p>
               <p>- Lányom, még ezen tul is. Mondom. Át ezen a gyolcson. Érzem, hogy süt. Érzem, ne
                  beszélj! Nem akarom. Gondolkodni se akarok. Én undorodok magamtól.</p>
               <p>Benoit keze már az asztali harangot kereste.</p>
               <p>Anna gyorsan lefogta.</p>
               <p>- Nem, - szólt ijedten. - Gyere inkább és mesélj valamit. A Szajnáról. Azt
                  mondtad, hogy olyan a hajam. Ugye?</p>
               <p>- Igen.</p>
               <p>- És Párisról beszélj. Ahol ritka a hó. Ezt szeretném hallani.</p>
               <p>Az udvarhölgy nem birta tovább. Kijajdult belőle az aggodalom és a szeretet.</p>
               <p>- Igen felség, a Szajna és Páris! Oda kellene visszamennünk nékünk. Ott ritkább a
                  hó és sürübbek a házak. És ott asszonyom tudott alunni édesen, reggelig
                  egyhuzamban. Nem ugy, mint amióta idejöttünk. Ezek a durva barbárok, harsogó
                  magyarok, ezek a vastagnyaku lázadók...</p>
               <p>- Hagyd.</p>
               <p>- Fájdalmat okoznak fölségednek. Szüntelen sértik a fülét. Megbotránkoztatják a
                  szemét.</p>
               <p>- Nem igaz.</p>
               <p>- Fölháboritják a békességét. Óh asszonyom, mióta idejöttünk, nem volt egy nyugodt
                  éjszakánk. Gyehenna ez, nem emberek országa! Szörnyetegek hada, nem nép.</p>
               <p>- Marie!</p>
               <p>Anna egyszerre fölült. A szemében nem volt már semmi a hőség vérködéből. Gyönge
                  nyaka egyenesre szökkent, mint valami királyi liliomot hordozó szár.</p>
               <p>- Lányom, megtiltom neked, hogy népünket, a magyarokat egy hanggal is böcsmérelni
                  próbáld! Nem barbárok ezek: félistenek. És a harsogásukban fájdalom van. Jobb és
                  igazabb alattvalókat nem kivánhat náluk senki halandó király.</p>
               <p>- De hiszen felséged szava?...</p>
               <p>- Tudod, hogy vivódok. A forró fej rémképekkel birkózik néha.</p>
               <p>Parancsolóan nézett a fiatal asszonyra.</p>
               <p>- És különben is, engem itt mindenki tisztel. Magad mondtad. Nem?</p>
               <p>- Igen.</p>
               <p>- Nyugodj meg hát és eriggy feküdni. Késő lehet.</p>
               <p>Benoit könyörgőre fogta.</p>
               <p>- Madame, hadd maradjak inkább! Legalább csak, mig dereng.</p>
               <p>- Szükségtelen. Nézz utána, hogy Annie nem riadt-e föl. Szegény!...</p>
               <p>Marie az ágyacskához lépett. Félrehuzta a szuperlátot. A szöszke gyermek két
                  rózsás öklöcskéjét arcához szoritva szitta az álom édesen csorgó mellét.</p>
               <p>Anna hosszan bámult a képre.</p>
               <p>Mintha láthatatlan csillag gyulladt volna rajta, a homloka sugárzott. A szája halk
                  szókat morzsolt.</p>
               <p>- És vele vége legyen mindennek...?</p>
               <p>Benoit visszafordult.</p>
               <p>A királyné intett.</p>
               <p>- Menj a szobádba.</p>
               <p>- Asszonyom!...</p>
               <p>- Parancsolom.</p>
               <p>Az udvarhölgy meghajolt.</p>
               <p>Őt már nem lepte meg semmi szeszély. Mióta ez a különös betegség tartott, melynek
                  nem tudtak nyitjára jönni az udvari orvosok, végigpróbált ő a betegével minden
                  képtelenséget.</p>
               <p>- Felséged nem óhajt valamit?</p>
               <p>- Csak egyedül maradni.</p>
               <p>Benoit kezet csókolt és távozott. Kis ideig hallatszott még a szöszmötölése a
                  benyilóból. Aztán csönd lett.</p>
               <p>Anna is becsukta a szemét. A szive kidobolta ütemesen a muló perceket a
                  párnán.</p>
               <p>Később a fülke felől tompa nesz egyforma ritmusa szürődött át. Egész napi kimeritő
                  szolgálata után a francia nő elaludt. Nyugodtan és mélyen, mintha a Szajna
                  partján, Párisban pihenne, ahol ritka a hó és ahol igazi hódolat lakik a lovagi
                  lelkekben.</p>
               <p>Anna gyorsan fölkelt.</p>
               <p>A mécsest a cicomaasztalra tette. A fiókból szaggató sietséggel gyöngyöket és
                  szalagokat tépett elő. A kalárist a hajába fonta, a pántlikákkal megkötötte a
                  fürtök végeit. Kis aranyhálót illesztett gömbölyüen, a homlokától körbefutva a
                  fejére. Arcára rizslisztet porlasztott, egy gyapotbojttal piros szint lehelt a
                  közepébe. Szemöldökeit feketén kiivelte. A szempillákat is. Selyem hálóköntöst
                  rántott elő a szekrényből. Ugy állt a szoba közepén, mint a gyönyörüségek
                  Olympusra kacagó istenasszonya.</p>
               <p>Egy percig találkozott képmásával a tükörben. Végignézte, mint aki önmagától akar
                  elsőbben is megittasulni.</p>
               <p>- Talán... - Gondolta inkább, mint mondta.</p>
               <p>Aztán csuklyás nehéz bársonyköpenyt vetett a vállára. Felhuzta a szalagos
                  sólya-papucsot és zajtalanul, mint az árnyék, kisuhant a szobából.</p>
              <milestone n="25" unit="startSubChapter"/>
               <p rend="head">XXV.</p>
               <p>A folyosó üres volt és hátborzongatóan néma. Csak a kanyarodóknál égett
                  szövétnek.</p>
               <p>Egy ajtó előtt megállott Anna. Óvatosan lenyomta a kilincset. Gyéren világitott
                  teremben, a kandalló mellett egy férfi ült. Fejét a tenyerébe támasztotta.
                  Loboncos szakálla kicsurgott az ujjai közül.</p>
               <p>A királyné gyöngéden megérintette.</p>
               <p>- Bornemissza uram, - sugta.</p>
               <p>- Felséged?</p>
               <p>- Ide. A királyhoz...</p>
               <p>Anna benyitott és megállt az ágy előtt.</p>
               <p>A király odarettent rá.</p>
               <p>- Asszonyom! Ilyen késő órában!...</p>
               <p>- Csitt, - mosolygott a gránátvirág száj.</p>
               <p>És a látogató ledobta köpenyét.</p>
               <p>- Nem vagyok-e az ön hitvese, Vladiszla?</p>
               <p>Ulászló megmozdult az ágyon. Hallani lehetett, ahogy a lepedő ropog az
                  izzadságtól.</p>
               <p>Kerekre tágitotta a szemét.</p>
               <p>- Mit müvel Anna? - kérdezte ijedten. - Mikor tudja, hogy a legkisebb izgalom is
                  megárt a digesztiónknak! Két napja mintha az ördögök kergetnének. És most lám, mi
                  jut az eszébe!... Nem, nem, - emelte föl a kezét tiltólag, - ezt nem többé! Nem
                  többet nekünk!</p>
               <p>A királyné homloka fehér-izzón égett.</p>
               <p>- Fölség! A gyermek!...</p>
               <p>A hang elnyulott, mint a sivatagok királytigrisének párjahivása.</p>
               <p>Anna ott állt diadalmas szépségének fiatal pompájában.</p>
               <p>Ulászló rémülten rántott egy párnát az arca elé.</p>
               <p>- Annie! Mi nem akarjuk megérteni a vágyait! Mi nem akarjuk a kevély törekvéseit!
                  Jól akarunk alunni és meggyógyulni. Élni! Élni! Soká, Annie! Hagyj minket nyugton
                  leányom. Ne üzz atyuskáimhoz időnap előtt.</p>
               <p>Védekezőleg emelte föl erőtlen karjait.</p>
               <p>- No erigy szépen édes kicsi lányom. A jó meleg ágyikódba. És szedd föl a
                  ruhácskáidat is, mert megfázol dusa moja.</p>
               <p>A percek ellihegtek.</p>
               <p>Anna fölegyenesedett.</p>
               <p>Lassan, mint a holdas álomba járó, felöltötte a csipkés selyemköntöst, csuklyás
                  köpenyt. Aztán anélkül, hogy amoda csak egy pillantást is vetett volna, kifordult
                  az ajtón.</p>
               <p>A kis Anna ágya előtt megállt. Megcsókolta az alvó gyermeket hosszan, mintha
                  végtelen messzi utra indulna. Majd gyengéden karjába emelte és elindult a benyiló
                  felé.</p>
               <p>- Marie?</p>
               <p>Benoit asszony éber szeme rögtön felpattant.</p>
               <p>A királyné csöndet intett. A kezdődő kérdést tiltó szigorusággal verte vissza.</p>
               <p>Már nem volt gyermek, nem volt álomlátó beteg. Nem volt többé megnyiló titok, a
                  saját sebén kicsorduló asszony. Már a liliomos fölség volt, aki megszokta távoli
                  országokban, hogy térdek hajoljanak az akarata elé.</p>
               <p>A sebesen öltöző udvarhölgynek azt mondta:</p>
               <p>- Vidd át a kicsikét a dámák szobájába. Te is ott maradsz vele.</p>
               <p>Az udvarhölgy léptei elhangzottak a folyosón.</p>
               <p>Anna lezárta a fülke ajtaját. Az ezüstkorsóból lemosta arcáról a két fekete ivet.
                  Le a pirosságot, fehér rizsport. Le minden föstéket, gyöngyöt, szalagokat,
                  selymet. A haját egyetlen szoros ágba fonta és fekete zsinórral csomózta össze a
                  végét. Állig gombolódó durva vászon hálóköntöst vett fel és fölé a csuklyás
                  gallért.</p>
               <p>Mikor elkészült, odaült az irószeres asztalhoz.</p>
               <p>Csöngetett.</p>
               <p>A belépő kamarásnak kiadta a parancsot.</p>
               <p>- Kéretem a kancellár urat.</p>
               <p>Tekintete szigoru és apácás komolysággal állt meg az irott időmutatón.</p>
               <p>- Halottak napja, - mormolta halkan és rábólintott.</p>
               <p>Aztán felállt, kiegyenesedett.</p>
               <p>Az ajtón most lépett be Szathmáry György.</p>
               <p>A sulyos szőnyegfüggöny tompa suhanással hullt le mögötte.</p>
              <milestone n="26" unit="startSubChapter"/>
               <p rend="head">XXVI.</p>
               <p>Karácsonykor, a kis Jézus születésének ünnepén, gyarapodott eggyel az Ur
                  szolgáinak száma.</p>
               <p>Hat heti böjt, kegyetlen önsanyargatás és lelki gyakorlatok után a Szent
                  Ferenc-rend zárdájának pesti templomában Szathmáry György, a váradi
                  egyházmegyének öt év óta kinevezett püspöke, ellentmondott a világ minden
                  hivságának és fölvette az egyházi rendet.</p>
               <p>1506. év Boldogasszony havában bemutatta első szentmiséjét szülővárosában,
                  Kassán.</p>
              <milestone n="27" unit="startSubChapter"/>
               <p rend="head">XXVII.</p>
               <p>A pozsonyi tábor nyüzsgött mint a méhkas. Az öröm harsogott minden torokban.</p>
               <p>- Éljen Patócsy Máté!</p>
               <p>Még János is lóra szállt. Ugy fogadta hadnagyai élén a trencséni kapitányt.</p>
               <p>- Ezer morva talpas, hatszáz huszár és tizenkét öregágyu, - jelentette a vén
                  katona, hogy fiatal vezére előtt megállt peckesen.</p>
               <p>- És egy oroszlán. Azt elfelejtette kegyelmed?</p>
               <p>- Fogatlan mándruc nem számit, - ütötte le az elényujtott parolát Máté ur
                  szerénykedve.</p>
               <p>- Körmöcivel számitjuk bizony errefelé, bátyám.</p>
               <p>- No, az még akad talán.</p>
               <p>A vezéri sátor előtt leszálltak az urak a lóról. János beinvitálta Patócsyt.</p>
               <p>- Hát mi hir otthon? - kérdezte, leülve a cölöpökre rótt deszka-asztal felső
                  helyére. Patócsynak jobbkézt mutatott helyet.</p>
               <p>- Semmi különös, - sodorgatta a bajszát amaz. - Vagyunk, vagyogatunk. Toltuk az
                  időt. Mióta tekegyelmed táborba szállt a tavaszon, lestük a hireket, hogy mi lesz?
                  De nem akart lenni semmi. Nekem pedig melegedett a fülem töve. Törtem a fejem.
                  Ugyan mi dolog ez ottan? Nem szoktunk mink sokat kéringélni, mikor kard van a
                  kezünkben. Tekegyelmetek meg csak a csalogatóst járták itten a némettel. Bezzeg
                  Héderváry bevágott Ausztriába! Derekasan megkoppasztotta a kétfejü madarat a maga
                  fészkében!</p>
               <p>János a szájaszélét rágcsálta. Láthatólag nem tetszett neki ez a beszéd.</p>
               <p>- Hédervárynak könnyü volt kapitány uram. Mikor ő támadott, még sehol se voltak a
                  német csapatok. Engem meg már maga Miksa császár tisztelt meg a látogatásával itt
                  Pozsony alatt! A főuri bandériumokat hasztalan lesem, Bornemissza uram pedig most
                  gyülekezik a királyi sereggel, ha igaz, valahol Rákosnál.</p>
               <p>- Jó-jó. Tudom én, hogy nem babra megy a játék. Bár az ország is tudná! De az csak
                  azt látja, hogyan bolondoznak itt előre-hátra. Attól félek, hogy előbb-utóbb
                  köznevetség lesz a vége.</p>
               <p>János hevesen megmozdult a gereznán. Hüvös arcát elfutotta a láng.</p>
               <p>- Ki merészelne?</p>
               <p>- Aki akarja uram. Kár az igazságért megharagudni. És ezért is gondoltam én, hogy
                  összeszedem Morvában ezeket az embereket. Az urasszony is ráállt, adott pénzt,
                  igy hát itt vagyunk.</p>
               <p>- Köszönöm bátyám a segitséget. Jókor jött. Az őszinte szót is, - csillapult
                  János. - Majd meglátja, hogy nem veszett kárba.</p>
               <p>Patócsy a fejét csóválta.</p>
               <p>- Ohó uram! Lassan a testtel! Nem azt mondtam én, amit kegyelmed értett. Hogy most
                  aztán hübele Balázs! Hanem hogy ésszel mozogjunk. Itt is belécsipünk a svábába,
                  meg ott is. Piszkáljuk, ugratjuk, mig a főseregek beérkeznek. Igy az ország is
                  látja, hogy nem kockázzuk el az időt, meg a fenséges asszony akaratának is elég
                  lesz téve.</p>
               <p>- Anyám izent?</p>
               <p>- Azt, hogy várja be kegyelmed az ő hiradását, mielőtt a nagy leszámolásra ráadná
                  magát.</p>
               <p>- Irást nem küldött?</p>
               <p>- Nem. De levelet azt hoztam azért egy egész garmadával. Ennek is, annak is.</p>
               <p>János fölállt.</p>
               <p>- No akkor csak osztassa szét őket bátyám. A táborban öröm az otthoni pósta.</p>
               <p>- Kegyelmed itthágy?</p>
               <p>- Összehivom a hadnagyokat. Illik, hogy tanácsban vitassuk meg a kérdést.</p>
              <milestone n="28" unit="startSubChapter"/>
               <p rend="head">XXVIII.</p>
               <p>Patócsy ur szétoszttatta a leveleket. A táborban nagy lett a vigság. A markotányos
                  sátrak körött egyszerre fölpezsdült az élet és a tétlenségtől elszuszékodott
                  emberekben megint megbuzdult a vér.</p>
               <p>Imre is kapott két levelet. Egyiken Putnoky Sárika szarkalábjait ösmerte fel, a
                  másikon pedig még az irást se kellett néznie. Rávallott az illata a küldőjére.</p>
               <p>A szép egyforma betük beszámoltak sorba a Szepesvárán folyó életről és mindarról,
                  ami Imrét érdekelte. Végül meleg biztatás. Imre csak igyekezzék, törtessen előre.
                  Itt az ideje, hogy valami nagy és kiváló cselekedettel kitüntesse magát s a
                  főapródságból lovaggá emelkedjék.</p>
               <p>»Ha valamikor, ugy most ütött a tettek órája« - izente Borbála.</p>
               <p>Imre szivébe zárta ezt a biztatást a levéllel együtt. Jaj lett volna ma annak a
                  vasas németnek, akit a rossz-sorsa elébe hoz!</p>
               <p>De a vasasok békén vesztegeltek, akár jómaguk.</p>
               <p>Ehelyett Sebő kullogott be a sátorba.</p>
               <p>- Mi az hé? - lepődött meg Imre.</p>
               <p>Válasz helyett Sebő a kebelébe nyult.</p>
               <p>Onnan is levél került elő.</p>
               <p>- Nézze már az urfi, hogy mi van ebben! A kis üsmerősöm küldi.</p>
               <p>- Hisz ez a Putnoky kisasszony irása?</p>
               <p>- Persze. Honnan értene egy szolgáló a betüvetéshez, mikor még a főuri dámák közt
                  is ritka az irástudó?</p>
               <p>- No, ebben igazad van. Hát akkor hoci azt a levelet, had lássuk.</p>
               <p>Nem volt abban semmi különös. Mindössze tudomására adatik Vid Sebestyén hadfinak,
                  hogy a szajmóka nagyon jól sikerült az idén. A kolbász valami csuda! A füstölt
                  oldalasért meg éppen kár volna a kutyának, hogy az avas szalonnáról ne is
                  emlitsünk. És ez okból Sebő igyekezzék leszabdalni a maga németjeit s nézze, hogy
                  mentől előbb visszakerüljön. De már Trencsénbe megint, mert most költöznek oda
                  nyaralni, ahol is ezek a fölsorolt inyes dolgok számára szivbeli hüséggel
                  megőriztetnek.</p>
               <p>A levél alján az állott:</p>
               <p>»Igazis Sebő! Azt izeni még a Biancád, hogy fölvitte ám az Isten a dolgukat! Dóczy
                  ur a minapában lent járt Szepesen és ezzel az alkalommal az anyját, Giovannát
                  magával kérte föl Budára. Egyenest a királyasszonyhoz. Mig az udvari vajákosokat
                  ki nem oktatja a tudományára, ott is marad. Bizonyosan nem fogják üres kézzel
                  hazaereszteni! Örülj te is. Lesz pénz a lakodalomra. Csak ne beszélj róla a
                  világon senkinek, mert ez belső palotai titok és az urasszony nem szereti, ha a
                  hireket kihordjuk. Meg nem is okos a szerencsét elkiabálni!«</p>
               <p>Sebő és Imre összenéztek.</p>
               <p>- Dóczy ur?</p>
               <p>- Giovannát?</p>
               <p>- Budára?</p>
               <p>Ezen meg kellett állni egy kicsit.</p>
               <p>Mi szél fujta Dóczyt Szepesvárra, mikor még azok is elkészülődnek, akik ott
                  laknak? És tetejébe: hogy adhatta magától a kényes urnő éppen Giovannát? Aki
                  nélkül lélegzeni se tud! S éppen Candalei Annának!</p>
               <p>Budára!</p>
               <p>Különös.</p>
               <p>Imre visszaadta a levelet.</p>
               <p>- Hát Budára! Látod, hogy az áll benne? Mit törődünk mink az asszonyok dolgával!
                  Akad nekünk itt mindjárt egyéb dolgunk is.</p>
               <p>Csakugyan, gyülekezőt fujtak. Hivták a hadnagyokat és a kapitányokat. Itt pedig
                  akkor dolga lesz az apródnak is a gazdája mögött!</p>
               <p>Imre futva indult a fősátor felé. Mire odaért, együtt találta már mind az urakat.
                  Kezdődött a haditanács.</p>
               <p>János az asztalfőn ült, jobbkézt Patócsy Máté. Aztán sorba a többiek, rang és kor
                  szerint. A posztóval letakart asztalon, János előtt a kivont kardja. A többiek is
                  letették a magukét.</p>
               <p>Hogy Imre sietve a gazdája mögé igazodott, János ur föltette a süvegét és felkelt.
                  Körülnézett a gyülekezeten s azt mondta:</p>
               <p>- Feleim, vitézek, hivattam kegyelmeteket. Hogy ha valaki netalán még a segitő
                  csapatok érkezéséről nem hallott volna, az most tőlem tudomást szerezzen. Trencsén
                  várunk kapitánya, édes anyám asszony gondos áldozatából...</p>
               <p>- Éljen Patócsy Máté! - zudultak közbe az urak lelkesen.</p>
               <p>A kapitány biccentett, János folytatta:</p>
               <p>- Ezer talpast, hatszáz kopját és tizenkét öregágyut hozott számunkra. Ezzel az
                  erősitéssel már próbálhatunk valamit. Igaz, hogy számban a németnek igy is alatta
                  maradunk, de hát egy pár rajtaütéssel azt gondolom, hogy mindjárt könnyebben telne
                  az idő, mig a főuri bandériumok, vagy pedig a Bornemissza Comes seregei
                  beérkeznek. Akkor aztán nekiláthatunk annak, amit meghagytunk. Ugy számitom, hogy
                  Kamuthy Gergely uram lovas százada...</p>
               <p>Nem folytathatta tovább.</p>
               <p>A kapitányok és hadnagyok ingerülten szökdöstek fel. Az elunatkozottakból kitört a
                  méltatlankodás.</p>
               <p>- Mért éppen Kamuthy kezdje?</p>
               <p>- A kék darabontok talán kutyák?</p>
               <p>- Hátrább ott az agarakkal! Mink volnánk a Mátyás-huszárok!</p>
               <p>Egy borvirágos orru kapitány a mellét döngette.</p>
               <p>- Nem rostokolunk tovább!</p>
               <p>- Kire várnánk? Vagyunk elegen.</p>
               <p>- Annál nagyobb lesz a dicsőség, ha magunk látjuk el a dulókat, - kiáltoztak az
                  urak össze-vissza.</p>
               <p>János hagyta tüzelni őket. Mikor megelégelte, kopogott az asztalon fekvő
                  kardjával.</p>
               <p>- Megálljunk urak! Hagyjanak kegyelmetek engem kibeszélni. Várják a sorukat, hisz
                  azért gyültünk össze, hogy tanácskozzunk. De ha mind egyszerre kiabálnak, abból
                  nem lesz végzés.</p>
               <p>- El van az már végezve - pattogott a kis Kamuthy.</p>
               <p>A vihar ujból kitört.</p>
               <p>- Nem beszéd kell ide, hanem kard!</p>
               <p>- Senki sincs közöttünk, aki mást akarna.</p>
               <p>- Megyünk mind!</p>
               <p>János a fejét ingatta. Intett Patócsynak, hogy próbálkozzék talán ő. Az éktelen
                  zsivajban elveszett a hangja.</p>
               <p>Máté ur aztán föl is állt. Megkaparta a háromszög formán homlokába nőtt haját. És
                  hogy még erre se lett csönd, két kézre fogva a rezes huszárcsákóját, ugy csapta le
                  az asztal közepére, hogy akkorát durrant, mint egy török mozsár.</p>
               <p>Azt mondta a ráhökkent csendben:</p>
               <p>- Azistenfáját kegyelmeteknek, idehallgassanak hát végre! Hang illeti itt meg azt
                  is talán, aki minket küldött. Nem gondolják kegyelmetek?</p>
               <p>Kamuthy gyorsan visszalépett a padba.</p>
               <p>A többiek bólogattak.</p>
               <p>- Halljuk Patócsyt!</p>
               <p>- Halljuk Zápolya urasszony szavát.</p>
               <p>Patócsy a torkát köszörülte.</p>
               <p>- Fene nehéz igy boldogulni kegyelmetekkel! Pedig nem tagadom, hogy az urasszony
                  épp ellenkezőjét tanácsolja annak, amit itt ekkora lármával közakaratnak
                  nyilvánitottak. A hercegnő azt izeni, hogy várjanak kegyelmetek.</p>
               <p>- Mire?</p>
               <p>- Várjanak, mig az ő követe beérkezik. És addig ne csak előre ügyeljenek, de hátra
                  is, hogy két tüz közé ne szoruljanak!</p>
               <p>- Hátra?</p>
               <p>- Két tüz közé?</p>
               <p>Az urak meghökkentek.</p>
               <p>Mi akar ez lenni?</p>
               <p>Maga János se értette a dolgot. Meghuzta Patócsy dolmányát.</p>
               <p>- Mire célzott anyám ezzel az izenettel?</p>
               <p>- Azt már nem tudhatom.</p>
               <p>János néhány pillanatig maga elé tünődött. Aztán lassankint fölbiggyent a szája.
                  Vállatvont.</p>
               <p>- Ej, asszonyi óvatosság. Setét-látás.</p>
               <p>Kamuthy kapva kapott a szón.</p>
               <p>- Hallották kegyelmetek a vezért! Igaza van. Még ha készülne is valami
                  hátbatámadás, annak se lehetne jobb orvossága, mint: előre! Csak mondja ki
                  kegyelmed Patócsy kapitány uram a harcokban tapasztalt igazi véleményét!</p>
               <p>- Megmondtam.</p>
               <p>- Az nem a kegyelmed szava volt. Asszonybeszéd volt.</p>
               <p>Patócsynak hirtelen fölpuffadt a képe. Homlokát a ráncok csikjában egyszerre
                  elfutotta a pulykapirosság.</p>
               <p>Nagy dübbenéssel a mellére ütött.</p>
               <p>- Hát ha én én vagyok, hát akkor én se tanácsolhatok mást, mint hogy hegyibe,
                  azebadta!</p>
               <p>De már ezt igazán nem lehetett birni ülő életmód mellett! Ez több volt, mint
                  amennyi ide kellett.</p>
               <p>Az urak felugráltak.</p>
               <p>Ki hol érte, ölelgette a hozzájuk tüzesedett öreg szittyát. Máté ur a vadkan-agyar
                  formáju bajszát sodorgatva állta az ünneplést.</p>
               <p>- Támadunk!</p>
               <p>- Nem várunk!</p>
               <p>És jó, ha a német táborig el nem hallatszott a haditanácsnak ez a »titkos«
                  határozata.</p>
               <p>Az urak a süvegeiket hajigálták föl a teli udvarral kelő hold felé.</p>
               <p>A vezér kedvtelve mosolygott.</p>
               <p>Ekkora harci láng átég a poklon is. Megeszik ezek a németet reggelire!</p>
              <milestone n="29" unit="startSubChapter"/>
               <p rend="head">XXIX.</p>
               <p>János átvizsgálta a tábor-állást. Később visszatért a fősátorba, hogy maga is
                  pihenjen néhány órát, mielőtt a tánc megkezdődik. A sátor előtt megkérdezte az ott
                  vártázó Imrét.</p>
               <p>- Nem keresett valaki, amig kint jártam?</p>
               <p>- Senki. De az őrség holmi gyanus firmát fogott.</p>
               <p>- Láttad?</p>
               <p>- Nem láttam én.</p>
               <p>- Akkor honnan tudod, hogy gyanus?</p>
               <p>- Nem ösmerte a jelszót.</p>
               <p>- Helyes. Küldesd ide.</p>
               <p>Imre előhivatta a káplárt.</p>
               <p>Kis idő teltén jött a legény foglyostól. Az idegen nyütt deákgunyát viselt. A
                  foltozott köpeny csuklyáját az arcába huzta.</p>
               <p>A káplár belóditotta.</p>
               <p>- Arra ni! Engem akar kend bolonddá rakni? Még hogy az urat kereste!... Ilyen
                  pofátlanságot!</p>
               <p>János kiváncsian pillantott a jövevény felé.</p>
               <p>- Beszélj! Ki vagy, honnan jöttél, hogy kerültél a táborba és mért nem nevezted
                  meg magadat?</p>
               <p>A nyurga deák fürkészve nézett körül.</p>
               <p>- Csak négyszem közt uram, - felelt.</p>
               <p>- Imre öcsém! Állj a sátornyilás elé. Gondod legyen rá, hogy senki se háborgasson.
                  Te meg itt szaporán!...</p>
               <p>Az idegen válasz helyett hátravetette a csuklya gallérját. Hegyes orr, rágó áll,
                  két szurós szem.</p>
               <p>János elhátrált meglepetésében.</p>
               <p>- Dóczy uram!</p>
               <p>- Psszt, semmi zaj. Nem jó dolog lenne abból, ha most itt valaki megösmerne.</p>
               <p>- Ugyan! Mire ez a nagy titkolózás?</p>
               <p>- Majd elmondom aztán. Egyelőre fontosabb, hogy látom, támadásra készülnek,
                  kegyelmetek.</p>
               <p>- Rövidesen. A haditanács igy határozott.</p>
               <p>- Hát nem érkezett meg az urasszony izenete?</p>
               <p>- Eh, rémlátás. Babonáskodás. Azért veri kard az oldalamat, hogy hozzányuljak
                  végre. Nem indulhatok rokkapergés után, mikor a dobok szólnak.</p>
               <p>- Kár.</p>
               <p>- És az nem kár, hogy máról holnapra lelküket vesztik az embereim? Ha széthull a
                  sereg? Nem, - ütött le János ökle - megelégeltem már ezt a komédiát. A
                  hadnagyaimnak igazuk volt. Elvégre is katonák lennének talán? Ha csak azért jött
                  kegyelmed, kamerárius uram, hogy a szándékomról lebeszéljen, akkor ugyan
                  fölösleges volt ez a maskara.</p>
               <p>Dóczy lebiggyesztette a száját. Hanyagul vetette le magát a sátor aljába rakott
                  rókamálas bundák és bőrpárnák tetejébe. Mikor jól elfészkelődött,
                  felpislákolt.</p>
               <p>- Nem izente az urasszony, hogy ügyeljen kegyelmed hátra?</p>
               <p>- Azt csináljuk, amikor előre támadunk. Ha pedig anyámnak különös oka volt erre az
                  izenetre, bizony rosszul tette, hogy nem küldött magyarázatot is mellé. Félszóból
                  nem értek.</p>
               <p>- Ugy gondolom, jó oka lehetett rá, hogy a magyarázatot, amit kegyelmetek várnak,
                  senki halandónak orrára ne kösse. Ha nem izent többet, ez azért van, mert nem
                  izenhetett.</p>
               <p>- Kegyelmednek megbizatása talán, hogy ezt velem közölje?</p>
               <p>- Haj, az én megbizatásom! - emelgette a szemöldökét Dóczy jelentőségteljesen. -
                  Ha az után megyek, akkor másvalahol kellett volna szerencsés jóestét kivánnom,
                  mint éppen itt! De ami késik, az nem mulik.</p>
               <p>- Kamerárius uram, elég a rébuszokból. Nem vagyok se báb, se vitézjános, hogy
                  kócon rángassanak. Vagy beszél kegyelmed nyiltan, vagy hagyjuk is abba.</p>
               <p>János finom arcán az ingerültség vékony szarkalábjai cikáztak át. A jövevény
                  láthatta, hogy végén a türelme. Elgondolkozott néhány percig, mint aki
                  sajátmagával vitázik. Aztán fölrántotta a vállát.</p>
               <p>- Ha olyan nagyon tüzel kegyelmed, jó. Legyen. Remélem, nem ád ki rajtam? Nos.
                  Hát: a főuri bandériumokra hiába várnak itt az egyszer. Az biztos.</p>
               <p>- Sejtem, hogy kisebb gondjuk is nagyobb, minthogy nekik a Zápolya János feje
                  fájjon.</p>
               <p>- Ellenkezőleg! Éppen a Zápolya János feje fáj nekik legjobban. Mert még mindég a
                  nyakán ül.</p>
               <p>- Ugy! Szép. És akkor mire várjak tovább?</p>
               <p>- Kegyelmed felejti a királyi sereget.</p>
               <p>- Bornemissza ur?</p>
               <p>- Igen.</p>
               <p>- Rája se számitok valami nagyon.</p>
               <p>- Pedig lássa, ő jönni fog.</p>
               <p>- Igazán? - lepődött meg János és egyszerre fölfigyelt.</p>
               <p>Dóczy elégedetten bólintott.</p>
               <p>- Ugy áll uram, ahogy az urasszony izente. Jó lesz vigyázni hátra is. Érti-e most
                  már kegyelmed?</p>
               <p>- Nem én.</p>
               <p>- De érti Szathmáry György! Egymásnak ugratta a két oroszlánt, hogy megegyék
                  egymást. Ami megmarad, azzal meg ő bánik el. Erre kell a királyi sereg. Hát igy
                  vezesse uram azt a támadást hajnalban!</p>
               <p>Jánosnak foga közé szorult a válasz.</p>
               <p>Hangtalanul maradt, ahol állt. Csak a hideg szemének kristálytörése mutatta, hogy
                  micsoda förgeteg lehet ott a sima fölényes homloka mögött.</p>
               <p>Nehezen nyeldeste az első düh méregkortyait.</p>
               <p>- Ez árulás!</p>
               <p>- Dehogy. Családi politika.</p>
               <p>- Akkor meg éppen nincs más hátra, mint a sürgős leszámolás. Vétek minden vesztett
                  percért.</p>
               <p>- Hogyan! Kegyelmed megmarad amellett, hogy megütközik?</p>
               <p>- Jobban, mint valaha. Előbb Miksa, aztán Ulászló. Az én kardomon a becsület. A
                  nemzet mellém fog állni.</p>
               <p>Dóczy két ujjal lefricskázott a ködmenéről egy rátapadt pelyhet.</p>
               <p>- Sajnálom kegyelmedet azért az ujabb csalódásért, ami érni fogja. A számitása
                  rossz. Ha Miksa felülkerül, akkor a vert hadvezér: senki. Ha pedig kegyelmednek
                  mégis sikerülne a győzelmet kierőszakolni a tulerő ellen és Ulászlónak fordulna,
                  rebellis volna a neve. Akkor meg a törvényekre hivatkozva eshet rajta a királyi
                  sereg.</p>
               <p>- De mikor árulást büntetek!</p>
               <p>- Van rá bizonyitéka?</p>
               <p>- A kegyelmed szava.</p>
               <p>- Arra ugyan óvakodjék hivatkozni uram, - neszelt föl Dóczy ijedten. - Mert én
                  letagadom.</p>
               <p>- Ugy!</p>
               <p>János kényszeredetten mosolygott.</p>
               <p>- Kegyelmed hát nem ura annak, amit mond?</p>
               <p>- Én szolgája vagyok a királynak és barátja Zápolya Jánosnak. Jól tudja kegyelmed.
                  Hiszen a pártfogása juttatott be az udvarhoz.</p>
               <p>- Hogy ott ellenem szegődjék!</p>
               <p>- Hogy hasznos szolgálatot tehessek kegyelmeteknek. Kételkedik uram? Könnyen
                  bebizonyithatom, hogy igaz minden szavam. Tudja-e, hol kellene most lennem, ha
                  történetesen nem itt volnék? Ha a tábor mellett settenkedve észre nem veszem, hogy
                  támadásra készülnek?</p>
               <p>A látogató már állt. Kifelé mutatott a sátornyiláson.</p>
               <p>- Odaát. Amazoknál.</p>
               <p>- Miksa?</p>
               <p>- Hozzá szól a küldetésem.</p>
               <p>- Kitől?</p>
               <p>- A Dobzsétól. Kölcsönös házassági szerződésre küld ajánlatot a kis Anna és Miksa
                  unokája, Ferdinánd között. Különben, itt van ni!</p>
               <p>Pecsétes levelet huzott elő a zsebéből.</p>
               <p>- Olvassa a cimzést, uram.</p>
               <p>János a szövétnekhez hajolt.</p>
               <p>A levélen csakugyan a királyi pecsét diszlett. És valóban Miksa császárhoz
                  ajánlották »testvéri szeretettel...«</p>
               <p>- Ez az ember koronás gazember. - Lökte félre János az irást elutálkozva. - Az
                  ország előtt fegyverkezik, alattomban meg az ellenséggel paktál. Ha ég és föld
                  összeesküszik is ellenem és ha minden poklok összefognak, engem abban meg nem
                  akadályoz semmi hatalom, hogy a nemzet akaratát keresztülvigyem. Vége legyen az
                  idegen garázdaságnak! Betelt a mérték.</p>
               <p>- Azt hiszi kegyelmed?</p>
               <p>- Azt.</p>
               <p>- Akkor sajnálom.</p>
               <p>Dóczy ur arcán fanyar vigyorgás tétovázott. Kivont egy széket a kecskelábu asztal
                  mellől és ráült. Két hosszu lábát maga alá huzva rákönyökölt a hegyes térdeire.
                  Ugy hunyorgott a fiatal vezérre.</p>
               <p>- Uram, Zápolya János, a királyné áldott állapotban van.</p>
               <p>János elhőkölt, mint aki elé parazsat dobtak a szóval. A szeme elkerekült. Dermedt
                  nézéssel állt meg a hirhozón. A szája tétován őrölte:</p>
               <p>- Candalei Anna?</p>
               <p>- Igen. A Bourbon liliom bókol a Tescheni sasnak. Felel az országgyülésnek is.</p>
               <p>- Lehetetlen.</p>
               <p>- És mégis, lehetséges.</p>
               <p>- De hiszen, - kapott János levegő után - hátha lánya lesz?</p>
               <p>- És ha fiu?</p>
               <p>- Igaz.</p>
               <p>János lehorgasztotta a fejét.</p>
               <p>- Akkor vége a komédiának, kamerárius uram.</p>
               <p>Sürü csend zuhant kettejük közé.</p>
               <p>János tenyerébe hajtotta az arcát. Hallgatott, mint a beomlott part.</p>
               <p>Pár perc multán Dóczy fölkelt. Magára teritette a deákos gallérját. Fejére a
                  kámzsát. A szövétnek kékes lidércfényében hihetetlenül nagyra nyult ki igy az
                  árnyéka.</p>
               <p>Mikor a cihelődéssel elkészült, János vállára tette egyik csontos kezét.</p>
               <p>- Uram, várjon. - Mondta behatóan. - Ne támadjon se holnap, se holnapután.
                  Várjon.</p>
               <p>- Mire még?</p>
               <p>- A legegyszerübb megoldásra.</p>
               <p>A hang huhogott, mint valami odvából fölvert bagoly.</p>
               <p>János önkéntelen összerezzent.</p>
               <p>- Nos? - kérdezte rekedten.</p>
               <p>Dóczy átvetette félvállon a gallér lebernyegét. Elfordult.</p>
               <p>- Szélütött korcs ember fattya. Ki tudja, hogy életrevaló lesz-e? És hogy Anna,
                  aki örökös rettegések közt él, vajjon kihordozhatja-e?</p>
               <p>- Kegyelmed magamra hágy?</p>
               <p>- Nincs több szavam.</p>
               <p>A sötét árnyék kifordult a sátornyilásból.</p>
               <p>Kivül szétnézett.</p>
               <p>A sátor környéke elhagyatottnak látszott. Csak az apród állt a ponyva hasitéka
                  mellett. Keze görcsösen markolta a kardját.</p>
               <p>A különös vendég vissza se nézett. Nekieredt az éjszakának.</p>
              <milestone n="30" unit="startSubChapter"/>
               <p rend="head">XXX.</p>
               <p>- Sebő! Kész vagy?</p>
               <p>- Igenis, urfi.</p>
               <p>- A lovak?</p>
               <p>- Fölnyergelve.</p>
               <p>- Apró puska, lőpor?</p>
               <p>- A nyeregkápában. Eleség a tarisznyában, két kulacs bor és az urfi subája.</p>
               <p>- Ne babrálj tovább.</p>
               <p>- Igenis.</p>
               <p>A két árnyék futva indult meg a sátrak közt.</p>
               <p>A fáklyafény vörösre festette az arcuk szinét. Óriás árnyékot vetve maguk elé,
                  szökdöstek át a füben elfeküdt katonák fölött. Itt-ott egy kopja csillant Az égi
                  fényesség megtört rajtuk.</p>
               <p>A fegyveres népen tul Sebő előre rugtatott.</p>
               <p>- Várjon az urfi!</p>
               <p>Imre megállt. Föltartott fejjel kémlelt a csillag-himes, mély-ölü nyári éjszakába.
                  Szent István hava ráteritette védő palástját az alvó táborra.</p>
               <p>Hallotta a legényt eldörömbözni és hallotta a saját szive dobogását is. Halántéka
                  lüktetett. A veriték szakadt a homlokáról. Anélkül, hogy számot adott volna
                  magának róla, a szája hangtalan kérdésre nyilt.</p>
               <p>- Vajjon idejében érkezünk-e még?</p>
               <p>Kisvártatva visszajött Sebő. Már a lován ült. Két másikat vezetéken huzott maga
                  után. Imre felszökött a nyeregbe. Türelmetlenül mártotta meg sarkantyuját a csikó
                  oldalában. Aztán meggondolta, megint visszafogta a kantárt.</p>
               <p>Itt, ahol minden bokor élt és lélekzett, nem lehetett csak lépésben haladni.</p>
               <p>Végre a markotányos szekerek hosszu sora is megszakadt. Épp, hogy a cigánykovács
                  kalapált távolabb rőzsetüz mellett. Hanem arra jó figyelmeztetést világitott a
                  lobogó venyige. A lovak kikerülték maguktól is.</p>
               <p>Az utszegő csalitosból váratlanul egy árnyék huppant elébük.</p>
               <p>- Megállj, kik vagytok?</p>
               <p>Sebő a nyeregkápába nyult.</p>
               <p>Az apród rárivallt.</p>
               <p>- Ne tüzelj toklyó! Az őrszem.</p>
               <p>- Vagy ugy?</p>
               <p>Imre megvesztegelt. A rőzsetüz felé fordult.</p>
               <p>- Rám ösmersz?</p>
               <p>- Az urfi! És ez a másik?</p>
               <p>- Sebő, a komád, te állat.</p>
               <p>- Jelszó?</p>
               <p>- »Liliom meg a sas.«</p>
               <p>A katona félreállt.</p>
               <p>- Szabad az ut. Szerencsével járjon az urfi.</p>
               <p>- Rám fér, - dörmögött vissza Imre és a nekiengedett paripák átdübörögtek a kis
                  fahidon, bele a sürü éjszakába.</p>
               <p>Imre összeharapott szájjal, ráncbavont szemöldökkel kémlelte az utat. Olyan komor,
                  olyan viharos volt ez a tekintet, hogy a legény nem mert kérdezősködni. Csak mikor
                  a hajnal pitymallani kezdett, próbálkozott ki belőle a bátorság.</p>
               <p>- Aztán hova urfi?</p>
               <p>Zord pillantás felelt.</p>
               <p>- Nem látod? Amerre a nap kél.</p>
               <p>De ez a kelő nap véres vörösséggel hasadt föl az égre...</p>
               <p>- - - </p>
               <p>Harmadnap reggel bekanyarodtak a budai királyi palota főkapuján.</p>
               <p>Imre a várnagyot kereste.</p>
               <p>Szentelaky Szente Mihály várnagy uram nagyot nézett a korai látogatón, aki a
                  lóhátról ugy ugrott be egyenesen a szobába, mintha a felhőkből cseppent volna.</p>
               <p>- Be sürgős, be sürgős, - ingatta a fejét.</p>
               <p>Imre elvágta a szavát.</p>
               <p>- Jelentessen kegyelmed a felséges asszonyhoz. Azonnal beszélnem kell vele.</p>
               <p>- No né! Alább nem adja, öcsém?</p>
               <p>- Megmondtam.</p>
               <p>Olyan türelmetlen szikrát lobbant az a két fekete szem, hogy a várnagyba
                  beleszakadt a tréfa.</p>
               <p>- A királyné hónapok óta senkit se bocsát a szine elé. Jó félesztendeje, hogy
                  magam se láttam. A kertbe se járt le. Az utóbbi napokban meg éppen gyöngélkedik. A
                  felcserek egész éjjel mellette strázsáltak ma is. - Mentegetőzött.</p>
               <p>Az apród arcáról lefakult a tulipirosság erre a hirre.</p>
               <p>Keményen odanézett a várnagynak.</p>
               <p>- Főbejáró dologról van szó. Tudja-e kegyelmed?</p>
               <p>- Ejnye!... Aztán kinek a fejéről?</p>
               <p>- Még most a máséról. De ha föltart itten, kétszer se igérem, hogy nem a
                  kegyelmedéről.</p>
               <p>- Pfü, de fene mérges fattyu!</p>
               <p>Szente uramnak kezdett viszketni a nyaka.</p>
               <p>Ennek a legénynek semmi jót se jövendőlt a hangja. Feszengve huzta meg a
                  vállát.</p>
               <p>- Hát öcsém, lelke rajta. Ha igy áll a dolog, akkor gyerünk a kancellár ur
                  őeminenciájához.</p>
               <p>- Bornemissza urral jobb szeretnék - akadt fönn Imre. - Azt ösmerem.</p>
               <p>- A rákosi táborban van.</p>
               <p>- Eszerint nem válogathatunk. Legyen Szathmáry ur.</p>
               <p>A várnagy megindult elől a lépcsőn. Végigkanyarodott a hosszu folyosókon. Egy
                  örökkévalóság, amíg helybe értek.</p>
               <p>Nagy faragott ajtó, előtte alabárdos testőr.</p>
               <p>Az alabárd keresztbe fekszik a bejárás előtt.</p>
               <p>- Állj! Ki vagy?</p>
               <p>- Futár.</p>
               <p>Az alabárd lekoppan háromszor a márványpadlatra.</p>
               <p>Buzavirág-kék dolmányos, aranygalonnal meghányt huszárforma lökken ki a jelre az
                  ajtón. Firtatódik az is.</p>
               <p>- Kit jelentsek, uram?</p>
               <p>Sohase lesz hát vége ennek a keringőzésnek?</p>
               <p>Imre legszivesebben összeborogatta volna az egész léhütő társaságot. Minden ize
                  remegett a türelmetlenségtől. De azért visszafogta magát.</p>
               <p>- Staféta a táborból, - felelt.</p>
               <p>- A pozsonyi, vagy a rákosi táborból?</p>
               <p>- A pokol fenekéről!</p>
               <p>Most már nem győzte tovább béketüréssel.</p>
               <p>A huszár sietve iszkolt beljebb. Elő is került rövidesen. Kitárta az ajtót.</p>
               <p>- Tessék.</p>
               <p>Az apród adós maradt a köszönettel. Átfutott a nagy várószobán, mint akit a
                  tatárok kergetnek. Benyitott a szőnyeg-kárpitos téres fogadószálába.</p>
               <p>Szembe vele ott állt a püspök szoborba kivánkozó, sugár alakja. Épp a kámzsáját
                  gombolgatta össze a mellén. Tág szeméből sötét árvácskák nyiltak bársonyos
                  szelidséggel a fiatal látogatóra. Barátságosan nyujtotta a jobbját.</p>
               <p>- Hallom, sürgősen beszélni kiván velem, amice. Miben lehetek szolgálatjára?</p>
               <p>Imre nem ült le a fölkinált helyre. Orrcimpái tágultak, amint egyre gyorsabban
                  szedte a levegőt. Szája széle remegett.</p>
               <p>- A királyné... A felséges asszony!...</p>
               <p>Szathmáry ur keze hirtelen állva maradt az utolsó gombon. Elsápadt. Ez a hang
                  komor sejtelmek felhőjéből tört elő, mint valami bevilágitó fényű villám.</p>
               <p>- Mi van a királynéval? - botlott ki belőle a kérdés s azok a gondozott fehér
                  kezek megragadták az apród vállát.</p>
               <p>A két arc egymásra terült. A két pillantás összekapaszkodott, mint valami nagy
                  zuhanás rémülete előtt.</p>
               <p>Imrét égette ez a nézés. Rekedten válaszolt.</p>
               <p>- A királyné élete veszedelemben forog. Uram, könyörgök, segitsen, ha lehet. Ha
                  még lehet!</p>
               <p>Elakadt a hangja.</p>
               <p>Szathmáry megrázta.</p>
               <p>- Beszélj, beszélj, folytasd!</p>
               <p>- Van a királyné mellett egy vajákos?</p>
               <p>- Van amellett több is.</p>
               <p>- Azt kérdem, akit Dóczy hozott.</p>
               <p>- Igen. Fölfogadtuk. Mi a neve?</p>
               <p>- Giovanna.</p>
               <p>- Ösmered?</p>
               <p>- Ne kérdezze eminenciád. Csak kergesse a pokolba ezt a banyát, amig nem késő.</p>
               <p>- De mégis, miért?</p>
               <p>- Uram, én nem mondhatok többet. Véletlenül tudom azt is, amit tudok.</p>
               <p>- Mit?</p>
               <p>- Hogy ez az asszony méregkeverő.</p>
               <p>Szathmáry eleresztette az apród vállát. Rekedt kiáltás szakadt a torkából. Valami
                  nem-ember hang.</p>
               <p>- Óh, a májfolt-üző! A görcsök!</p>
               <p>És két szökéssel az ajtónál termett.</p>
               <p>- Várj, mig visszajövök, - intett a küszöbről.</p>
               <p>Imre üres nézéssel bámult a távozó után. Hosszu percekre mintha megállt volna
                  minden gondolata.</p>
               <p>Aztán nagyot lélegzett. A dolmány ujjával megtörülte gyöngyöző homlokát.</p>
               <p>Egyszerre mély csönd és elnyugvás támadt benne. Első, mióta harmadnap előtt ott a
                  pozsonyi táborban, a sátornyilásnál a lehámló vándordeák kámzsája mögött Dóczy
                  János arcára ösmert. Első, mióta a hidegen sikló szavai az értelmébe fogództak,
                  mint valami förtelmes hinár fonalai. Első, mióta megtudta, hogy Hedvig asszony
                  Budára küldte Giovannát, akit minden más szolgálójának elébe helyezett, Candalei
                  Annához, akit mindenkinél jobban gyülölt.</p>
               <p>Óh, az az asszony! Az a rettenetes anya!</p>
               <p>Visszarévültek benne az emlékek hivás nélkül is.</p>
               <p>A rádöbbenés, amitől földbe gyökerezett a lába, A paripa-gyilkoló iramodás idáig.
                  A megérkezés és most ez a jó számvetés, a nyugalom.</p>
               <p>Még jóra fordulhat minden! Ugy lehet, megmentett két emberéletet. Két királyi
                  sorsot, melyeknek mindegyikén sok ezrek élete, az ő népének jövője fordul meg.</p>
               <p>Bátor és szép cselekedet volt ez, ami rászolgált arra, hogy megelégedjék vele és
                  hogy mások is észrevegyék. A nagyasszony ott Palotán, hogy örülne, ha látná! Meg
                  Borbála és János, akik ezekről a borzalmakról semmit se tudnak!</p>
               <p>Igen, János ülhet békén ott a sátorban a szövétnek mellett. Hiszen nem sejt, nem
                  gyanit semmit abból a lebegő szövevényből, ami mérges pók-fonálként kötődött a két
                  udvar két sarkából a két koronás asszony közé! Hallgathatja messzi álmodozva a
                  tábori siposok muzsikáját. Hüséges szem őrködik a neve fölött.</p>
               <p>Ugyan, mi jobbat is tehetett volna a rászakadó felelősség terhe alatt, mint amit
                  tett? Okosabb lett volna talán föllármáznia János urat? Nem. Ezt a szörnyüséget
                  neki kellett és neki lehetett elháritani egyedül. Csak neki, aki nevéhez köti majd
                  egyszer a Zápolya nevet. Ezt a halálos titkot senkire se bizhatta. Jánosnak, a
                  kard emberének, az anyatisztelő fiunak, a nemzetvédő hősnek, a holnapra ágyazó
                  fejedelmi léleknek még a sejtelem árnyékával se szabad elhomályosodnia.</p>
               <p>Óh, hogy áldotta most a véletlent, ami Szathmáry elé vezette! A kancellár nem
                  ösmerte őt, mig Bornemissza tüstént ráhibázott volna. Lám, segiti a jó ügyet az,
                  aki láthatatlanul is birája a láthatóknak! És aki igazságot is fog szolgáltatni
                  egész bizonyosan. Neki nincs mit félnie ettől az itélettől. Ő megtette a maga
                  kötelességét. Ami pedig hátra van, vissza a táborba. Épp olyan ismeretlenül, ahogy
                  jött. Idők multán majd kerül alkalom arra is, hogy megfelelő formában óvatosságra
                  intse Jánost és elmondjon kiméletesen annyit, amennyit annak tudnia szükséges.</p>
               <p>Maradt ideje alaposan végiggondolni a tervet. Hosszu óra telt, mig Szathmáry ur
                  visszatért. A vörös márványtalapzaton épp delet pörgetett az öreg homokóra, mikor
                  az ajtó megnyilt. De aki betámolygott rajta, nem az volt többé, mint aki elment.
                  Csak az árnyéka. Nagy szikla-homlokán összetapasztotta a veriték a fodros fekete
                  haját. Szemei mereven néztek, mint az álomjáróé. Az arca szintelen, gyürött. Kezei
                  reszkettek, mintha ez az óra husz esztendőt vénitett volna rajta. A térde
                  meg-megcsuklott. Mint valami kivágott fatörzs zuhant le a karosszékbe. Ugy maradt
                  ott két keze közé szoritott fejjel, hangtalanul. A hatalmas mellből sipolva
                  szakadt ki a lélegzet.</p>
               <p>Imre megilletődött tisztelettel huzódott hátrább. Hagyta viaskodni ezt a ledöntő
                  fájdalmat. Nagysokára bátorkodott elő a kérdéssel:</p>
               <p>- Uram, elkéstem talán?</p>
               <p>Az idegen hangra György fölrebbent. Körülnézett, mint aki ébred. Az apród ott állt
                  előtte. A fiatal arcon szorongó aggodalom.</p>
               <p>Szathmáry mélyet sóhajtott.</p>
               <p>- Nem tudom.</p>
               <p>- A királyné?</p>
               <p>- Isten kezében vagyunk mindannyian. Te megtetted, amit ember tehetett.</p>
               <p>Már csak simogató jóság volt a tekintetében, ahogy fölpillantott.</p>
               <p>- Mi a neved fiam és honnan jöttél?</p>
               <p>- A táborból.</p>
               <p>- Melyikből? Hiszen három is van.</p>
               <p>- Mind a három a hazát szolgálja, uram.</p>
               <p>Szathmáry bólintott.</p>
               <p>- Helyes. És azt a mérges varangyot honnan ösmered?</p>
               <p>- Giovannát?</p>
               <p>- Igen.</p>
               <p>- Egy katonám leveléből tudom, amit tudok.</p>
               <p>- Mért fordultál hozzám? Ismersz talán valahonnan? Váradról?</p>
               <p>- Nem ösmerek én az udvarnál senkit.</p>
               <p>- De a Dóczy ur nevét emlitetted. Őt csak ismered? Vagy erre se akarsz
                  felelni?</p>
               <p>Imre kihuzta magát. Balkeze valahogy a csipejére tévedt.</p>
               <p>- Nem, - mondta keményen.</p>
               <p>- Miért?</p>
               <p>- Mert Dóczy János nekem ellenségem.</p>
               <p>Szathmáry keresztül mosolygott a saját szomoruságán. Tekintete gyöngéden pihent a
                  fiatal ember kipirult arcán. Világos volt ez a nézés és messzi távlatokig
                  ellátó.</p>
               <p>- Megértettelek, - válaszolt. - Igazad van. Sőt ennél is több: lovagi igazad.
                  Tartozom neked azért a nagy szolgálatért amit tettél, hogy ne faggassalak arról,
                  amiről hallgatni akarsz.</p>
               <p>- Eminenciád lekötelez.</p>
               <p>- Semmi. Menjünk tovább. Most már egyedül rólad lesz szó. Hova szándékozol, ha
                  innen elmégy?</p>
               <p>- Vissza, ahonnan jöttem.</p>
               <p>- A táborba?</p>
               <p>- Igen.</p>
               <p>- Oda nem mehetsz többé.</p>
               <p>György ur a fejét ingatta.</p>
               <p>- Uram, - emelte meg hangját Imre, - engedély nélkül, jelentés nélkül távoztam.
                  Katona vagyok.</p>
               <p>- És pedig a javából. Látom.</p>
               <p>- A legsulyosabb fegyelemsértés lenne, ha vissza nem térnék.</p>
               <p>- Szökés.</p>
               <p>- Eminenciád nevén nevezte.</p>
               <p>- És azért mégse mehetsz oda vissza. Azok a kezek, melyek fölértek a trón
                  lépcsőjéig, téged is megtalálnának ott bizonyosan. Azt tanácsolom neked fiam, hogy
                  mától kezdve vigyázz magadra. Nézz a szeme közé mindenkinek, akivel beszédbe
                  ereszkedsz. Tekints a hátad mögé, az ágyad függönye, a bokor mögé is! Senki
                  idegentől ételt-italt, szállást el ne fogadj. Mert egy lyukas tallért se adok a te
                  szép fiatal életedért.</p>
               <p>- Uram, én nem félek.</p>
               <p>- Nem félni és óvatosnak lenni két egészen összeférő dolog. Én mondom ezt neked,
                  aki magam se féltem soha, de aki az élet értékét jobban ismerem nálad. Olyan
                  férfi, mint te, fájdalom, nagyon ritka kalász manapság a lepörkölt magyar tarlón.
                  Vétek lenne tőled, ha oktalanul sarló alá hajtanád, még mielőtt aratást
                  érlelhetett volna ezen a szomoru földön. Rád fiam másutt várnak a kemény
                  föladatok. Méltók. Neked valók. Erigy te oda. Az esztelen kalandosságok és a
                  céltalan életpocsékolás ma sulyosabb bün a gyávaság látszatánál is. Vétek a
                  nemzeted és az ország jövője ellen.</p>
               <p>Imre rádöbbent az elnémuló ajkakra.</p>
               <p>Gyöngéd aggodalom volt azokon. Az apja szigoru tekintete állt rajta az édesanyja
                  féltő lágyságába mosódva.</p>
               <p>Az apródnak lehorgadt a feje.</p>
               <p>- Uram, - szólt fölindulását nyeldesve, - köszönöm az eminenciád jóságát.</p>
               <p>- Megértettél?</p>
               <p>- Meg.</p>
               <p>- És mi a feleleted?</p>
               <p>- Az, hogy mégis mennem kell. Mert...</p>
               <p>A hang elakadt. A legényke elvörösödött.</p>
               <p>- Engem visszavár valaki, - volt a válasz.</p>
               <p>György fölkapta a fejét. Ránézett az apródra élesen. Majd fölkelt és
                  kiegyenesedett. Szeméből eltünt a szelid szomoruság. Az a tekintet kemény volt már
                  és parancsoló. A hang érdes és száraz.</p>
               <p>- Nos hát legyen! Öntsünk tiszta bort a pohárba! Tudom, hogy ki vagy és honnan
                  jöttél. Csak a lovászodat kellett megkérdezni. Nem szivesen tettem, de nem mindég
                  válogathatunk az eszközeinkben. Ahonnét te elindultál, ott is a politika forgatja
                  a köpönyegét. Egyik se neked való hely, hogy megmelegitsd. Köztünk nagyban ment a
                  játék. Egy trón volt a tét. Te velünk játszottál és talán fejek fognak veszni a
                  kezed munkája után. Büszke, magas fejek. De az első amelyik lehullik, a tiéd lesz.
                  Azt, ha visszamégy, meg nem menti semmi hatalom. Ami rád vár, nem a szerelmes lány
                  jegykendője, hanem a pallos.</p>
               <p>- Uram!</p>
               <p>- Ne szakits félbe! Tudj meg mindent. A szepesi boszorkány megszökött. Neszét
                  vette, hogy keressük. Most már csak te maradtál egyedül, aki beszélhetnél, ha erre
                  kerülne a sor. Gondolod, hogy a te szerelmed rózsalánca megkötné azt a sulyos
                  kezet, amely koronás főkkel labdázik? Hogy elkerülnéd a bosszuját? Óh, ha más nem,
                  az óvatosság is azt parancsolja, hogy elnémulj! És milyen egyszerü dolog lesz
                  eltenni láb alul egy szökött katonát, aki gyáván megfutott az első ütközete elől!
                  Még az apád is megtagadna.</p>
               <p>- Gyáva? Én?</p>
               <p>Imre feljajdult fájdalmában és sértődöttségében. Nyakán vastagon kidagadtak az
                  erek. Rábámult a rettenetes emberre, akinek olyan könnyü fölemelni és a
                  kétségbeesés örvényébe taszitani az ő kis semmi életét, önérzetét és mindent, amit
                  vidám büszkeséggel vallott eddig magáénak.</p>
               <p>Eddig!...</p>
               <p>Mert ezentul másképp lesz. Más lesz, az utja is, ő maga is, az élete célja is.
                  Tudta. És tudta, hogy amannak kérlelhetetlenül igaza van.</p>
               <p>A lihegő melle megapadt egy mély sóhajtástól. És ez a sóhajtás már elővágtató
                  férfinyarak förgetege volt, amiben a gondtalan tavaszok himes uszálya libegett el
                  örökre.</p>
               <p>- Rendelkezzék velem Eminenciád, - mondta fej-lehajtva.</p>
               <p>György ur meglepődve nézte egy pillanatig ezt az emberré keményült fiatal
                  arcot.</p>
               <p>Aztán bólintott.</p>
               <p>- Palotai Czibak Imre, az okosságod semmivel se marad le a bátorságod mögött.
                  Helyesen határoztál. Te most el fogsz innen tünni, biztos, messzi helyre, ahol
                  senki se gyanit. És ahová nem érnek el a cselszövő kezek. A végházakhoz küldelek.
                  Ott nagy becse van a jó kardoknak. Hamar rendet vághatsz magad fölött, olyan
                  magasra, ahol vár az a te Valakid. Mert várni fog, biztositlak róla. Ettől a
                  perctől kezdve nem leszel többé játékszer, hanem villámoktól terhes zivatarfelhő.
                  Akitől félni kell, akit rettegni kell, mert nem lehet többé tudni, hogy mikor sujt
                  le.</p>
               <p>Elhallgatott és egy kurta pillantással az ajtó felé tette hozzá.</p>
               <p>- Lám, itt is van a te jövendő gazdád. Ő majd megmondja a további sorsod.</p>
               <p>A függönyöket Bornemissza ur erős keze háritotta félre.</p>
               <p>Előre jött, parolát adott Szathmárynak.</p>
               <p>- Hivatott Eminenciád, - szólt.</p>
               <p>- És hálásan köszönöm, hogy ilyen haladék nélkül fölkeresett. Ime, átadom
                  kegyelmednek a legfiatalabb hadnagyát, palotai Czibak Imrét. Fogadja gráciájába.
                  Megérdemli mindenképpen.</p>
               <p>Az öreg katona mosolygósra tüsközte a bajszát.</p>
               <p>- Nem szükséges Eminenciádnak be-rekommendálni. Nagyon jól tudom én, kivel állok
                  szemben.</p>
               <p>- Hogyan! Már találkoztak kegyelmetek?</p>
               <p>- Olyanformán. Akkoriban egy királyi herceget ütött ki a nyeregből a fickó.</p>
               <p>- Hmm. Most meg egy királyt.</p>
               <p>Bornemissza ur helybenhagyólag biccentett. A kezét Imre vállára tette.</p>
               <p>- Czibak Imre hadnagy, mától fogva az ország katonája vagy. Helyed a fogarasi
                  végházban, urad Tomory Pál kapitány, az én nevelt fiam. Itt ez a levél, fogd.
                  Késedelem nélkül indulsz és jelentkezel vele Fogarason. Vezetőnek melléd rendelem
                  Székely András szabadságos káplárt, aki haza készül. Áldjon meg az Isten kedves
                  vitézem!</p>
               <p>Két kemény kar ölelte magához az uj katonát és a tövises borzbajusz meghorzsolta a
                  kigyulladt homlokot.</p>
              <milestone n="31" unit="startSubChapter"/>
               <p rend="head">XXXI.</p>
               <p>A végzet fekete rokkája pergette tovább bakacsin-fonalát. Nyűtt szálak szakadtak,
                  ujak megeredtek és zúgott-forgott a fekete kerék. Aki megakassza - ember nem
                  született. Mint marionett-figurák a bábszinház deszkáján, hadonásztak,
                  tettek-vettek, akik halálra született csókból, magyar anyáktól lettek.</p>
               <p>Nem ők harsogtak, mulattak, nem ők gyászoltak és sirtak: egy kilobbanó szép szabad
                  kor lángját temetgette bennük a nagy játékrendező, aki a szálakat fogta, hogy
                  tragédiát parancsoljon a hejehujás és egymáson kacagó, egymás ellen fenekedő
                  komédia után.</p>
               <p>Az Urnak 1506. esztendejében, Szent Jakab havának első napján Candalei Anna
                  királyasszony trónörököst adott az országnak, saját élete árán. A gyermek korán
                  született, idétlenül. Fölhasitott sertések belsejében nevelgették életre.</p>
               <p>Csoda-e, ha csak itt lelte jól a helyét?</p>
               <p>Csorduló élővér és vágóhid volt a bölcsője, ugyanaz lett a koporsója. Egy nemzet
                  megalvadt vére. Egy nép fekete vágóhidja. Ormán három óriás halom levágott
                  fejekből. Magyarország disze-virága Mohács.</p>          
            </div>
           </div>
        <div type="group">
            <head>MÁSODIK KÖTET</head>
        <div type="chapter">
            <head>SAS-SZÁRNYAK ALATT</head>
           <milestone n="1" unit="startSubChapter"/>
               <p rend="head">I.</p>
               <p>Az országuton, a virágba-bokrétázott fák alatt három lovas törtetett előre. Elől
                  egy fiatal dali, mögötte két katona. Várhuszárok. Az öregebbik káplár. Olyan
                  csavaros a bajsza, mint a szőlőinda. A fiatalabbikon nincs semmi szembeötlő, csak
                  az, hogy fiatal. Meg idegen is talán ezen a vidéken. Nagyon nézdelődik. A dalia
                  hasonlóképpen. Minduntalan kérdez valamit a káplártól. Az öreg magasakat huppan a
                  ló hátán, mikor felel. Rázza a vasderes. Sietős az ut.</p>
               <p>Medgyes alatt mégis meg kell állni. Megrekkent a sok vásáros nép. A szekerek mind
                  összeakadtak egy gubancba.</p>
               <p>- Hát ezekhez mi ütött?</p>
               <p>Az öreg katona morog.</p>
               <p>- Nem látja a hadnagy ur?</p>
               <p>- Mit?</p>
               <p>- Eddig ami szekér ment, az balra ment. Ami pedig gyött, az jobbra gyött. Most
                  előretört valamelyik a sorból.</p>
               <p>- Azám, - ágaskodott föl a dali a nyeregben. - Látom is már, hogy melyik!</p>
               <p>Csakugyan, szétvált az eleven hangyaboly.</p>
               <p>A nyüzsgés közepén hájas-köpcös ember állt az egyik kocsin. Csapkodott maga körött
                  az ostorával.</p>
               <p>- Utat, utat, takarodjatok!</p>
               <p>- Hejnye, a seb egyen meg te pogány! - berzenkedett a kápláros vén legény.</p>
               <p>De a rendbontónak segitsége is akadt. Négy lovas darabant. A lármára előugrattak a
                  kocsi mögül. Kardlappal, fokossal kezdték borogatni az árokba a népet. Iszkolt is,
                  ki merre látott. Az asszonyok sivalkodtak, a gyerekek visitottak. Amelyik
                  kiborult, szitkozódott.</p>
               <p>A galibás szekér mögött egy csapat kötéllel összefüzött ember haladt.</p>
               <p>- Utat, utat!</p>
               <p>- Ugyan ki lehet ez a beste cudar? - melegedett a hadnagy füle is.</p>
               <p>A csavartbajszu a lovát rángatta.</p>
               <p>- A kőhalmi ágilis.</p>
               <p>- Micsoda?</p>
               <p>- Hát a szász királybiró, érné el a bánat!</p>
               <p>- No, derék birái vannak a királynak! Aztán azok meg ott török rabok a szekere
                  mögött?</p>
               <p>- Van eszükbe, uram! Jóravaló magyarok. Csak parasztok.</p>
               <p>- Akkor mért vannak megkötözve, mint a barmok?</p>
               <p>- Jaj urfi, - kehhentett a káplár. - Azok alighanem tilosban találódtak.</p>
               <p>- Miféle tilosban?</p>
               <p>- A vásáron.</p>
               <p>- Loptak talán?</p>
               <p>- Ej, fenét. Halat-vadat árultak.</p>
               <p>- Még az is bün?</p>
               <p>- Tiltja a törvény a jobbágynak.</p>
               <p>A hadnagy meglepődve nézett.</p>
               <p>- Nálunk Biharban más a rend, - mondta. - A mi parasztjaink gazdagok. Igaz, hogy
                  meg is dolgoznak érte. Bajomy Feri bátyámnak van legalább száz olyan jobbágya, aki
                  fejenkint leszámolhat ezer-ezer aranyat. Ő maga tanitja a népét
                  jószágtenyésztésre, gazdálkodásra, nemhogy a halat-vadat elsajnálná tőlük. Akár az
                  apám, meg a többiek.</p>
               <p>- Messze ide Bihar, urfi! Itt koldus a nép. Nem uri kedvtelésből vadászik, hanem
                  hogy a földjét a vadkártól megóvja. Ha meg már elejtett valamit, akkor eladja.
                  Kell a pénz a sarcra, dézsmára! Urának a pars nona, papoknak a tized. Nagy a
                  nyomoruság egész országszerte.</p>
               <p>- Persze, mikor a paraszt halászik, madarászik, ahelyett hogy a földjét müvelné! -
                  dohogott a hadnagy.</p>
               <p>A másik legyintett.</p>
               <p>- Nem azért koldus a nép, uram, amért madarászik, hanem azért madarászik, mert
                  koldus.</p>
               <p>A hadnagy karikába emelte a szemöldökét. Csudálkozott.</p>
               <p>- Hát nincs ezeknek földesuruk, aki a szükségükben segitene rajtuk?</p>
               <p>A káplár a vállát vonogatta.</p>
               <p>- Még csak itt van igazán! Külön udvart tart már mind. A paraszt bőre épp a
                  versenyhez kell.</p>
               <p>- Ugy! És most mi történik ezekkel?</p>
               <p>- Mennek uram a porkoláb elé. Kinek a kezét csapják le, kinek az orrát, fülét. Kit
                  meg egyéb módon hagynak helybe. Nem hiába énekli a jobbágy, hogy: »Nincs
                  boldogtalanabb az paraszt embernél, mert nyomorusága nagyobb az tengernél.«</p>
               <p>A fiatal lovas előreugratott.</p>
               <p>- Hej, gyerünk, előzködjünk! - kiáltotta.</p>
               <p>De már elkéstek.</p>
               <p>Mielőtt a nagy gubancon tul érhettek volna, szembe az uton nagy csengő-szóval egy
                  sor szekér kanyarodott elő. Székely vásárosok igyekeztek Medgyes felé. Az élükön
                  kibédi lőcsös szekéren harmincéves-forma, szálas, izmos ember. Lefüggő fekete
                  bajsza belefolyik a szakállába. Egyszinü a süvegével. Az orra nyerges sasorr.
                  Fövege jókora darabon egyenesen meredezik. Látni, hogy fej van alatta végig.
                  Gödrös héjja-szeme tisztást kémlel a fölborogatott szekerek között.</p>
               <p>Az ágilis elébemegy hanggal.</p>
               <p>- Hé ottan! Térj le az utról! Nem látod, hogy jövök?</p>
               <p>- Hé ottan! Hát térj ki te, azebadta!</p>
               <p>- Hej az istenfádat, hogy beszélsz te velem?</p>
               <p>- Ugy, az istenfádat, ahogy te énvelem.</p>
               <p>- Én beszélhetek, mert én királybiró vagyok.</p>
               <p>- Én pedig lófő székely.</p>
               <p>A szász birót végképp elöntötte a düh. Ráorditott az izgága emberre.</p>
               <p>- Coki paraszt!</p>
               <p>- Paraszt az apád!</p>
               <p>Az ostor nagyot kanyarodott. Éppen vakszemen érte a székelyt. Végigfutott az arcán
                  a véres csikja.</p>
               <p>A lófő szempillantás alatt toppant lenn a földön. Jött szekérlőcsöstől.</p>
               <p>- Hej, aki duló mindenedet! Éngem vagdosol te?</p>
               <p>A lőcs már suhogott. Hadarta a csépet. Valaki orditott a járása nyomán. De hogy
                  ki, azt nem lehetett látni többé. Lóhátról se. Csak annyit, hogy a levegőből véres
                  eső esik. Haj-pamatok, csont-darabok, hus-foszlányok, ostorszilánkok vannak
                  közétapadva.</p>
               <p>Feje nélkül esett vissza a kőhalmi királybiró a kocsira, egész hosszában.</p>
               <p>A darabantok egyik erre, másik arra. Lett itt hely egyszerre, hogy bálat lehetett
                  volna járni! Csak a megkötözött jobbágyok guzsorodtak félénken összébb.</p>
               <p>A lőcsös lófő előttük termett. Egymásután hántotta róluk a szijjakat.</p>
               <p>- Uccu te! Ki merre lát! Szabadok vagytok. - Kiáltotta.</p>
               <p>A szekerek megindultak csörömpölve.</p>
               <p>A káplár fölágaskodott a nyeregben. Két karral a levegőbe karolt. Mintha virágzó
                  fákat, mezőt és várost, ezt az egész vérben-uszva is szép, bosszuló kedvében is
                  diadalmas kis országot roppantaná magához. Bárddal faragott képe fényes lett,
                  mintha Napisten titkából olvasna, ahogy mondta:</p>
               <p>- Itthon vagyunk, uram. Ez itten már Erdély!</p>
           <milestone n="2" unit="startSubChapter"/>
               <p rend="head">II.</p>
               <p>Mikor az ut letisztult és az utolsó fogoly is elmentette rongyos irháját, a fiatal
                  hadnagy odaszöktetett a kibédi szekérhez.</p>
               <p>- Bátyám, - emelte meg a süvegét a sasorru, csontos óriás előtt. - Volna egy
                  kérésem.</p>
               <p>- Hallom.</p>
               <p>- Engedje, hogy megszoritsam a kezét.</p>
               <p>A székely kurtán fölpillantott. Lesuhintotta a vért az ujjai hegyéről. Amaz
                  beletette a nagyfészkü tenyérbe a magáét.</p>
               <p>- Palotai Czibak Imre a nevem.</p>
               <p>- Dózsa György, Dálnokról.</p>
           <milestone n="3" unit="startSubChapter"/>
               <p rend="head">III.</p>
               <p>Napok óta a kopár országutat járták a lovasok, rekkenő hőségben. Megörültek a
                  hüvöst igérő erdei ösvénynek. Pedig a bozótos őserdőben lassabban kellett
                  haladniok. A vén óriástölgyek összesátorozó sürü lombozatán alig derengett át némi
                  világosság.</p>
               <p>Imre lova meg is botlott valamiben. Erre aztán megszegte magát és sehogyse akart
                  továbbmenni.</p>
               <p>- Gyer’ ide Sebő, biztasd meg oldalról. Megcsökönyösödött ez a dög. -
                  Bosszankodott a hadnagy.</p>
               <p>A legény odaszöktetett.</p>
               <p>De ebből csak az lett, hogy egy helyett ketten vesződtek most már.</p>
               <p>Sebő megvakarta a füle tövét. Leugrott és harsányat fütyült.</p>
               <p>- Hadnagy uram! Ezek megorrontottak.</p>
               <p>- Micsodát?</p>
               <p>- Ezt itt ni.</p>
               <p>A lovász lehajolt, fölemelt valami gömbölyüt.</p>
               <p>Az a gömbölyü pedig alighanem süveget hordott valaha, mert az ember-arcából két
                  fagyos szem dermedt ki. Nyilván az után csudálkozott, aki ilyen szépen
                  helybehagyta. Ki volt az készitve, egész alaposan! A nyaka csonkján füles madzag
                  lógott, jókora csimbókra kötve.</p>
               <p>A káplár megnézte szigoru szakértelemmel, aztán felakasztotta a
                  nyeregkápájára.</p>
               <p>- A Benedek Huszár Istváné, - mondotta kurtán.</p>
               <p>- Hát ösmerte szegényt?</p>
               <p>- Nem láttam én a hordozóját soha. De a görcsöt, azt ismerem. Nem tud ilyet kötni
                  Benedek Huszár Istvánon kivül senki. Hej, káromkodik most tudom, amért
                  elvesztette! Egy lengyel tallérral lett rövidebb. Ennyi a fejpénz nálunk. Az Isten
                  tartsa meg Tomory kapitány uramat, ki is szokta adni becsülettel.</p>
               <p>- Ni, a dereka, meg egy cimborája! - vágta ketté a lelkesedést Sebő, a füben
                  keresgélve.</p>
               <p>- Forditsd félre és gyerünk tovább!</p>
               <p>- Ühümm, - dohogott a legény. - Nem olyan hamari munka az! Van itt egy egész
                  rakás. Szálljon le kend apám! Ördög győzi igy egymagában.</p>
               <p>András lezökkent. Müértőleg csóválgatta a fejét.</p>
               <p>- No, a teremtésit, erről a bálról lemaradtunk. Kár pedig. Derekas munka volt.</p>
               <p>- Ugyan, kifélék lehettek?</p>
               <p>- Tudja a szösz, uram. Hanem az bizonyos, hogy kéztől álltak, amig álltak.</p>
               <p>Az ut szabaddá lett. A lovasok tovább haladtak. De ezentul még jobban kellett
                  ügyelniök. Hol itt, hol ott nyilt egy-egy furcsa csonka-nyaku embervirág a dus
                  páfránylevelek közt.</p>
               <p>- Akár kik voltak is, rossz idő járt rájuk, - vonogatta vállát a hadnagy.</p>
               <p>András helybehagyta.</p>
               <p>- Haj, Tomory Pál kapitány uram nem tréfál! Akit ő megsimogat, az kurtább marad
                  egy fejjel utána.</p>
               <p>Mikor az erdőből kiértek, a vén katona előre mutatott a köves uton.</p>
               <p>- Ahol-e! - Mondta örvendezve.</p>
               <p>Távolabb valami szürkés folt haladozott. Előtte még egy, meg még egy. Nyüzsögnek,
                  mint a galacsinhajtó bogarak.</p>
               <p>A káplár biccentett.</p>
               <p>- Tábori szekerek.</p>
               <p>- Fogarasból?</p>
               <p>- Alighanem. Közel járunk.</p>
               <p>- Érjük be őket!</p>
               <p>A három utas neki-rugtatott. Amazok ott elől éppen csak hogy kocogtak. Gyorsan
                  fogyott a távolság köztük.</p>
               <p>A hadnagy odaugratott az utolsó szekérhez.</p>
               <p>- Kik vagytok hékás?</p>
               <p>Egy dagadtfejü katona a bakról előre döfött az ostorával.</p>
               <p>- Várbeliek.</p>
               <p>- Fogarasból?</p>
               <p>- Hát.</p>
               <p>Nem valami szivesen vallott a hadfi. A beszéde is furcsa, mintha gombócot nyelt
                  volna. Nagyokat hemmegett minden szó után. Végre kisörcentett a meszes fehér
                  porba. A sürüre alvadt vérben egy jókora, agyarnak is beillő fog
                  gubbaszkodott.</p>
               <p>A katona szétfente a bajszát.</p>
               <p>- Ráment, - mondta.</p>
               <p>Imre csak most vette szemügyre a kocsin-ülőket. Vagyis hogy: ült, aki éppen
                  tudott. De kettő is feküdt a kasban, szalmára ágyazva. A töreken a vér piros szine
                  tarkállik.</p>
               <p>Imre a kocsishoz fordult.</p>
               <p>- Csatából? - kérdezte.</p>
               <p>A legény a fejét tapogatta.</p>
               <p>- Ühümm.</p>
               <p>- Ezek a sebesültjeitek?</p>
               <p>- Az, aki. Mert négy szeker amoda legelül a halott.</p>
               <p>A hadnagy egyszerében megértette a különös erdei gombákat. Kérdezni akart még
                  valamit, hanem az ember elfordult. Nyilván megint kikivánkozott egy foga.</p>
               <p>Imre előbbre szöktetett egy szekérrel.</p>
               <p>Annak már a kocsisán meglátszott, hogy nagyobb bajjal jár. A szalma közt, hátul
                  vendégoldallal megtoldva csupa elnyult test. Kihólyagzó szemek, ziháló mellek,
                  vicsorgó szájak.</p>
               <p>A fekete kaszás szérüjét hordják ezek itten!</p>
               <p>A kocsis-katonának nyakába kötve a félkarja, durva gyolcskendővel. Egykézre tartja
                  a gyeplüt. A lovak meg-meghorkannak néha, mert rángatja a szárat.</p>
               <p>Hiszen, nem ok nélkül esik!</p>
               <p>A gyeplüszijj alatt bicskát szorongat a katona és azzal nagy ügyesen nyeseget a
                  lelógó öregujján. Már csak egy bőrfoszlány, meg egy in tartja az ujjat. Egy
                  kanyarintás, lent van az is. Röpül az árokba a cimbora foga után.</p>
               <p>Imre riadozott.</p>
               <p>- Mit csinál kend?</p>
               <p>- Látja! Kancsérolok. Eggyel több ujjam volt a kölleténél.</p>
               <p>- Hát ez a másik?</p>
               <p>A hadnagynak kezdett hirtelen igen rosszizü lenni a szája.</p>
               <p>A szekérben kigyulladt fejü, majd meg viaszsárga arcu halódók közt egy deresedő
                  öreg káplár ült peckesen. Mellében nyilvessző. Háta közepén áll ki a vége. Hegyes
                  csucsáról lassan pergedeznek le a vércsöppek. A káplár két kézzel tartja a
                  vesszőt, ugy illegeti a szekér döccenéseihez. Ül, pedig nagyon a végét járja.
                  Minduntalan lecsuklik a feje.</p>
               <p>Imre önkéntelenül kapott a nyilvessző után.</p>
               <p>De a peckes katona ráeszmélt.</p>
               <p>- Odább, - förmedt el mérgesen.</p>
               <p>- Hiszen, csak ki akartam huzni a sebből!</p>
               <p>- Ohó!</p>
               <p>A szót elfojtotta a felbuggyanó hab.</p>
               <p>A kocsis magyarázkodott.</p>
               <p>- Félti. Félti, mert addig él, mig a vessző benne van. Már pedig István bá’nak
                  előbb beszéde van a kapitány urral. Igaz-e apám?</p>
               <p>A káplár bólintott. Ugy maradt a feje a mellére horgadva. Szája sarkaiból két kis
                  piros forrás folydogált csöndesen.</p>
               <p>- Herbe... Herbe... - hördült rekedten.</p>
               <p>- Mit mond?</p>
               <p>- Azt, hogy ő maga vágta le Herbét, a vezért. Hanem, hogy meglőtték,
                  elveszitette.</p>
               <p>- A fejét ugye?</p>
               <p>- Azt, azt! A bizonyságot.</p>
               <p>Imrének fölragyogott az arca.</p>
               <p>- Sose busuljon kend!</p>
               <p>Aztán visszakiáltott.</p>
               <p>- Hé! Székely András! Ide hozzám!</p>
               <p>A sebesült fölneszelt. Pókosodó szeme, a feltartott áll, mintha valahová messze
                  hivásra figyelne.</p>
               <p>Egyszerre nagyon szép, különös fölségü lett ez az örök-vártának rendelt, haldokló
                  székely katona.</p>
               <p>Imre megfogta a fagyódásában csak még keményebb kezet.</p>
               <p>- Pajtás! - mondta. - Fogarasba készülök én is. Hadnagyotok leszek. Szólj, ha
                  tehetek valamit érted a kapitánynál!</p>
               <p>A vérző száj mozgott, de hang nem jött ki rajta. A tétova szemek elsiklottak Imre
                  mellett és Székely Andrást keresték. A káplár most rugtatott a szekér mellé.
                  Lehajolt a nyeregből. Kezét nyujtotta.</p>
               <p>- Komám! Benedek Huszár István komám! Itt a kulacsom, huzzon kend egy kis lelket
                  belőle.</p>
               <p>A révedező szemek fölvillantak. A két reszkető kéz eleresztette a nyilvesszőt.
                  Előre nyult. De nem a kulacsot kereste, hanem a nyeregkápáról lecsüngő fejet.</p>
               <p>Székely András megértette. Leakasztotta a csatlószijjról öreg István
                  tanubizonyságát és a kezébe adta.</p>
               <p>Benedek Huszár István megragadta a levágott fejet. Kiegyenesedett, mint a nyárs.
                  Magasra tartotta a prédát. Mintha tisztelgett volna a hadak láthatatlan
                  urának.</p>
               <p>Aztán végigzuhant a szalmán.</p>
               <p>Hirtelen nagyon sürgős, nagyon parancsoló lett az a távoli hivás, ott a Nap
                  szekérutján.</p>
               <p>A katona elejtette az állát.</p>
               <p>Imre keszkenőt vetett az arcára.</p>
               <p>És most egyszerre észrevette, hogy a keszkenőjén virágkoszoru van, szép szironyos
                  árnyékvarrással himezve s a közepén elrepülő fehér galamb, fehér olajággal.</p>
               <p>Jó meleget érzett belül és a keze összeszorult, bosszuló és oltalmazó
                  férfiököllé.</p>
           <milestone n="4" unit="startSubChapter"/>
               <p rend="head">IV.</p>
               <p>A nap még szeretkezett föld-arcu kedvesével és az Olt partján a virágok még
                  nyitott szemmel lesték az aranyló méhek raját, a láthatatlan fonálon le s
                  felhintáló szunyog-dandárt, mikor a szekérsor a fogarasi uton lefordult.</p>
               <p>A marcona falak sebmarta füstös lőréseikkel és tátottszáju mozsaraikkal sulyosan
                  ülték meg a végvárat, Magyarország délkeleti kulcsát. A kazamatákban ünnepet ült a
                  harci csönd. A sütők és szabadmáglyák tüzét kitombolt vitézi tettek mesélték
                  fényesebbé.</p>
               <p>A tábori szekereken sok jó székely vitéz örökre elnémult már. A katonák mogorván
                  ösztökélték lovaikat. Csak a fiatal hadnagynak akadt egyre tudakolnivalója.</p>
               <p>Ujjával a vár falára mutatott.</p>
               <p>- Talán bizony gyümölcsöt aszaltok, hallod?</p>
               <p>- Aszal ám az ördög! Hussal él a katona, meg szalonnával.</p>
               <p>- De ott a bástyatetőn! - makacskodott Imre. - Az madárhessentő? Ugy látom,
                  mozog.</p>
               <p>A káplár fölkapta a fejét, maga is kiváncsian a másik kiváncsiságától. Aztán
                  megint le is biggyesztette.</p>
               <p>- Nem madárkergető az, hanem szikkasztó.</p>
               <p>- Micsoda?</p>
               <p>- Hejnye! - sanditott oda a katona. - Hadnagy uram se sok hadat láthatott eddig,
                  ha igy nem ösmeri a szokást!</p>
               <p>- Én táborral jártam, nem várszolgálatban.</p>
               <p>- Vagy ugy. - Nőtt meg egyszerre a katona. - Mink itt az ellenség fejét levegyük
                  és kitesszük szikkasztóba. Hogy ott meg ne fázzék, hát kitömjük szalmával. Ami
                  kiszikkadt, megyen egy renddel följebb. Ott is marad, mig szélnek ered a haja.
                  Szikkasztani pedig kopja hegyin szokás, hogy jól járja a szél és a por ne nagyon
                  érje.</p>
               <p>- Ezeket mind tegnap keritettétek?</p>
               <p>- Alighanem, - bólintott a hadfi önérzetesen. - Épp csak imitt-amott van közte,
                  ami régebbi. Megösmerszik arról, hogy azokat a madarak már lekopuzták. Meg hajuk
                  sincsen. Elhordta a vihar.</p>
               <p>A katona fölmutatott a kapura.</p>
               <p>- Látja uram ott azt a szép cifra figurát? Tö meg Pö betü.</p>
               <p>- Látom.</p>
               <p>- No az a mi kapitány urunk dicsősége országvilág előtt. Ugy hivják, hogy: Fentő.
                  Csupa levágott fej. A szikkasztóról kerültek. Akad köztük, amelyik három
                  esztendős. De nem minden koponya állja addig. A hitványabb hamar elmállik.</p>
               <p>Imre megköszönte szépen a felvilágositást és nyelt hozzá egy nagyot. Nézte, hogy
                  odább menjen. Hanem azok a nyelükön forgó, emberarcot viselő szélkakasok megint
                  magukhoz delejezték a szemét. A lebarnult husból kiötlő nyelvek, fogak, mintha
                  egyenesen rávigyorogtak volna, csufolkodva, hogy akadhat még a föld kerekén
                  hadnagy, aki irtózik tőlük! Mikor pedig ők épp olyan elengedhetetlen velejárói a
                  harcos életnek, mint amilyen a gyermekéveknek a labda és kócparipa, amilyen
                  fontos kelléke a szepesi kurtoáziának az udvarmester aranygombu pálcája és a
                  politikának a lépesvessző!</p>
               <p>Tudta jól Imre, hogy uj sorsának ezek az utmutatói és igyekezett megszokni őket.
                  Nagyjából sikerült is neki. Legalább már veszteg maradt a gyomra, ha a bástyafalra
                  nézett. A többit majd meghozza magával az idő!</p>
               <p>A szekér a sánc mellé kanyarodott.</p>
               <p>Itt elevenebb világ járta. Katonák, meg közgunyás várjobbágyok jöttek-mentek, ki a
                  várból, be a kapun. A bástya előtt vagy husz is dolgozott. Füzfavenyigével
                  szorgalmasan fonogattak körül valami négyszögü térséget.</p>
               <p>Imrére megint ráérett a kérdezősködés.</p>
               <p>- Mi készül itt emberek?</p>
               <p>- Tetemvár.</p>
               <p>- Micsoda?</p>
               <p>De nem kellett ismételni a kérdést. Jött a felelet magától. Két ló huzta szekéren
                  a várból.</p>
               <p>Csupaszra vetkeztetett hullák. Karok, törzsek, lábak. A hozzájuk való fej a
                  bástyafokról csudálkozhatik le a folytatására.</p>
               <p>A pecérek egymás után billentgették lefele a tetemeket a szekérről. A sövényfonók
                  meg beemelgették őket a négyszögbe. Ott három rab szépen rétegekbe rakta. A
                  felsőket háttal egymásnak támogatva, hogy csucsa is legyen, ha már egyszer
                  vár!</p>
               <p>Legfölülre épp most nyuzott meg a kapuban egy kerek szőke fejet a cigány.</p>
               <p>- Ez lesz a teteje, - sercintett ki oldalt az Imre tanitómestere. - Még ugyan
                  megbecsülik őket, hogy körülsövényezik! Maradhattak volna a farkasoknak. Hanem hát
                  a kapitány ur ilyen finnyás ember...</p>
               <p>Végre megszakadt a »tetemvár« embertéglát hordó szekereinek sora. A
                  sebesültszállitók lekanyarodhattak. Sebő a vén Andráshoz oldalgott.</p>
               <p>- Apám, - mondta. - Miféle szerzet volt ez a Herba?</p>
               <p>- Az, öcsém, rabló volt. Lesvető, száguldozó, kozároló, vásárütő, falvakat fölverő
                  zsivány. Egész sereggel járt, mint a tatárok.</p>
               <p>- Sereggel?</p>
               <p>- Bezony.</p>
               <p>Az öreg katona a bajszát rágta.</p>
               <p>- Hozzá ritka jó sereggel! Csupa hajdu. Akik a marhával kereskedtek
                  külországokban. Valamikor jó mesterség volt az. Harcos élet. Csak egész emberek
                  köllettek rá. De a törvény kiütötte a kezükből a kenyeret. Nem szabad a jószágot
                  idegen országba kivinni. A sok hajtó pőrén maradt. Pedig annak is élnie kell
                  valamiből.</p>
               <p>- Mért nem szántanak, vetnek? Ott kapnának ma földet, ahol akarnának.</p>
               <p>- Az. Hogy eladják testüket-lelküket érte! Eltaláltad. Szabad nép ez, fiam.
                  Fegyverhez szokott. Vitéz nép, nem rögturó barom. A betyárságot is azért üzi, mert
                  az fegyverre megy.</p>
               <p>- No hiszen, szép sorsra jutottak, ha hősök! - keseredett közbe Imre és a tetemvár
                  felé mutatott.</p>
               <p>András kimeresztette a szemét.</p>
               <p>- Szép bizony, - esett rajta a szón. - Nem történt ezekkel semmi csufság, uram!
                  Tisztességesen levágták a fejüket, mint harcos ellenfelekhez illő! Egyet se
                  akaszttatott közülük a kapitány ur. Nálunk megbecsülik ám az arravaló embert!</p>
           <milestone n="5" unit="startSubChapter"/>
               <p rend="head">V.</p>
               <p>A piacon a kapitány után kérdezett a hadnagy. Küldték a vice-várnagyhoz. Az
                  továbbadta a várnagynak, onnan az őrparancsnoknak.</p>
               <p>Öles szálu, marcona ember volt az. Majd keresztülnyársalta a jövevényt a szurós
                  szemével.</p>
               <p>- Kövessen kegyelmed, - brummogott.</p>
               <p>Imre megindult a vezetője mögött.</p>
               <p>Vajjon miféle ember-ordast fog még látni ez után a vad talpas után? Miféle
                  emberevő pofát, vércsemcsegő szájat és vámpir-szemeket? Milyen lehet ugyan az
                  olyan ház gazdája, amelyiknek ilyen a pitvara?</p>
               <p>Megrántotta a vállát.</p>
               <p>Mindegy, akármilyen. Hisz katona. Nem udvaronc, sem pedig szertartásmester. Olyan,
                  amilyen a dolga.</p>
               <p>Folyosókon, mohhal benőtt udvarokon, kőboltozatos esővizcsatornákon kanyarodtak
                  keresztül.</p>
               <p>A Vizi kapunál letért a vezető.</p>
               <p>A köves helyen, mintha kalapban hordták volna hozzá a földet, aprócska kert
                  domborodott. Kúszán-furcsán nőtt nagy diófa vetett rá árnyékot.</p>
               <p>A kertben, fehér kanavász gúnyában, mezitlábra huzott varratlan sólyában,
                  pőre-ingujjasan egy középmagasságu, karcsutestü fiatal férfi állt. Nem lehetett
                  több harminc évesnél, bár a hullámos barna szakálla többnek mutatta. A kezei
                  izmosak, de puhák és keskenyek. Mozgása eleven, mégis hajlékony, simuló.
                  Virágcserepet tart éppen és azon van, hogy valami frissen ültetett palántára
                  ráboritsa. Mellette esővizes kanta.</p>
               <p>Az őrparancsnok felé-bökött.</p>
               <p>- Ott, - mondta és azzal sarkonfordult.</p>
               <p>Imre körülnézett. Tanácstalanul mustrálgatta a hajladozó embert. Ugyan ki lehet
                  ez? Kertésznek nagyon uras, urnak meg papos. Rajta kivül senki sincs a
                  kertben.</p>
               <p>Nem sok válogatnivalója maradt. Ráköszönt óvatosan az idegenre:</p>
               <p>- Laudetur Jesus Christus!</p>
               <p>Ez az üdvözlés mindenképpen megfelelőnek igérkezett.</p>
               <p>A kertész most apró hegyes fadarabkát szurt le a földbe. Aztán vigyázva, nehogy a
                  feltámasztó kis pöcök félrebillenjen, lerakta a cserepet a dugványra.</p>
               <p>Odajött.</p>
               <p>- In aeternum amen. - Felelt. - Éngem keres öcsémuram?</p>
               <p>- ... azaz, hogy a várkapitány urat.</p>
               <p>A kertész bólintott.</p>
               <p>- Tomory Pál vagyok.</p>
               <p>Két sor nagyon fehér fog csillant ki a lágy, völgyes, hullámos ajkak közül. És az
                  Imre csudálkozására két sötétkék, gyermekesen tiszta szem csudálkozott
                  vissza.</p>
               <p>- Kit tisztelhetek kegyelmedben, öcsémuram?</p>
               <p>Amaz csak a nevével ocsudott magához.</p>
               <p>- Palotai Czibak Imre.</p>
               <p>- Palotai Czibak... Palotai Czibak... Mintha már hallottam volna valahol! Igen
                  bizony, - örvendezett föl hirtelen a hang. - Nem Biharból jött, öcsém?</p>
               <p>- Odavaló vagyok.</p>
               <p>- Akkor helyes nyomon járok én is. Szerémi György barátom mesélt az
                  édesapja-uráról. Valami conscolarisa van ott a páternek. Székesfehérváry Fülöp, ha
                  jól emlékszem.</p>
               <p>- Az az!</p>
               <p>Olyan csupa derü lett egyszerre Imre, mintha sohase látott volna levágott
                  emberfejeket póznán forogni. Mintha véres fentő és tetemvár a világon se lettek
                  volna.</p>
               <p>Az otthoni drága arcok, nevek, másodszor harangoztak ma ünnepet a lelkébe. És
                  valahogy harangszó nélkül is, folyvást ott lebegtek, mintha kárpótlást akarnának
                  venni maguknak a hosszu időért, mig a távolszakadt lélek szinte meg is
                  felejtkezett róluk.</p>
               <p>Tomory barátságosan mustrálgatta a fiatalember földerült arcát.</p>
               <p>- És mivel lehetnék szolgálatjára, öcsém?</p>
               <p>- Kapitány uram, - csapta össze a bokáját Imre - inkább majd én szolgálom
                  kegyelmedet, ha megengedi. Bornemissza János pozsonyi gróf ur küldött engem ide és
                  ezt a küldetést hadnagyi rangommal együtt ebben a levélben, scripta manu, meg is
                  erősiti.</p>
               <p>Odatartotta a levelet.</p>
               <p>De amaz nem nyult érte.</p>
               <p>- Tegye csak el, uröcsém. Abban, amit a hadnagyom mond, nem kételkedhetek. Ahol
                  már betü kell az igazság bizonyitgatására, ott a hitlevél se használ. Van itt az
                  én számomra különb garancia, mint az irott malaszt!</p>
               <p>Sáros ujjával Imre arcára mutatott.</p>
               <p>- Ez engem meg nem csalt soha.</p>
               <p>- Kapitány uram, hát befogad engem Fogarasba?</p>
               <p>- Isten hozta, öcsém.</p>
               <p>Két maszatos tenyér szépen kirajzolódott a hadnagy dolmánya hátán.</p>
               <p>Hogy az alkonyat kezdett leszállni, a sáncok irányából friss szél kerekedett. A
                  kettő lassan indult befelé a várfal átjáróján. Táguló tüdővel szivták a völgyek
                  illatos levegőjét.</p>
               <p>A Vizi-kapunál Tomory megfordult. Szó nélkül visszasietett a gyerek-köténykényi
                  kertbe. Mikor megint beérte Imrét, röstelkedve mentegetőzött:</p>
               <p>- Majd elfelejtettem! Szegény kis palántáim ott maradtak leboritva. Egy cseppet se
                  kaptak volna ebből az áldott harmatból!</p>
           <milestone n="6" unit="startSubChapter"/>
               <p rend="head">VI.</p>
               <p>Kisasszony hava szokottnál is forróbb volt az idén. A rekkenő hőségben még a
                  levegőben táncoló porszemek is áttüzesedtek. Külön égetett mind. A szél járt
                  ugyan, de hömpölyögve, ólmosan. Nem volt köszönet benne. Valahányszor a Főkapu
                  felől nekikanyarodott, türhetetlen büzt teritett a várra. A tikkadt levegő megtelt
                  a hangoskodó tetemvár orrfacsaró, dögleletes szagával.</p>
               <p>Négy ember betegedett meg az első zápor után a várban. Meg is halt mind a négy,
                  irtózatos kinok között.</p>
               <p>Tomory elzáratta a Vizi-kaput. A legénységnek külön parancsban tiltotta meg, hogy
                  a kőbe vájt viztartó megszedett esővizén kivül egyebet igyék. Akit folyóviz ivása
                  közben értek, az lesétált három napra a kazamatákba, patkány-mulattatónak. Azt az
                  épületrészt, ahol az ispotály volt, a négy katona után kénvirággal kifüstölték és
                  lezárták. A kutakat befödték.</p>
               <p>A csonthalom megmérgezte a vár vizét.</p>
               <p>Hála Tomory erélyes intézkedésének, a szörnyü nyavalya megszünt pusztitani. Hanem
                  az élet azért csak nehéz maradt Fogarasban, az égető kőfalak között.</p>
               <p>Imre kihozatta a subáját, tábori bőrpárnáját a szabadba. Ott próbált aludni
                  éjszakánkint. De igy se sikerült a dolog. A hollók és varjak olyan nagy seregben
                  lepték meg éjjelente a vár környékét, hogy mig förtelmes munkájukkal el nem
                  készültek, szó se lehetett itt a nyugodhatásról.</p>
               <p>Pedig a hadnagynak alapos szüksége lett volna erre! Az öreg András, akit Tomory
                  melléje adott, hogy a várszolgálat nehéz mesterségére kioktassa: egész nap
                  futtatta. Legelőször a fegyvereit vette vizsgálat alá. A kopjára csak vállat vont.
                  A buzogányt már lemustrálta. Hanem a kardra egyenesen nevetnie kellett.</p>
               <p>- Ilyen pecsenyeforgatókkal akarna dolgozni a hadnagy ur? Apritani kell a hust a
                  háboruban, nem nyárson forgatni!</p>
               <p>Imre büszkén vágta oda:</p>
               <p>- Mit ért kend, András, ahhoz? Nem az a kérdés, hogy milyen a szablya, hanem az,
                  hogy kinek a markában forog. Megugratok én ezekkel a tüzpiszkálókkal, akit
                  akarok.</p>
               <p>András a tenyerébe pökött.</p>
               <p>- No uram, hadd lássuk hát azt az ugratást! Erre magam is kiváncsi vagyok.</p>
               <p>Elfuttatták Sebőt a bőrmellesért, rácsos sisakért. Összeereszkedtek.</p>
               <p>De a beigért ugratás bizony elmaradt. Ugy kopogtak az ütések Imre páncélján, mint
                  a zápor.</p>
               <p>A hadnagy elmérgelődött. Bosszantotta a sok szájatáti, meg hogy Fanchaly hadnagy,
                  Tomory ur öccse, olyan jóizüen kacagott minden ütésnél, amit ő kapott.</p>
               <p>- Fene érti, - dohogott. - Ez még nem esett meg velem. Valami rontás van a
                  kardomon.</p>
               <p>- Megmondom én neked pajtás, mindjárt, hogy mi az a rontás! - vigasztalta a
                  jókedvü bajtárs és Andrásra mutatott.</p>
               <p>- Balkézre vivott veled a vén kötnivaló! Nem vetted észre? Kétkezes a betyár.</p>
               <p>- Persze! - ütött homlokára a hadnagy. - Ez volt hát az a furcsaság, ami egyre
                  zavart! Én nem szoktam meg a balkezes vivást.</p>
               <p>Fanchaly elértette a bajtárs pirulását.</p>
               <p>Kiállt Imre elé.</p>
               <p>- Na komám, próbáljuk talán együtt. Én is jobbkezes vagyok.</p>
               <p>- Örömest.</p>
               <p>Fanchaly se hozott szégyent Fogarasra. Vivott biz az szépen. Nem volt könnyü munka
                  fölé-kerülni. De Imre végül is csak kiverte a kardot a kezéből. Helyreköszörülte a
                  csorbát.</p>
               <p>Most meg ő kacagott.</p>
               <p>- Sebaj pajtás, azt mutatja ez, hogy tanulhatunk egymástól mind a hárman. Mától
                  kezdve szivesen verekszem veled, ha ugy akarod.</p>
               <p>- Hogyne akarnám!</p>
               <p>- Páros napokon szolgálatodra állok. A páratlanokon meg, nem bánom, verjen el kend
                  apám, amig majd egyszer én verem el kendet.</p>
               <p>- Ott leszünk, - sodorgatta dugóhuzóit a káplár.</p>
               <p>A napok vigan teltek folytonos gyakorlatozás közepett. A többi emberek is kedvet
                  kaptak. Végül már csörömpölt az egész várudvar a nagy csatazajtól.</p>
               <p>Tomory örült a dolognak. Szerette, ha ébren maradt a tüz a legényeiben a békés
                  napok alatt is. Hagyta, hogy a katonák egyre több páncélt, fokost, buzogányt
                  hordjanak ki a tárházakból és csak azt kötötte ki, hogy az ócskáját
                  pusztitsák.</p>
               <p>Imre buzgón agyalta Fanchalyt és döngettette magát Andrással. Mig egyszer aztán
                  rákapott ő is a balogságra. Hiába kezdett táncolni körötte a mester, egyet se
                  tudott rásózni. Végül két kardot fogtak mind a ketten és a nagy keringőzésben a
                  hadnagy váratlanul olyan alaposat talált kólintani András bubjára, hogy menten
                  beszakadt a sisakja.</p>
               <p>- No a Pilátusát a hadnagy ur markának, hát kész vagyunk. - Jelentette ki a vén
                  szittya. És olyan büszkén tapogatta a cipóra nőtt kisebbik fejét, mintha legalább
                  is ő osztotta volna magának, tükörből.</p>
               <p>- Gyerünk megjelenteni a kapitány urnak! Hadd örüljön!</p>
               <p>Hanem ez az öröm elmaradt.</p>
               <p>A várpiac felül fölharsant a rezes-kürt.</p>
               <p>- Gyülekező, - kapta fel Fanchaly a fejét.</p>
               <p>- Itt készül valami, - rikkantott András is, de már akkor futott.</p>
               <p>A többiek utána! A tárházakból ujabb rohanók vágódtak hozzájuk. A templom környéke
                  is mozgott. Nyargalt, loholt az egész várnép. A főszakács arra se érkezett, hogy
                  kitegye markából a vaskanalat. Azzal vágta ki a parádét a kapitány előtt.</p>
               <p>Tomory most ért le a gyülekező helyre. Kezében irást tartott. Nyugodt és egykedvü
                  volt az arca. Szemében ott mosolygott az örökös derü. Mintha a virágoskertje
                  közepén állna. Végigpillantott a feszes sorokon, aztán azt mondta:</p>
               <p>- Fiaim, fogarasi jó vitézek! Parancs érkezett, hogy a királyi biztos ur őnagysága
                  részére karhatalmat adjak és őt küldetésében megerősitsem. Ezért hát minden ember
                  szerelje föl magát, délebéd végeztén pedig gyülekezzék. A talpasok tized-aljankint
                  várakozzanak, a hadnagyok kiki a maga századával. Oszolj!</p>
               <p>A délelőtt készülődésekkel telt. Tomory a magára-maradó vár biztositásáról és a
                  markotányos szekerek felől rendelkezett. Sorrajárta az udvarbirákat és
                  fegyvertárakat. Átvizsgált minden falat, minden ágyut, a puskapor-őrlő malmokat,
                  kapukat és vársáncot. A kulcsokat átadta az őrparancsnoknak.</p>
               <p>Odaszólt a mogorva dromedárra:</p>
               <p>- Mire visszatérünk, az ispotályokat lássa el kegyelmed. Tépés, gyolcs, sinek,
                  füvek, pióca, zsindely, mészpor és pókháló legyen gyüjtve elég.</p>
               <p>Hirtelen a mellette lebzselő Imréhez fordult.</p>
               <p>- Hát te, fiam! Összeszedelkőztél már?</p>
               <p>- Én kész vagyok.</p>
               <p>- Csak nem igy akarsz jönni? Vért nélkül, sisak nélkül, mezitelen karddal?</p>
               <p>A hadnagy vállatvont. Kedvetlen arcán csalódás látszott.</p>
               <p>- Parádés kiséretnek igy is elég, - felelt.</p>
               <p>Tomorynak egyet villant a szeme.</p>
               <p>- Vasat mondtam! Lódulj és tedd a parancsot!</p>
               <p>Imre még a szobájában is hüledezett.</p>
               <p>Ilyet!</p>
               <p>El nem hitte, hogy ugyanaz a Tomory csördült rá, mint aki eddig ott a kertben a
                  virágcserepekkel pancsolt.</p>
               <p>Hogy tud vágni az a két szelid kék szem!</p>
               <p>Vajjon hova lett belőle az a gyermek-nézés, az az ártatlan derü, amit
                  beleszokott?</p>
               <p>A gyülekezőre ott volt vasban. Ami öldöklő szerszámja, mind a tüszőjébe szurkálta.
                  Kardot pedig kettőt is kötött.</p>
               <p>Tomory tekintete megállt rajta.</p>
               <p>Aztán, hogy kidübörögtek az emelcsős kapun, maga mellé intette a hadnagyot.</p>
               <p>- Helyes, - biccentett. - Máskor első szóra fogadd a parancsot! Itt egy fej van és
                  egy szó.</p>
               <p>Imrének szurta a kérdés az oldalát.</p>
               <p>- Kapitány uram!</p>
               <p>- Nos.</p>
               <p>- Talán a kremi tatárok táborába kisérjük azt a királyi komiszáriust?</p>
               <p>- Még annál is cefetebb helyre, fiam.</p>
               <p>- Ugyan!</p>
               <p>- De bizony. Székelyországba megyünk kommenciót behajtani.</p>
               <p>- Miféle kommenciót?</p>
               <p>- Azt magam se tudom. Majd meghalljuk annak idején és helyén.</p>
               <p>- Köszönöm a közlését, bátyám.</p>
               <p>Imre beljebb szoritotta a csatló szijját.</p>
               <p>A képéről egyszerre mintha lefujták volna a csalódottságot.</p>
               <p>A székelyekből kapott már némi izelitőt Medgyes alatt!</p>
               <p>Kósa?</p>
               <p>Józsa?</p>
               <p>Hogy is hivták azt az öles embert?</p>
               <p>Mindegy no! Találkozik még vele, ugy lehet, ez életben.</p>
               <p>A legények vidám kurjongatásba fogtak körötte. Maga is velük fujta:</p>
               <p>»Várj éngem galambom virágos kapunál,</p>
               <p> Ha majd visszatérek, szép rózsabokornál...«</p>
               <p>Nagyon szivéből jött most ez a nóta.</p>
           <milestone n="7" unit="startSubChapter"/>
               <p rend="head">VII.</p>
               <p>Az adószedők Székelyföldet járták. Minthogy királyfi született, a székely nemzet
                  »önként és szivesen adott ősi ajándékára« sor került. Minden közrendü telkes
                  székely előterelgette a maga jószágocskáit, hogy a király ökrét azok közül
                  kiválasszák. Az ökör cimerére aztán a királyi ember rásütötte az udvarképesség
                  billogát és elhajtotta az állatot.</p>
               <p>A nagy »ökörsütésből« ilyenformán a gazdának csak a szaga maradt. Nem is volt ez
                  soha valami közkedvelt mulatság! Manapság legkevésbé. Marosszéket lepörkölte az
                  aszály. A legelők mind kisültek, a buza megszorult. Ami kicsi maradt volna, azt
                  megverte a jég. Igyekezni kellett a behordásával. Szó ami szó, csontra-bőr volt
                  itt bizony az egész jószágválaszték.</p>
               <p>A perceptor kiabált, fenyegetőzött és szitkozódott. Hanem az ökrök még ettől se
                  hiztak meg. Sőt egyre soványabbak lettek, minél beljebb haladtak a Széken az
                  adószedők. Öreg Uzon Mózes, pixidárius Dálnokon, meg éppen olyan rozoga pár
                  marhával kocogott elő, hogy a két girhes jószág alig állt a lábán.</p>
               <p>Ki is pukkant a dugó az izmaelitából.</p>
               <p>- Hát ez mi? - förmedt a góbéra.</p>
               <p>- Ökör, - bólintott az atyafi barátságosan.</p>
               <p>- Talán bolond kend, hogy ilyen bőregerekkel hozakodik elő?</p>
               <p>- Az a bolond, uram, aki jobbat ád, mint amilyen dukál.</p>
               <p>- Hiszen ezeknek már foga sincsen?</p>
               <p>- A királyfinak talán van?</p>
               <p>A perceptor azonban nem nyugodott bele ebbe a megdönthetetlen igazságba. Parancsot
                  adott a fogdmegeknek, hogy verjék föl a telket. Számba vett minden állatot, de
                  csak nem talált egy fia ökröt se.</p>
               <p>- Hová suvasztották kentek a jószágot? - fröccsent ki belőle az epe.</p>
               <p>A góbé derüsen nézdegélt.</p>
               <p>- Nem kellett azt suvasztani, uram. Suvad magától is ebben a fene aszályban. Ami
                  meg birós volt, azt kihajtottuk a hegyekbe még ősszel, hogy éhen ne vesszen. Ami
                  kicsi fü itt akad, kell a tehénnek.</p>
               <p>- Mind ezt mondják kendtek, mint akik összetanultak. Hát akkor mi az Isten
                  csodájával munkáltak eddig? Talán ezekkel a szunyogokkal?</p>
               <p>- Azzal, amivel uram. Nem a kegyelmed baja volt, hanem a miénk. Sose fájlalja
                  miatta a fejét!</p>
               <p>Hanem a perceptornak tovább fájt a feje. Sehogy se fért bele, hogy igy rásóznak az
                  atyafiak minden szemét jószágot, ami már a pecérnek se való. Elkezdett
                  szaglászni.</p>
               <p>A falu a dálnoki patak völgyén virágoztatta piros cserépfödeleit. Hosszában szegte
                  be a két partot. Uzon Mózes telke az északi domboldalon fekszik, a falu végén. Ugy
                  ragad oda egy szélesen elfekvő öreg kuriához, mint fecskefészek az ereszhez. A
                  porta közepén szép büszke udvarház. A telken végig hasitvány-kerités. Lefut egész
                  a hegy lábáig.</p>
               <p>Salva guardia.</p>
               <p>A perceptor mégis rászánta a fél szemét. Bekandikált a lécek között. Harsányat
                  fütyölt. Mert olyan cimeres ökörcsorda legelészett ott benn, amilyet álmában se
                  sokat látott. Öles szarvu, fehér állatok. Reng és ring a hus rajtuk, amint
                  lépkednek méltóságteljesen. Lehet belőlük vagy harminc bokor. Csupa öt-hat
                  éves.</p>
               <p>A perceptornak egyszerre kiderült az ábrázata. Kerül a kapura. Bezörget.</p>
               <p>- Hé! Ki lakik itten?</p>
               <p>Szemrevaló barna legény jődögél lefelé a pitvarból. Nyitja a kis ajtót. Megáll az
                  urféle előtt és ráköszönti a jónapot tisztességtudóan. A tekintete békés,
                  mosolygós, ahogy ránéz az izgága emberre. Szeliden felel:</p>
               <p>- Az én nevem Dózsa Gergely. Ez meg itt a Dózsa-kuria. Miben lehetnék
                  szolgálatjára kegyelmednek?</p>
               <p>- Az ökrökért jöttünk a király nevében.</p>
               <p>- Akkor eltévesztették a kaput. Ez itt lófő telke és nem közrendü porta. Miránk
                  nem tartozik az ökörsütés.</p>
               <p>Perceptor uram ráhökkent a legényre.</p>
               <p>- Ne papolj öcsém, hanem állj odább, azt ajánlom. Semmi bajom nekem a telketekkel.
                  Nekem az ökrök kellenek, amiket ide hajtottak a falubeliek a sütés elül. Vagy
                  tagadod?</p>
               <p>- Én uram csak azt tagadom, hogy kegyelmednek ide hozzánk bármi bejárata volna. A
                  többi nem az én gondom.</p>
               <p>Gergely átcsapja a reteszt a kis ajtón. Szép csöndesen visszafelé indult. Faképnél
                  hagyta a perceptort. Az vörös lett, mint a posztódolmánya és minthogy igazában is
                  vélte magát, elkezdett orditani.</p>
               <p>- Kinyisd azt az ajtót! Én itt a király nevében parancsolok!</p>
               <p>Gergely visszafordult a hangra. Azt felelte nyugodt komolyan:</p>
               <p>- A király nem parancsolhat ökörsütést. A király legfeljebb kérhet. A székely
                  nemzetgyülés pedig megadhatja, ha akarja. A király nem kért, igy hát örüljön, ha
                  mégis kap valamit. Követelőzni nincs joga. Se neki, se kegyelmednek. Ez az
                  igazság.</p>
               <p>- Nyisd ki azt a kaput, mig szépszerével mondom!</p>
               <p>- Ettől az ajtótól meg nyughassék kegyelmed!</p>
               <p>A csetepatéra odabámészkodott már lassacskán az egész felvég.</p>
               <p>Az atyafiak csöppet se csináltak titkot belőle, hogy örülnek a perceptor
                  csufságának.</p>
               <p>A királyi embernek egyéb se kellett. Végleg kiborult a kuncogásra. Összekiabálta a
                  fogdmegeit és nagy zenebonával rajtamentek a kapun. Az ugyan becsületes
                  tölgyfából készült, de hogy tizen is feszültek neki, végül is bezuhant.</p>
               <p>- Karikást az ökröknek! Hajtsátok! - Dagadt a perceptor mája.</p>
               <p>Gergely összefont karokkal állt az ámbituson. Nézte a hajszolódást. A székelyek
                  meg Gergelyt nézték... Hogy az a kisujját se billentette, ők se mozdultak. Hagyták
                  elhajtani az ökröket, végig a nagy uton, le a templom iránt. Mikorra odaértek, a
                  szőlők felől csendes poroszkálással egy lovas kanyarodott le. Törülgeti az izzadt
                  homlokát, szemlélődik. Az udvarház előtt hirtelen fölvágja az üstökös fejét.</p>
               <p>- Hé, Gergely! Mi történt itt?</p>
               <p>- Bizony bátyám, betörette a kaput a perceptor, a király nevében.</p>
               <p>- A király? Az én kapumat?</p>
               <p>Dózsa György kinyult a nyeregben, mint egy eleven lármafa. A szeme lobogott és
                  recsegett a hangja.</p>
               <p>- Fegyverre székely!</p>
               <p>Estére már egy tüz-láng volt az egész Marosszék.</p>
           <milestone n="8" unit="startSubChapter"/>
               <p rend="head">VIII.</p>
               <p>A királyi biztos Székelyvásárhelyre várta a perceptorait. Tomorynak ide kellett
                  jönnie. Meg is érkezett ötszáz lovasával és háromszáz talpassal. Tábort ütött a
                  mezőn. Stafétával jelentette, hogy készen áll.</p>
               <p>Déltájra aztán megszólaltak a kürtök a város felől. Cifrán kiagyusztált lovasok
                  élén közeledett a királyi biztos.</p>
               <p>Tomory félkörbe parancsolta az embereit. Ő maga a komiszárius elé ugratott.</p>
               <p>Mikor a lovasok látóközeibe értek, Imre csak rámeredt a jövevényre. Akkorát
                  dobbant a szive, mintha ki akarna ugrani a mente-kötő láncok közül.</p>
               <p>A királyi biztosban Dóczy Jánosra ösmert.</p>
               <p>Minden jókedve, földerült reménysége egyszerre hagyta cserbe. A napos térség
                  árnyakkal lett népes.</p>
               <p>Mit keres itt ez az ember, az ő oldalukon? Ez az ármánykodó, cselvető, akinek
                  könnyek, pusztulás és szerencsétlenségek ugy jártak a nyomában, mintha az
                  árnyékával együtt lennének hozzátartozói?</p>
               <p>Megütközve nézett Tomoryra. De a kapitányon nem látszott semmi meglepődés. Szokott
                  nyugalmával vezényelte tisztelgőre a fegyvereket.</p>
               <p>Most a komiszárius lépett elő.</p>
               <p>- Az urakkal volna beszédem, - mondta. - Parancsokat hoztam.</p>
               <p>A tisztek leszálltak lovaikról és megindultak a fősátor felé. Elül a királyi
                  biztos.</p>
               <p>Bent a sátor közepén aztán megállt Dóczy, föltett süveggel. Jobbkeze a csipőjén,
                  balja a kardon. Sarkáról a lábujjhegyére hintázott. Kegyesen elmosolyodott a
                  marcona hadfiak feje fölött és az üdvözlő sarkantyupengetésekre elnézően
                  biccentett.</p>
               <p>Mikor a csengés-bongás megszünt, bágyadt méltósággal csöndet intett. Pecsétes
                  levelet vont ki a kebléből s elnyujtott orrhangon olvasni kezdte:</p>
               <p>- Kedvelt hiveink, székelyek! Tudomásotokra adjuk a mi szerelmes atyai szivünk
                  örömét. Ime, királyi jogarunknak utódja, trónunknak pedig örököse született Isten
                  kegyelméből...</p>
               <p>A fogarasiak összenéztek.</p>
               <p>Őket bizony ott, a bagolyvárukban elfelejtették értesiteni erről az országos
                  hirről.</p>
               <p>No, sebaj!</p>
               <p>Azért őszinte öröm volt az a dörgő »éljen«, ami a torkukból szakadt és Imre is
                  szivesen vette ki belőle a ráeső részt. Mert hiszen ha valakinek, akkor neki
                  igazán érdeme volt abban, hogy a kis királyka, a liliomos asszony fiacskája, lám,
                  mégis a világra termett.</p>
               <p>Dóczy ur tovább olvasott.</p>
               <p>- Tudomásotokra adjuk rendelkezésünket, hogy az örvendetes esemény alkalmából
                  telkenként egy-egy ökörben megállapitott járandóságunkat Vásárhely alá terelni ne
                  késlekedjetek, ahol is azt megbizottunk, nagylucsei Dóczy János udvari
                  kameráriusunk számba veszi és minékünk Budavárba megfelelő néppel fölhajtatja.
                  Izenjük hát néktek székelyek, hogy perceptoraink választásában megnyugodjatok és
                  az ökörsütést ősi szokás szerint megejtsétek. Egyebekben maradunk hozzátok
                  mindenkor legkegyelmesebb atyai hajlandóságunkkal Budavárban, 1506. év Szent Jakab
                  havának 2. napján rex Uladislaus m. p.</p>
               <p>Dóczy ur összehajtotta a levelet és bedugta szépen a nadrágzsebébe. Aztán vizenyős
                  szemével beleszürcsölve a felülről bevágódó világosságba, intett:</p>
               <p>- Hallották a parancsot kegyelmetek?</p>
               <p>- Hallottuk.</p>
               <p>- Volna még a magam részéről is egy bizalmas természetü parancsom, amit
                  hozzátennék. A szebeni tanács panasszal fordult őnagysága héderfáji Barlabássy
                  Lénárd vajdához, a székelyek alispánjához, hogy a medgyesi vásár alkalmával a
                  kőhalmi királybirót agyonverte nemes Dózsa György lófő székely, aki Erdélyország
                  nyilvánságos rablója. Ezért őt olyan példaadással kell megbüntetni, hogy az
                  ország többi jó lakosa közt kötött szövetségi egyezség és egyetértés inkább
                  megerősödni és megizmosodni, semmint felbomlani látszassék. Minthogy jelenleg
                  fölösszámu karhatalom áll itt rendelkezésemre, az egzekucióhoz szükséges fegyveres
                  erőt én a vajdának készséggel fölajánlottam.</p>
               <p>Tomory végighallgatta a cikornyás körmondatot, a szeme se rebbent. Annyit felelt
                  mindössze:</p>
               <p>- Kár volt bizony.</p>
               <p>- Mért lett volna kár? Apró szivességek növelik a barátságot, - mosolyodott el
                  amaz foghegyről. - Mink itt igazán ráérünk. Jó lesz az a kis kirándulás
                  unalomüzőnek.</p>
               <p>- No, ami a szórakozást illeti, azt hiszem, hogy nem lesz oka panaszkodni. Csak az
                  a baj, hogy kevesen vagyunk hozzá. Mért nem fordult a vajda a nemzetgyüléshez? Az
                  annak a módja.</p>
               <p>- Ej, de óvatosak az urak itt Erdélyben! Ennyi teketória egy renitens
                  székelyért!</p>
               <p>A kamerárius ur legyintett, jelezve, hogy befejezte az előadnivalóját. Neki kaland
                  kellett, amit aztán fölfujhasson Budán és aminek a hirében elsütkérezhessen egy
                  kicsit. Ez meg itt épp kapóra jött.</p>
               <p>Hogy a kölletlen Tomoryt megbékitse, maga fogta duzzogásra a dolgot.</p>
               <p>- Kegyelmetek is mind akadékoskodnak! Az egész világ orrát lógatja. Pedig Budáról
                  is azért menekültem el! Telisopánkodták a fülemet. Jó, jó, hogy a királyné
                  meghalt, de hiszen senki se élhet örökké! De az már mégse kivánható, hogy az ember
                  ki ne fogyjon a gyászból miatta.</p>
               <p>- A királyné meghalt?</p>
               <p>Tomory fölkapta a fejét. A fogarasiakon is átütött ugyanaz a rezdülés. Kérdőleg
                  hökkentek az udvaroncra.</p>
               <p>Az fanyarul bólogatott.</p>
               <p>- Meg, meg.</p>
               <p>- És kegyelmed ezt csak igy mondja nekünk?</p>
               <p>- Hát hogy mondjam?</p>
               <p>A kapitány végigmérte Dóczyt tetőtől-talpig. Sarkonfordult és kiment a sátorból. A
                  hadnagyok követték parancs nélkül is. Kisvártatva megszólaltak kivül a kürtök.
                  Hosszan, sirós bugással.</p>
               <p>- Imára!</p>
               <p>- Azzal ugyan föl nem támasztjátok, - morgott a kamerárius és fölvonta a
                  vállát.</p>
               <p>Le is eresztette tüstént. A háta mögött léptek roppantak. Megütődve nézett a
                  belépőre. Két villogó szem parázslott feléje a sátor félhomályából.</p>
               <p>- Gondoskodott róla kegyelmed, ugy-e? - került előre a jövevény.</p>
               <p>Dóczy urnak gunyosan legörbült a két szájaszéle.</p>
               <p>- Lám, lám! Milyen váratlan szerencse! A kis dezentor!</p>
               <p>- Czibak Imre hadnagy! - kapott a kardjához amaz.</p>
               <p>A kamerárius gőgösen mustrálgatta.</p>
               <p>- Farsangi maskara fiatalember. Én mondom ezt, aki kiösmerem magam az
                  effélékben.</p>
               <p>- Még gunyolódni mer?</p>
               <p>- Nem ijedek meg orgyilkosoktól, ha mindjárt páncélban és csatabárddal törnek is
                  rám, mikor én födetlen vagyok. Nos, mi tetszik?</p>
               <p>A gyávák vakmerősége használt. Különb védelem volt Dóczy számára, mint lett volna
                  a vért, vagy a harci szablya.</p>
               <p>Imre tokjába vágta a kardját.</p>
               <p>- Néhány szóra elvárnám majd kegyelmedet a táborhelyen kivül.</p>
               <p>- Ott leszek.</p>
               <p>- Naphajlattal a vásárhelyi uton.</p>
               <p>- Szolgák nélkül.</p>
               <p>- Szolgák nélkül.</p>
               <p>- Kardra.</p>
               <p>- Amire tetszik.</p>
               <p>A hadnagy kifordult a sátorból.</p>
               <p>Kint megállitotta az emlékezés.</p>
               <p>Röviddel előbb épp igy állt egy másik sátornyilás előtt. Belül ugyancsak Dóczy
                  árnyéka vetődött a ponyvára. Éppen, hogy akkor még élt a gránátvirágajku, szomoru
                  nézésü, szépséges asszony. Magyarok királyasszonya.</p>
               <p>- Elkéstem, - mormogta a hadnagy és a hüséges fiatal szeme teli lett könnyel.</p>
           <milestone n="9" unit="startSubChapter"/>
               <p rend="head">IX.</p>
               <p>Ember tervez, székely végez.</p>
               <p>A sok ágba indult események váratlanul egy szálba futottak. És hozzá ugyan görcsös
                  szálba! Nem hiába, hogy Marosszék kezében pergett a rokka! Duellum, büntető
                  hadjárat, ökörsütés, meg Dózsa György: mind egy bolyba nyüzsdült. Jöttek a
                  székelyek, mint a viharveszedelem. A megszalasztott perceptorok alig lihegték ki
                  rémületüket, már nyakukon is termett az előhad. Szerencse, hogy Tomory nem volt
                  készületlen. Ötszáz lovasával rögtön talpon állott. Igy legalább nem söpörték le a
                  vásárhelyi rétről. Összecsaptak.</p>
               <p>Dóczy János aztán elujságolhatta Budán, amit látott. Mire a nap nyugovóra hajolt,
                  szétszóródott a királyi sereg, mint a pelyva. Menekült, aki menekülhetett. Alig
                  egy maroknyi kis csapat küzdött még. Valami ötven ember. Azok közt sincs sértetlen
                  egy se. A viaskodók élén egy fiatal lovag. Mind a két kezében kard. Mint a villám,
                  sujt jobbra, balra. Nem hárit soha, csak támad. Öreg káplár van mellette. Két
                  kézre verekedik az is, mint a hadnagya. Mind a kettő véres, a sarkantyu-kötő
                  szijjáig. A hadnagy homlokán jókora lék. A széléből piros patakok erednek. Megáll
                  egy gondolatnyi időre, mig kitörüli a szeméből azt a forró nedvet, aztán megint
                  beleront a sürüjébe.</p>
               <p>- Szoritsd, - kiáltja.</p>
               <p>És a kimerült, véres emberek nekilendülnek ujból.</p>
               <p>Babonás hatalma van ennek a fiatal katonának a legényei fölött! A félholt is
                  megmozdul a hangjára. Zug a szava, mint a harci kürt, tekintete gyujt, a kardja
                  ront. Hatodszor tör már előre és amerre fordul, az utját elfeküdt hullák jelzik.
                  Sisakja rég lehullt, hullámos fekete haja repdesve lobog a szélben a vas melledző
                  csupa horpadás. Dolmánya foszlányokba szaggatva. Ugy lóg ki a vért nyilásán a
                  posztó darabja, mint valami lihegő, véres nyelv.</p>
               <p>- Ott az a fa, hadnagy uram! - vágódik mellé a vén legény csörömpölve.</p>
               <p>A lovag megfordul, irányt vesz.</p>
               <p>- Az a tölgy, András?</p>
               <p>- Az. Ott állt, mikor utoljára láttam.</p>
               <p>- Hé! Fogaras! Erre! Erre!</p>
               <p>És a ziháló csapat nyomul utánuk. Néhány lehullt a nyeregből. Sebaj. Katonadolog.
                  Nem ér itt rá egymással törődni senki. Törtetnek, akik megmaradtak, a hadnagy
                  mögött. És döng a páncél, dübörög a csákány, recseg a kopja. Halálorditás és
                  diadalüvöltés, mint valami ördögi kórus, harsan föl a fiatal vezér körött.</p>
               <p>A kis csapat eléri a tölgyet.</p>
               <p>Jó helyt járnak csakugyan. Alighanem Tomory keze dolgozott itt! A bozótnál
                  hulla-szérü. Még most is verekszik előtte egy lovag. Baljában a csákány. Jobb
                  karja bénultan lóg ki a páncélból. A vaskesztyü ujjainak csatornáján csöpög a
                  vér.</p>
               <p>- Kapitány uram!</p>
               <p>- Imre! Ide fiam, ide!</p>
               <p>A hadnagy keresztülvágja magát. Oldalazza a lovát a béna vitéz mellé. Nyergében
                  fölállva osztja a vágásokat helyette is. Egész testével védi Tomoryt.</p>
               <p>Lekiált rekedt hangon.</p>
               <p>- Mögém a nyeregbe!</p>
               <p>Amaz megpróbálja. Kétszer is nekifohászkodik. De visszazuhan. A sok
                  vérveszteségtől erőtlen a lába.</p>
               <p>A székelyek ujult erővel támadnak. Körül-gyürüzik a fiatal lovagot, mint az áradat
                  a hid oszlopát. Az embereit lesodorják tőle.</p>
               <p>Imre körülnéz és látja, hogy egyedül maradt. Tomory felé is egyre növekedik a
                  távolság. Már alig hallja a szavát:</p>
               <p>- Vágd ki magad! Menekülj.</p>
               <p>Ebben a pillanatban, mintha a földből bujna ki, egy fiatal kopjás ugrat a
                  kapitánya mellé. Ledobban lováról és nyeregbe emeli Tomoryt. Elrántja a paripa
                  zabláját, rásuhint a kard lapjával. A megriadt állat törtet előre, a szabad
                  térségnek. A huszár ottmarad a helyén, gyalogosan. Nevetve int az elámult hadnagy
                  után.</p>
               <p>- Tiszteltetem Palotát minden bennevalóstól!</p>
               <p>- Sebő!</p>
               <p>Aligha érti már a nevét az a legény!...</p>
               <p>Köröskörül harsog a székely riadó:</p>
               <p>- »Korpázd a bestyét!«</p>
           <milestone n="10" unit="startSubChapter"/>
               <p rend="head">X.</p>
               <p>Azért mégis lecsendesült Marosszéke.</p>
               <p>Czibak Imre hadnagy összeszedte a végvárak legénységét és visszafordult a
                  felkelőkre. Ezuttal sikerült is kicsikarnia a győzelmet. Kár, hogy az ökörsütésből
                  csak nem lett semmi. Mert a zenebonára az egész királyi komissió meglépett
                  Székelyföldről. Nem maradt, aki az ökröket Budára hajtsa.</p>
               <p>Pedig Fogaras drága árt fizetett értük! Fanchaly János vicekapitány meghalt a vár
                  ispotályában. Tomory Pál husz sebet kapott és hetekig lebegett élet-halál
                  között.</p>
               <p>Mikor végre fölépült, ugy, hogy elhagyhatta a betegszobát, Imrét hivatta. A
                  vásárhelyi csatáról mindössze ennyit mondott:</p>
               <p>- Látod fiam, hogy mért parancsoltam én rád vas-inget akkor? A szászokat
                  meghajlithattam, de ezek a székelyek még mindég azt hiszik, hogy akit megölnek, az
                  szolgájuk lesz a másvilágon. Hát most szolgálhatnánk nekik valamennyien, ha a
                  Teremtő meg nem őriz.</p>
               <p>Imre azon igyekezett, hogy kedvébe járjon a lábbadozónak, amiben lehet. Fanchaly
                  dolgát is neki kellett ellátnia.</p>
               <p>Egy napon, mikor éppen a bástyafalakról tért vissza, a kapu előtt egy rokkant
                  hadfit talált. Az ábrázata cirmos, mint a jóféle muskotályi alma. A lábát alig
                  huzza, karja felkötve. Hanem másegyébként egész együtt van a fiu.</p>
               <p>- Sebő! - csudálkozott el a hadnagy.</p>
               <p>- Ühümm, - vigyorgott a legény.</p>
               <p>Aztán odakacsintott Imrének:</p>
               <p>- Ifiuram! Ezek ám a nekünkvaló népek! Isten ugyse, fölért egy palotai
                  bucsuval!</p>
              
               <p>Dóczy Jánosnak ugy inába szállt az »ökörsütés«, hogy meg se állt Váradig. Csak itt
                  jutott eszébe, hogy valami elintézetlen lovagi ügye maradt a háta mögött.</p>
               <p>Hátha még azt is nyélbeüthetné egyfüst alatt?</p>
               <p>Egyet gondolt, betért Palotára.</p>
           <milestone n="11" unit="startSubChapter"/>
               <p rend="head">XI.</p>
               <p>- Tomory? Ugy értettem, mintha Tomoryt mondott volna öcsém?</p>
               <p>- Azt, azt. Tomory Pál, a fogarasi végház kapitánya. Ösmeri talán bátyámuram?</p>
               <p>Lőrinc bólintott. Betöltött a kupákba és egyiket a vendég elé tolta.</p>
               <p>- Hallottam hirét, - felelt, mikor a borát kihörbölte. - Sótiszt volt őkegyelme a
                  kincstári bányában. Jóravaló ember hirében állt. De mikor elkerült Mármarosból,
                  fölcsapott polyák-párti bitangnak. Lássa, öcsém, az ilyenek teszik pocsékká a
                  magyar becsületet! Ugyan mire ennek kard a kezébe?</p>
               <p>Dóczy ur arrábbhuzta a széket, hogy az ablakzsindely közt bucsuzó nap a szemét ne
                  sértse. Sietett tiltakozni.</p>
               <p>- Oh, azt nem mondhatnám éppen! Mert a stratagémája nem lett volna rossz, ha a
                  székelyek időt engednek neki. Hanem azok bizony rajtaütöttek, mint az égiháboru. A
                  verekedést pedig, mi tagadás, csakugyan nem állta Tomory. Megfutott. Csudálja
                  kegyelmed? Ennyi is elég szép volt egy sótiszttől?</p>
               <p>- Ejnye, ejnye. Beh’ röstellem! Ilyen pocsék szégyen! És öcsémuram mit mivelt?</p>
               <p>- Mit tehettem volna? Hiszen gálában voltam, - rántott Dóczy a vállán. - Mire én
                  fegyverre kaphattam, már szétfutott az egész ármádia. Hanem most megyek vissza
                  Budára és az orruk alá pörkölöm a magamét! Az én káromra ne hizzék senki, mikor
                  asszonyok, meg papok dirigálják az országot.</p>
               <p>Lőrinc ur a fejét csóválta rosszalólag.</p>
               <p>- Azért van aztán, hogy csiszárok kezébe kerül a kard, öcsém!</p>
               <p>- Nekem elég is belőlük. Ahogy lejelentkeztem Budán, otthagyom őket. Szedem a
                  sátorfámat Thurzó Elek bátyámhoz. Fogjon Szathmáry uram magának más bolondot!</p>
               <p>Palota ura a táncoló poharak közé vágott.</p>
               <p>- Ejnye fikkomadta, de jól beszél öcsém! A nagylucsei Dóczyak közül való ugye?</p>
               <p>- Az Orbán-nemzetségből.</p>
               <p>- Mindjárt gondoltam. Nem esik messze alma a fájától. Isten hozta nálunk!</p>
               <p>A kupák összecsendültek. Lőrinc fenékig üritette a magáét. Széttörülte a bajszát,
                  hunyorgatva mustrálta a vendéget.</p>
               <p>- Egy valami van, amit még nem értek.</p>
               <p>- Mit?</p>
               <p>- Ilyen szép erkölcsökkel és dicső nemzetséggel, hogy is kerülhetett kegyelmed a
                  polyák mellé?</p>
               <p>- Ulászlót véli bátyám?</p>
               <p>- Azt.</p>
               <p>- Nagyon egyszerü.</p>
               <p>Dóczy érzékenyen mosolygott.</p>
               <p>- Tudja bátyám, öten maradtunk árván. Apánk katona-ember volt, nem sok apritani
                  való esett utána. Ugy nézték, hogy a kicsinyje elpusztuljon a háztól.</p>
               <p>- Ki a világba! - bólintott a házigazda részvéttel. - Igy szokott az lenni.</p>
               <p>- Ilyenformán. Szerencsére még elég jól jártam. A Zápolya-házhoz kerültem nemesi
                  apródnak. Ott lettem főapród. Tőlük csalt el nagybátyám, Dóczy Ferenc konziliárius
                  az udvarhoz. Bár sohase hallgattam volna a szavára!</p>
               <p>Lőrinc ur belevágott a sopánkodásba.</p>
               <p>- Kegyelmed a Zápolyáknál tanult?</p>
               <p>- Ott.</p>
               <p>- Hiszen akkor ösmerős is ottan?</p>
               <p>- Persze.</p>
               <p>- Szokott járni Szepesvárára?</p>
               <p>- Sőt igenis gyakran.</p>
               <p>Czibak Lőrincnek fölcsillant a szeme.</p>
               <p>Végre egy ember, akit alaposan kikérdezhet az ő büszkesége felől!</p>
               <p>Nagy ravaszkodva köhécselt.</p>
               <p>- Nincs ott véletlenül valami Czibak nevü fiu? Ha jól emlékszem, Imrének hivják.
                  Az no! Eltaláltam. Czibak Imre a betyár! Verekedő, nyugtalan vérü gyerek. Lehet
                  vele baja a gazdájának!</p>
               <p>Dóczy urnak ihatnékja támadt. Jót huzott a kupából és megnyalogatta a száját
                  inyenckedve.</p>
               <p>- Czibak... Czibak...</p>
               <p>- Az, az.</p>
               <p>- Ugy mondja bátyám, hogy verekedő, nyughatatlan vérü?</p>
               <p>- Ugy hát.</p>
               <p>Dóczy a fejét rázta.</p>
               <p>- Ott bizony nincs ilyen.</p>
               <p>- Há!... - ejtette le Lőrinc az állát. - Nem lehet az öcsém! Gondolkozzék csak
                  jobban.</p>
               <p>- Azt teszem.</p>
               <p>- No, akkor gondolkozzék még erősebben! Ott kell annak lennie! Főapród János ur
                  mellett, amilyen kegyelmed volt valaha.</p>
               <p>A vendég összehuzott szemmel bámult maga elé.</p>
               <p>Hirtelen fölvillant.</p>
               <p>- Azám, - csapott a homlokára. - Rémlik is már, hogy kiről lehet szó!</p>
               <p>- Ugy-e, lássa!</p>
               <p>- Igen, igen. Czibak Imre. Tudom, hogyne tudnám! És ösmerem is. Hiszen alig pár
                  napja, hogy beszéltem vele. Bátyámuram az oka, hogy rá nem jöttem mindjárt.</p>
               <p>- Én?</p>
               <p>- Persze. Vagy nem azt állitotta, hogy verekedő, pattogó a gyerek? Mellé találtam
                  érteni a tréfának. Ó, dehogy is, dehogy! Nagyon igyekvő, szelid fiu az. Jámbor és
                  illedelmes, mint valami dáma.</p>
               <p>- Nono, - hökkent meg Palota ura a nagy dicséretre. - Gondolja öcsém, hogy
                  beletört az udvari életbe?</p>
               <p>- Mintha egyenesen arra született volna! Vétek is volt elszólitani a dámák közül.
                  Hanem ez a vétek János ur lelkét terheli. Ő akart mindenáron katonát faragni
                  belőle. Pedig: naturam expellas furca, tarnen usque recurret. Nem szabad ilyesmit
                  erőltetni soha. Otthon kellett volna hagyni a fiut, ahelyett, hogy a pozsonyi
                  táborba erőltette. Ez öreg hiba volt Jánostól.</p>
               <p>- Hogy háboruba vitte Czibak Imrét?</p>
               <p>Lőrinc ur rámeredt a vendégére. A kezében, félutján, megállt a serleg.</p>
               <p>- Mit akar ezzel mondani kegyelmed?</p>
               <p>Dóczy elmosolygott a házigazda feje fölött.</p>
               <p>- Ej édes Istenem, hát mit mondhatnék? Ami történt, az nem a gyerek hibájából
                  esett. Hogy is találta volna helyét a durva katonák között, a kényelmetlen tábori
                  életben, a kemény földön hálásban? A mosdatlan tréfák sértették, a készülő
                  verekedés incommodálta. Sokkal finomabb lélek, semmint hogy az ilyesmit hosszasan
                  türni tudná. Fogta magát és...</p>
               <p>A beszélő megállt egy pillanatra. Látszott rajta, hogy megfelelő szavak után
                  keres. Aztán odavetette lanyhán:</p>
               <p>- Elment. Eltávozott.</p>
               <p>- Czibak Imre?</p>
               <p>- Igen.</p>
               <p>- Otthagyta a tábort?</p>
               <p>Lőrinc urnak biborba borult az arca.</p>
               <p>A vendég rácsudálkozott.</p>
               <p>- És ugyan mi okosabbat tehetett volna, az istenadta? Nem mindenki születik ám
                  oroszlán szivvel, bátyám! Képzelje csak, mit érezhetett az a szelid gyermek, mikor
                  meghallotta, hogy másnap reggel támadásba indul a sereg?</p>
               <p>- Hátha nem hallotta? - kapott a szó után Lőrinc.</p>
               <p>A másik a száját fintorgatta.</p>
               <p>- Hallotta biz’ az. Hiszen ott volt a hadi-tanácsban a gazdája mögött.</p>
               <p>- Biztos benne kegyelmed?</p>
               <p>- Nemesi hitemre! Csudálkozik bátyám ugye? Magam se különben. Mire gyerekeket
                  vinni ilyen helyre? Persze, hogy megiramodott szegény kölyök. Vissza se nézett,
                  ugy elment. Ütheti János bottal a nyomát. De mi az? Mi van kegyelmeddel?</p>
               <p>Dóczy ijedten kapta föl a fejét.</p>
               <p>Lőrinc ur kirugta maga alól a széket. Ráorditott.</p>
               <p>- Hej az istenfáját az urnak! Kiről beszél itten? Az én fiam nem futóbetyár, se
                  gyáva nyul, aki megszaladjon a maga árnyékától! Ilyen Czibak még nem született
                  erre a világra!</p>
               <p>A két nehéz ököl lecsapott. Ugy vágott az asztalra, hogy kancsó, óntányérok és
                  serleg, szanaszét repültek.</p>
               <p>A vendég a zsebbe-járó kendőjével szárogatta magát. Szörnyen mentegetőzött.</p>
               <p>- Mille grácia kedves bátyámuram! Honnan sejthettem volna, hogy a fiáról
                  társalgunk? Egy szóval se árulta el nekem. Azt hittem, hogy csak névszerint
                  rokonok. Oh, ha gyanitottam volna! Sajnálom ezt a félreértést. Annyival is inkább,
                  mert hiszen azóta igyekezett a jó fiu helyreütni a csorbát. Nem lett se jokulátor,
                  se igric, se reges, nem ment el se mimusnak, se vágánsnak, mint ezt a
                  megtévelyedett ifjak teszik, mikor nem mernek hazakerülni a szülék elé. A
                  kegyelmed fia hü maradt az ősapák tradicióihoz. Én bizonyithatom, aki találkoztam
                  vele azóta.</p>
               <p>Lőrinc ur türelmetlenül intett. Hogy amaz szünetet tartott, közberivalt:</p>
               <p>- Hol van a beste?</p>
               <p>- De kedves bátyám! - édeskedett Dóczy. - Kegyelem szegény fejemnek! Már igazán
                  mukkanni se merek. Hisz kegyelmed belébetegedik ebbe a diskurzusba. Lelkemre nem
                  venném. Hagyjuk későbbre talán!</p>
               <p>Hanem Lőrinc fogta a hátráló ember dolmányát.</p>
               <p>- Hol a bitang? Hol látta? Tudni akarom.</p>
               <p>Dóczy a vér-elfutott, ijesztő mód kidagadó szemekbe nézett. Mentegetőzve
                  motyogott.</p>
               <p>- Ha kényszerit kegyelmed, meg kell mondanom. A vásárhelyi futásnál. Beállt
                  katonának Tomoryhoz.</p>
               <p>- A sótiszthöz? A polyákpárti csiszárhoz?</p>
               <p>A szederjes arc hirtelen elfehéredett. Lőrinc szeme szép csöndesen lecsukódott.
                  Lassan és békésen visszaereszkedett a karosszékbe. Az álla egy kicsit jobbra
                  ütött, aztán átbillent balra. Szája hangtalan őrölt. A szó ottmaradt a tüskös
                  bajusz mögött. A szó a szájban, a sürü Czibak vér a félrebicsaklott fejben, Palota
                  ura meg a gondolkozó székben. Ugy kellett elvinni onnan, karon. Be az ágyba, hogy
                  próbálja most már ott tovább gondolni azt, aminél ugy elállt ez a dus, zakatoló
                  nagy életgépezete.</p>
               <p>Szerencse még, hogy a felcser épp odaát járt Csákyéknál. Át lehetett futtatni
                  érte. Meg hogy kéznél voltak a friss palotai piócák a patikaládában. Igy, ha
                  nyikorogva, ha viszologva is, megint csak megindultak a kis-kerekek, nagy-kerekek
                  abban az öblös boltozatban, ott a nagyasszonyka galambpehelyből fosztott vánkosai
                  közt.</p>
               <p>Ilyen váratlan szerencsétlenség esetében illik, ha a vendég megoldja a kerékkötőt,
                  akármennyire marasztják. Hát még ha kitoló-kását főznek neki?</p>
               <p>Elbucsuzásra se eresztette szine elé Czibakné a kameráriust. Ez a kis
                  madár-asszony csudálatos eleven nyárssá tudott merevülni, az olyanokkal szemben,
                  akik az ő fészkének védettjei ellen merészelnek törni.</p>
               <p>Dóczy urnak visszaizent, hogy kész a fogat, amely tovább viheti, ha ugyan nem
                  lovon akarna menni inkább, ahogy jött. Az ajánlatot Fülöp atya tolmácsolta,
                  félreérthetetlenül.</p>
               <p>Mikor a váradi ut elporzott a királyi biztos ur lova után, a pap visszatért Lőrinc
                  ágyához.</p>
               <p>De sok szép szőke hullám tarajzott el a Körös tükrén addig, mig jelekkel,
                  szemjátékokkal és akadozó szavakkal eldadoghatta Palota ura azt a megbizatást,
                  amit ezen az örökös ellenlábasán kivül senki jóbarátjára nem mert bizni az öreg
                  pogány.</p>
               <p>Székesfehérváry Fülöp aztán összecsomagolt két daróc-csuhát, egy melegebbet
                  viszontagságos időre és egy másikat megmutatkozásra, hozzá két szőr-övet,
                  gyolcsinget, egy iskátulyában kenyérmorzsát bővesen az uti madaraknak s ezzel a
                  málhával elindult egy födeles szekéren idegen világok felé, hogy beteljesitse a
                  kapott parancsot.</p>
           <milestone n="12" unit="startSubChapter"/>
               <p rend="head">XII.</p>
               <p>A nyárra ősz boritotta avar köpenyegét. A nap arany-dárdákat vert a repkénnyel
                  sürün benőtt vasrácsos ablak rostélyain át a fegyvertárba, ahol Imre a várnagy és
                  az őrparancsnok segitségével éppen a fegyvereket vette lajstromba, hogy helyére
                  rakassa, ami hibátlanul maradt.</p>
               <p>Alig felényire jutottak még a munkának, mikor egy várjobbágy a hadnagyot kereste a
                  kapitány izenetével. Jőjjön fel azonnal a lovagterembe, mert látogatója
                  érkezett!</p>
               <p>A fiatalember kezéből kifelejtkezett a lajstrom.</p>
               <p>Látogatója? Neki?</p>
               <p>Nagyot ütött a szive pőrölye. Nem is nyult a papirosért, futott be a várba.
                  Futtában egyre azt csöngetyüzte benne az öröm:</p>
               <p>Ki lehet? Ki lehet?</p>
               <p>Mióta megvált két otthontól, mióta az anyja kezéről, a kedvese melléről leszakadt,
                  mint valami fületlen kösöntyü, nem látott ő többé viszont soha senkit abból a
                  világból, ami egyszer mögötte becsukódott. Gyült, gyült, halmosodott benne az élő
                  arcok temetője. Mintha különös, titokzatos nászra verődő lakadalmasok lettek volna
                  mindazok, akiket szeretett s mintha sürü ködfátyolon tul várnának rája,
                  elérhetetlen messziségben.</p>
               <p>Hármasával szökdelt fel a lépcsőn. Kurtán kopogtatott a lovagterem ajtaján. Nem
                  jött felelet. Odabent nem hallották. Nem is hallhatták. Két ember hangosan
                  beszélt. Bár veszekedésnek is beillett volna, ugy igyekeztek tulnőni egymást
                  zajjal. Egy hang, melyben Imre a kapitányéra ismert, azt kiáltotta éppen:</p>
               <p>- Ne tovább páter! Egy szót se higyj abból, amit mondott. Czibak Imre a
                  leghüségesebb és legbátrabb katona, aki valaha megfordult a kezem alatt. Nem hogy
                  gyáva lenne! Mig én husz sebbel az ispotályban hevertem, ugy elnadrágolta a
                  székely revoluciót, aminél különben magam se tehettem volna. Öcsémnek szerettem,
                  mióta az igazi öcsém Vásárhely alatt elesett. Hát mit akarsz te akkor?</p>
               <p>Az ösmeretlen vitatkozó nem ért rá felelni.</p>
               <p>Imre abba a veszedelmes korba érett már, mikor magától robban a puskapor.
                  Elöntötte a harag, föltépte a kilincset.</p>
               <p>Ugyan miféle barát merészel itt rá agyarkodni? Ki ellen védi a gazdája? No, ha
                  eddig nem tanult repülni, ő majd megtanitja!</p>
               <p>De bizony a nagy szándék kutba esett. A dühös mozdulat a karjában, a nyütt
                  fakilincs pedig a markában felejtkezett.</p>
               <p>A csörtetőre szembefordulva, mintha a tanulószoba fóliánsai közül lépne ki, Fülöp
                  atya állt a terem közepén. Soványabban és napszivottabban, mint valaha.</p>
               <p>- Szentatyám!</p>
               <p>Imrében bennemaradt még a lehelet is.</p>
               <p>Ugy bámult a papra, mint valami hazajáró lélekre. Olyan kedves kisértetre, aki
                  számára azért mindég nyitva maradt az ajtó ott, ahol minden nap bezárt
                  egyet-kettőt.</p>
               <p>Tomory közelebb jött. Érezte, hogy az ő nagyon is valóság személye nem alkalmas
                  most, járható hidat verni a két csudára döbbent lélek közé.</p>
               <p>Intett Imrének.</p>
               <p>- Gyere, fiam, itt a papotok, védd te magad a vádjai ellen. A ti dolgotok. Ha
                  megelégeltétek, várlak az ebédlő szálában. Fehér asztalnál majd jobban eligazitjuk
                  a többit.</p>
               <p>Ezzel otthagyta az egymásnak-valókat.</p>
               <p>Az ajtócsapásra Imre is helyreocsudott. Azzal a föltett szándékkal toppant ide,
                  hogy röpiti, akit bent talál. De végül maga volt az, aki repült. Ölelte,
                  kérdésekkel halmozta a szigoru embert, aki »más«, akinek minden szabad.</p>
               <p>Hanem Fülöp olyanná fagyott egyszerre, mint egy bünök barlangjába kövült
                  jégoszlop.</p>
               <p>- Csak semmi szincerizálás! - háritotta el magától a lelkendezőt. - Sok van a
                  rovásodon, amice!</p>
               <p>Imrének lelohadt az ölelése.</p>
               <p>- Jól hallottam hát? Kegyelmed igazán gyávának tart? Hitvány asszony-embernek? -
                  kérdezte bántódottan.</p>
               <p>A pap elfordult. Nem válaszolt mindjárt. Kihuzott egy öblös gyontáros széket a
                  kandalló mellett, arra leült. Ujjai meginditották a malmot.</p>
               <p>A mennyezetet bámulva, szólt.</p>
               <p>- Ne firtatódj, hanem felelj: Ki tanitott arra, hogy a nevelő-gazdádat elhagyd?
                  Eláruld?</p>
               <p>- Én? Én?</p>
               <p>- Igen, te. Szememmel látom, hogy Zápolya urtól, akihez apád adott és aki kegyesen
                  befogadott, rutul elszegődtél. Ez a becsület? Erre oktattalak én téged?</p>
               <p>- Nem. Hanem arra, hogy asszonyt megilletni még virággal se szabad. Annál kevésbé
                  ölbetett kézzel nézni, hogy besurranó gaz bujnyikok törnek rá, mikor az az asszony
                  gyermeket hord. - Lépett elő Imre.</p>
               <p>A páter összerezzent. A malom hirtelen megállt. Két riadt szem hült rá a
                  hadnagyra.</p>
               <p>- Mi az? Miféle asszonnyal volt teneked dolgod?</p>
               <p>- Higyjen bár szentatyám felőlem amit akar, nem mondhatok többet abból, ami nem az
                  én titkom.</p>
               <p>- Hallgass is, hallgass! Ne botránkoztass! Nem azért jöttem.</p>
               <p>- Mit akar hát kegyelmed tőlem?</p>
               <p>- Amit az apád. Gyere haza.</p>
               <p>Imre kerekre nyitotta a szemét.</p>
               <p>- Páter, ez nagy kivánság volt.</p>
               <p>- Mit beszélsz?</p>
               <p>- Azt, hogy nem tehetem.</p>
               <p>- És ugyan miért nem?</p>
               <p>- Mert egyébre szánt a sors.</p>
               <p>- Nem sors, te pogány, hanem az Uristen!</p>
               <p>Imre elfanyalodott az otthoni hangra.</p>
               <p>- Jó. Legyen. Az Uristen másra teremtett engem, mint hogy paraszt módjára a földet
                  turjam.</p>
               <p>- Azt hiszed?</p>
               <p>- Tudom.</p>
               <p>- Ez nagyralátás, - koppantott Fülöp a szék karfájára. - Bünös felfuvalkodottság.
                  Esztelen gőg. Üres kifogás, hogy megszegd a nyakad a szülei parancs ellen.</p>
               <p>- Nem kifogás.</p>
               <p>- Lári-fári. Gyere haza!</p>
               <p>A hadnagy a fejét ingatta. Mélyet sóhajtott.</p>
               <p>- Nem lehet, páter. Értse meg atyaságod! Akármennyire vágyom is a szüleim után,
                  akármennyire huz is az otthoni küszöb, ki kell várnom azt az időt, mig Valaki
                  módjára állithatok haza. Az életem kormányrudját kovácsolom én, hogy annál
                  teljesebb öröm legyek azok számára, akiknek köszönöm.</p>
               <p>Fülöp megint koppantott.</p>
               <p>- Bolond beszéd. Sose okoskodj te abba bele, ami egyszer parancs! Ennyit legalább
                  megtanulhattál volna itt. Ami pedig a szülőid örömét illeti, no, azt megcsináltad
                  alaposan!</p>
               <p>- Haragszanak rám talán?</p>
               <p>- Csiba! Nem te kérdezel! Te itt számolsz és engedelmeskedel. És kotródsz
                  haza.</p>
               <p>Imre elnézte ezt a saját akarata mellé lehorgonyozott élő pergamen-hajót. Hogy
                  ütődik vissza róla minden próbálkozás! Milyen kemény, milyen megvivhatatlan torony
                  ez az ember az ész-argumentumok számára!</p>
               <p>Kiédesedett szájára a gyermek-hizelgések kedves ize. Most arról az oldaláról
                  környékezte meg a zord férfiut, ahol őt magát is leggyöngébben virrasztották. Az
                  érzések rejtett folyosóján kisérelt oda jutni, ahol a sziv hét lakattal titkolt
                  kamrája melengette forró aranyát.</p>
               <p>- Fülöp atyus, - szólt meglágyitva a hangját. - Kegyelmed láthatja, hogy kinőttem
                  a dajkaévekből. Férfi vagyok már és kopog az ajtómon a jövő. Szeretek valakit
                  nagy-nagy szerelemmel. De az a valaki fölöttem áll rangban. Azt én a palotai
                  szántásból el nem érhetem soha. Nekem, ha másképp nem lehet, hát karddal kell
                  vágnom az utat föl, arra a polcra, ahol a kezét az enyémbe teszi.</p>
               <p>- Elég, elég, egy mukkanást se tovább!</p>
               <p>A pap ugy szökött fel, mintha a megnyiló földből maga a sátán toppant volna elé,
                  azon lólábasan, kénkő-füstösen. A két kezét is maga elé tartotta pajzsnak.</p>
               <p>- Még kérkedni mersz, te pokolszállott? És még azt hiszed, hogy fölfelé vezet az
                  az ut? Le, le, a gyehennába! Azt mondom, tarts bünbánatot te esendő-veszendő
                  lélek! Magadért meg a parázna vétkedért!</p>
               <p>Ugy hadonászott, mintha ártó szellemekkel birkózott volna.</p>
               <p>Imre sötét tekintettel nézte. A homlokán vörös Czibak-foltok gyulladtak. Szemét
                  ködösre felhőzték a megsértett szüzi rajongás elfojtott könnyei.</p>
               <p>- Páter,- válaszolt hangosan nyeldesve - lássa bennem atyaságod a
                  kiszolgáltatottat. Aki gyöngébb, éppen mert erősebb és aki számára a tisztelet s a
                  hála kemény törvény. Ha szabad ember volna, világi férfiu, most másképp felelnék.
                  Igy csak azt mondom, hogy nem bünöm, amit kegyelmed »paráználkodásnak« gyaláz.
                  Apámtól se volt bün, hogy szerette anyámat. Tiszta volt az életük, mint a
                  hóharmat. Ilyen életet akarok én is magamnak. És magam körött is. Magas
                  szikla-fészket, ahol sas lehessek a károgó dögvarjak és a harácsoló szarkák
                  fölött. Hallgassa atyaságod azt, amit gyónás-titok alatt kötök a lelkére! Zápolya
                  Borbála az, akit én szeretek és aki engem szeret. Ezért nem foghatom én a dolgok
                  könnyebbik végét. Ezért nem megyek haza, apám ölelésében megbujni, édes
                  anyámasszony könnyein lágyulni. És most olyan valamit tud kegyelmed, amit rajtunk
                  kivül senki.</p>
               <p>- János ur huga...!</p>
               <p>Csönd lett. A páter nem folytatta. Az arca kienyhült és a homlokredői elsimultak.
                  Haragnak nyoma se volt többé rajta. A pillátlan szemekben csak szomoruság
                  uszkált.</p>
               <p>- Akkor mégse voltál hitszegő, - motyogta.</p>
               <p>Aztán ujból rábólintott.</p>
               <p>- Ha ezt a te nagybeteg apád hallaná, fiam!</p>
               <p>A hadnagy felkapta a fejét.</p>
               <p>Fölpattant, mint akire álmában törik rá az ajtót. Amilyen csöndes lett amaz, ugy
                  megnőtt egyszerre az ő hangja.</p>
               <p>- Apám beteg? - kiáltott riadtan.</p>
               <p>És már indult is, hogy rohan, mint aki alatt ég az a föld, amit még meg nem
                  járt.</p>
               <p>Mint ahogy ő szokott.</p>
               <p>Egyik tegnapból a másik holnapba, ármányok barlangjából cselvetők táborába, a
                  táborból a trónig, a tróntól megint el. Sikságokon át, hegyeken át, vizeken,
                  hidakon, vérpatakokon, csatamezőn, tetemváron keresztül megint tovább, mindég
                  tovább, oda, ahol az élet nagy fentőjét rendezi az a szörnyü hatalmu kéz, mely ugy
                  játszik vele, mintha vakon nem-látó, siketen nem-halló, önmaga célját nem is
                  ösmerő puszta eszköz volna.</p>
               <p>Távolról, az elszállt gyermekévek messzeségéből mintha Verbőczy ur sóhajtós
                  hangját hallotta volna föl egyszerre:</p>
               <p>»Tudja a Teremtő, hogy mit is akar velünk! Csupa szomorusággal vagyunk mind tele.
                  Az is lakol, aki jobbra fordul, az se megy messze, aki balra tér. Mintha
                  láthatatlan kezek rángatnának bennünket ide-oda.«</p>
               <p>Oh, jól magába hallotta ezeket a komor szókat az az ajtóréshez tapadt, szomjas
                  gyerekfül annak idején!</p>
               <p>Az ajtónál a pap lefogta. Ujjai közül kifejtette a kilincset. Aztán a vállára
                  tette egyik csontos kezét.</p>
               <p>- Fiam, - szólt a szelid tünődéséből megint Fehérváry Fülöppé szigorodva -
                  megállj! Egy moccanást se mégy innen! Itt a helyed. Érted? Itt. Mert alantasak
                  ugyan a te indulataid, földi nagyravágyást és a szerelem bujaságát kevered ugyan
                  közéjük, hanem a szived, az igaz. S az elhivatásod való, ha ezen át tüzött célt
                  eléd a Teremtő. Tudom, hogy a nagyravágyásod egyszer még megalázkodik és a
                  tisztátalanságod megtisztul abban a tüzben, amiben majd a földi dolgaid
                  elhamvadnak. A magad célját talán soha el nem éred, de eléri benned a célját az,
                  aki erre a világra inditott, ne kutassuk, hogy milyen végre. Maradsz, fiam! Isten
                  ujjmutatása ellen apád parancsa is semmi.</p>
               <p>Olyan különös fény gyulladt a pap homlokán és a hangja annyira távolabb valami
                  volt, mint ő maga, hogy Imre önkéntelenül meghátrált.</p>
               <p>Mintha tul a szobaajtón, sokkal nagyobb, ellenállóbb kapu csapódott volna be
                  előtte annál, amin keresztül véréhez kivánkozott a vére, a fájdalom együttlétébe
                  legalább, ha már az örömbe nem lehet.</p>
               <p>A fiatalember végigsimitotta homlokát. Csupa veriték volt az. Ebben a
                  félhomályosra boltozott szobában a káprázatok játszanak ma vele.</p>
               <p>Hogy is?...</p>
               <p>Az apja!</p>
               <p>Hiszen azt se tudja még, hogy micsoda ostoba véletlen nyavalya teritette hanyatt
                  azt a lelkébe vert pompás ember-szobrot!</p>
               <p>- Nagy veszedelem környékezi? - kérdezte tétován.</p>
               <p>Fülöp a fejét ingatta.</p>
               <p>- Attól elélhet. Talán némán, talán bénán, de mindenképpen ugy, ahogy felülről
                  rendelték. Te nem segithetsz rajta.</p>
               <p>- Látni szeretném!</p>
               <p>- Többet ér neki, ha visszamegyek a hirrel, hogy nem lett kóbor lator a fia. Hogy
                  nem hozott szégyent a fejére. Én megteszem a magamét, tedd meg te is a tiéd. A
                  többi az édes Üdvözitő gondja.</p>
               <p>Imre lehajtotta a fejét, mint aki a legmagasabbat várja áldozatra. Egész vállával
                  nyomta le a kilincset. Némán követte a papot az ebédlő szálába.</p>
               <p>Asztalnál csöndes volt és messzi tünődő. Meg se hallotta Tomory szavát. Csak a
                  kézmosás után fordult Fülöphöz.</p>
               <p>- Meddig marad nálunk szentatyám? - kérdezte.</p>
               <p>A pap lenézett a várudvarba.</p>
               <p>- Indulok most mindjárt.</p>
               <p>- Tengellyel utazik kegyelmed?</p>
               <p>- Igen. Lőcsös szekérrel.</p>
               <p>- Akkor lenne egy nagy kérésem.</p>
               <p>- Hallom.</p>
               <p>- Vigye magával kegyelmed a lovászomat.</p>
               <p>- Vid Sebestyént?</p>
               <p>- Azt. Nagyon megzuzták Székelyvásárhelynél. Jobb lesz neki otthon.</p>
               <p>Fülöp bólintott.</p>
               <p>- Helyes. Készüljön a legény, viszem.</p>
               <p>És elindult a kasornyás szekér a várudvarról. Még kendőt lobogtatni se lehetett a
                  leboruló gyékényfödél alul. Mikor a kapun kifordult, Imrének utána mozdult a lába.
                  De aztán csak visszahuzta szép csöndesen.</p>
               <p>Épp olyan tilalom lett számára menni, mint amilyen volt kevéssel előbb a maradás.
                  Mint minden, ami elkezdett a saját akarata lenni.</p>
               <p>Tomory megérintette, nem érzett föl rá. Szólt is hozzá a kapitány. Arra se
                  felelt.</p>
               <p>Bámult a szekér után, mig az lekanyarodott a csont-halom mögött. Aztán elnyelte az
                  ut pora.</p>
           <milestone n="13" unit="startSubChapter"/>
               <p rend="head">XIII.</p>
               <p>A fogarasi kemény élet erős marokkal gyurta Imrét. Az a másfél esztendő, amit ott
                  töltött, egész meghuzta. Ugyancsak sok dolgot adott a szabóknak! Hol itt lett szük
                  a dolmánya, hol amott rövid. Minduntalan kifeslett egy-egy gunyájából. Megtelt és
                  megemberesedett, felnyult öles magasra. A hangja lemélyült. Mint az orgonaszó, ugy
                  zengett elő a széles mellkasból. Bajusza, szakálla gondot okozott a borbélyoknak.
                  A járása is meghiggadt. Csöndesebb és nehézkesebb lett s a hirtelen cselekedetek,
                  örömök és haragok tejláza is lehüvösödött róla.</p>
               <p>Tomory kedvtelve nézegette a szárnyai alatt tollasodott, nagyhuzásu fiatal sast.
                  Egyre több és több dolgot bizott Imrére. Már valósággal helyettesének tekintette s
                  a személyes ügyeit is megvitatta vele, egyenranguak, barátok módjára.</p>
               <p>Ilyenféle ügyesbaja pedig éppen elég akadt, kivált az utóbbi időben, mióta a
                  fegyverek pihentek és egyelőre semmi veszedelem se zavarta a vár békéjét. A
                  kapitány birtokra alkudozott jó távolasan, Borsod megyében, ahonnan
                  származott.</p>
               <p>- Aki katona, - mondotta gyakran, - az sohase tudhatja, hogy mit hoz rá a holnap,
                  mikor rokkan le, vagy mikor szabják kardra képtelenné. Jó, ha van ilyenkor egy
                  darabka födél, ahol meghuzódhatik, hogy pihenjen és fiakat neveljen, uj kardokat
                  élesitsen az, akinek markából kihullt a magáé. Neked könnyü, öcsém, a bihari
                  dominiumotokkal a hátad mögött! De nekem, aki gyerekkorom óta idegen kenyéren
                  éltem és a család melegét sohase ösmertem, előrelátónak kell lennem.</p>
               <p>Még előző esztendőben megvásárolta Tomory Lorántffy Tamás ur fiaitól Abod és
                  Boldva borsod-megyei falvakat, háromezer forinton, amit a takarékos ember szinte
                  dénáronkint rakott élre. Hanem a birtok-átadásnak nehézségei mutatkoztak. Ugy
                  oldották meg hát a kérdést, hogy amig Tomory elfoglalhatja uj birtokait,
                  időlegesen beéri Kazincz falu cseréjével.</p>
               <p>De ezt az egyezséget se volt ajánlatos csak ugy láttatlanban leszerződni! A
                  becsület gyönge lábon állt világszerte. Az országban burjánoztak a pénzhamisitók,
                  akiknek körme alá nézni se nagyon lehetett, mert könnyen az derült volna ki, hogy
                  épp a legelőkelőbb helyekről, az udvar, főurak és országnagyok közül kerülnek ki a
                  főcinkosok. Hanem ez a tényeken semmit se változtatott és Tomory aggodalmasságát
                  mindenben indokolta.</p>
               <p>A kapitány utra készült. Imrét is maga mellé vette, világlátni. A hadnagy örült a
                  változatosságnak. Jó tréfák és egymás elé kiboruló beszélgetések röviditették az
                  Erdélyen át Felsőmagyarországig tett fáradságos utat. Velezden régi birtoka volt
                  Tomorynak. Itt megálltak pihenni.</p>
               <p>A kapitány fényesre csutakoltatta a lovakat. Ujj, veretes szerszámot parancsolt ki
                  számukra és behordatta a szobába a málhás szekérre rakott ládákat. Udvarbiróné
                  asszonyom alig győzte friss mosdóvizzel, szagos szappannal meg borbély-pomádéval.
                  Olyan locskolódást és akkora agyusztálódást mivelt, hogy Imre csak elhült, mi lett
                  a szürke, igénytelen külsejü emberből! Szemrevaló levente gubózott ki bizony
                  abból!</p>
               <p>Tomory, hogy Imrét elbámulni látta, rászólt némi zavarral.</p>
               <p>- Te is jobban tennéd, ha körülnéznéd magad!</p>
               <p>A hadnagy eloldalgott a szobájába.</p>
               <p>Nagy meglepetések várták itt!</p>
               <p>Nem talált a ládájában semmit abból, amit bele lomolt Fogarason. A nyütt,
                  táborviselt és itt-ott megtoldott ruhák, amik helyébe röstelt hazulról ujakat
                  kérni, nem voltak sehol. Vágott-ujju türkiszkék atlaszdolmányt, sujtással meghányt
                  és alakos csomókkal diszitett mályvaszinü bársonynadrágot lelt a ládatetejére
                  készitve. Az aranybogláros, kaláris szinü kvinétből rászabott, menyéttel
                  megprémezett mente ott teregette ezüstcsipkés ujjait az ágyon. A medvebőrrel
                  letakart heverőn vadonatuj, hattyubőrös süveg. Nagy bokréta kócsag lobog a
                  csótáros forgóban. Salavári cipellős, csebeli csizma, fekete tubin-palást: minden
                  uj és minden rászabott volt itt. Még az övek s a testi gyolcs-holmik is.</p>
               <p>De már erre Imre is nekidült a mosdótálnak! A haját körülnyiratta kereken
                  vállig-érőre, illatos olajjal megkenette a csigás fürtöket. Tett olyan
                  hivságoskodást, hogy Fülöp atya szegény, dupla keresztet vetett volna, ha
                  idelát!</p>
               <p>Tomoryn volt aztán a sor, hogy csudálkozzék, mikor összekerültek. Tudta ő ugyan
                  mindég, hogy csinos gyerek a hadnagya, hanem, hogy ilyen pompázatos lemosolygása
                  az Uristennek és hogy ekkora darab élet, ilyen egész férfi, arra csak most hökkent
                  rá.</p>
               <p>- Na, aki asszony ennek ellen bir állni!</p>
               <p>A kis-szolgáló is elejtette a cseréptálat nagy rárőkönyödésében. És még azt a
                  nyaklevest se vette szivére, amit kár fejében az asszonyától kapott. Ugy nyelte az
                  eszemadta szép katonát.</p>
               <p>Imrének valahogy jól esett ez a csudálat nagyon. Mórikálva szökött nyeregbe.
                  Megköszönte illendő módon az ajándékot. Egyedül az nem fért a fejébe, hogy ugyan
                  mire is ez a csillogó parádé egyszerre?</p>
               <p>Tomory ravaszul mosolygott.</p>
               <p>- Majd megtudod hamarosan, öcsém!</p>
               <p>Az igéret nem puffant a levegőbe. A szomszédos birtok nagy udvarházánál a kapitány
                  a teleknek igazitotta a lovát. Az udvaron, hangos örvendezéssel egy hajadon
                  rebbent Tomory felé. Sugár, karcsunövésü jószág. Fényes barna szeme tágra
                  kerekedik, ahogy összebámul a nagyszál, egészember hadnaggyal.</p>
               <p>- Czibak Imre!</p>
               <p>- Sárika szentem!</p>
               <p>Még Putnok urának öles személyében való jelenléte se akadályozhatta meg a kettőt
                  abban, hogy összeölelkezzenek.</p>
               <p>Tudta már Imre, hogy hol járnak!</p>
               <p>Csak Tomory nem tudta mire vélni ezt a nagy egymáshoz lobbanást.</p>
               <p>Mintha megnyult volna egy kicsit a kapitány mosolygós arca.</p>
           <milestone n="14" unit="startSubChapter"/>
               <p rend="head">XIV.</p>
               <p>- Fordulj már hékás!</p>
               <p>- Fordulok.</p>
               <p>- Nézz a szemembe!</p>
               <p>- Nézek is.</p>
               <p>- De furcsa vagy igy hallod!</p>
               <p>- Hogy: »igy«?</p>
               <p>- Hát: igy. Ilyen póznára nőve. Kibajszasodva. Te!</p>
               <p>Sárikának le nem fogyott a szájáról az ezüst csengetyüszó.</p>
               <p>- Te! Tudod milyen most a hangod?</p>
               <p>- Nem én.</p>
               <p>- Majd megmondom. Mikor szegény jó anyus meghalt, aztán apa hazahozatott engem
                  Zápolyáéktól nagylánynak, az udvarbirónk feleségétől kaptam egy szép kis
                  feketeszőrü bárányt, hogy ne sirjak. Mostanra megnőtt az a bárány. Nagybuta kos
                  lett. Épp olyan a te hangod is, mint az övé.</p>
               <p>- Na, köszönöm. Szebb hasonlatot nem találtál?</p>
               <p>- Hja pajtás, kinek mi dukál.</p>
               <p>- Szepesben bezzeg kedvedre valóbb voltam. Igy nem tetszem neked?</p>
               <p>Sárika a vállát rángatta selymán.</p>
               <p>- Igaz, hogy a parádés gunyádban már bennevan, hogy azt fesziteni kell mellben és
                  emelni vállban, a kezed is tudod hová rakni ott a cifra tokos kardodon. Hanem
                  azért nekem csak az maradtál te, ami voltál.</p>
               <p>- Micsoda?</p>
               <p>- Buksi.</p>
               <p>- Buksi?</p>
               <p>- Az. Gyere, segits összehajtani ezt a sahos abroszt. Nem érem be magam.</p>
               <p>- Hogy is érnéd, te bikmakk! - adta vissza a vágást a hadnagy. - Mikor lehet az
                  talán három rőf is, te meg jó, ha a könyökömig érsz! Na, azért bizony ki ne
                  karmold a szemem! Inkább összehajtom az asztalkerületet is.</p>
               <p>- Magam himeztem Szepesben, - dicsekedett a lány.</p>
               <p>Erről a kérdésről megint eszébe jutott Imrének valami. Már nyitotta a száját, hogy
                  kérdez. De meggondolta, ismét visszanyelte.</p>
               <p>Nem illett volna »azt« a nevet itt az étekfogó, lebzselő szolgák közt
                  kiejteni!</p>
               <p>Inkább azt kérdezte hát:</p>
               <p>- Tomory bátyám még mindég a törvényt teszi édesapáddal?</p>
               <p>- Persze. Rég tanakodtak utoljára együtt.</p>
               <p>Bizony, aki ugy szerette a közügyek levét a politika kanalával keverni, mint az
                  öreg Putnoky, az most talált magának anyagot a vitához bőven!</p>
               <p>Anna királyasszony halálával egyszerre lerongyolódott az ország. A közügyek mind
                  lejjebb züllöttek. A török az egyre megalázóbb szerződések ellenére is, folyvást
                  följebb huzódott a déli tartományokban. A pénztárak üresen kongtak és a végvárak
                  katonái kezdték hiába várni a zsoldot. A magára maradt, nyomoruságában kapadozó
                  Ulászló fölélte a pápa által küldött »törökbaj« pénzeket is, melyeket pedig a
                  levegőben lógó, félholdas-lófarkas veszedelem elleni szervezkedésre kellett volna
                  forditani.</p>
               <p>Mátyás udvarának pislákoló fény-emléke is kilobbant. A főurak elégedetlenkedtek, a
                  nemesség lázadozott, a jobbágyság átkozódott és a fogát csikorgatta.</p>
               <p>- Még csak egy gyermek-király hiányzik a trónra! - tört ki a keserüség Putnoky
                  urból. - Hogy is gondolhat ilyen balfogást kapitány öcsém?</p>
               <p>- Ugy bátyám, hogy épp ez a vékony kis szál tart már egyedül minket a végső
                  veszedelem fölött. Ha Ulászló meghal, holnapra kész a polgárháboru. Akkor aztán
                  Isten se menti meg Magyarországot a széthullástól. Akármilyen gyermek az a
                  király, fődolog, hogy: van. Meg kell koronázni minél előbb. Be kell látnia
                  kegyelmednek, hogy a király személye maga a legitimizmus. Kettőre is jó. Egyrészt
                  kizárja a belső viszályt, másrészt meg lehetővé teszi, hogy egy erélyes, jól
                  gazdálkodó interregnum jöjjön, a legarravalóbb emberekből.</p>
               <p>- Megint csak idegen király volna! - legyintett Putnoky.</p>
               <p>A kapitány fejét ingatta.</p>
               <p>- Téved kegyelmed. A gyermek magyar nevelésben részesül. A mi gondunk, hogy azzá
                  is váljék.</p>
               <p>A keménykötésü szittyáról lemult már a vita forrója. Kiváncsi szemekkel nézegette
                  a vendégét.</p>
               <p>- Kikből állna hát az a kormányzótanács?</p>
               <p>- Bornemissza ur: a kard. Szathmáry ur: az ész.</p>
               <p>- És Zápolya János?</p>
               <p>- A népszerüség. Tekintély és minden, amit akar. Királyi hatalom a királyi árnyék
                  mögött.</p>
               <p>- Vivát! Ilyen formájában lehet beszélni a dologról. Itt a kezem öcsém. Magam is
                  fölmegyek a koronázásra.</p>
               <p>A fogarasi főkapitány lesütötte a szemét. Egyszerre nagy ügye akadt a karos-szék
                  rojtjaival.</p>
               <p>- Sárikát is fölviszi kegyelmed Fehérvárra? Kár lenne elütni a látványosságtól.
                  Nem minden nap koronázunk királyt.</p>
               <p>Putnoky ur jólélekkel mosolygott bele a bajszába.</p>
               <p>- Ha ugy gondolja öcsém, hogy nem unatkoznék tulságosan, debizony fölvinném
                  én!</p>
               <p>- Nem gondolom, tudom.</p>
               <p>A két férfi kibujt a medvebarlangból.</p>
               <p>Imrét meg Sárikát épp azon érték, hogy a tálas mellett rakosgatták az egybejáró
                  ezüstpoharakat. A hadnagy, mint valami diadalmi jelvényt táncoltatta a maga ezüst
                  tornyát Tomory elé. Szépen, soros rend szerint egybe volt igazitva mind a tizenkét
                  pohara.</p>
               <p>- Ni, hogy valamire mégis jó vagyok itt! - dicsekedett.</p>
               <p>Hanem a kapitány csak legyintett a tréfára. Kedvetlenül pillantott át Imrén.
                  Sárika hivó szava is elfutott a füle mellett. Hangtalanul ment ki az ajtón Putnoky
                  ur után, aki az istállóival akart elbüszkélkedni.</p>
               <p>A kettő összecsudálkozott.</p>
               <p>Aztán szorgoskodtak tovább.</p>
           <milestone n="15" unit="startSubChapter"/>
               <p rend="head">XV.</p>
               <p>Mikor az ispányt, meg a kulcsárt leszámadoltatta, Sárika maga is átment a kis
                  toronyszobába, az ő külön galambduccába. Tréfás bókot csapott Imre előtt.</p>
               <p>- Hát most kérdezd amit akartál.</p>
               <p>- Nekem, - felelt a hadnagy fülig vörösödve, - tulajdonképpen csak egy kérdésem
                  lenne.</p>
               <p>- És ez?</p>
               <p>- Mi van János bátyámmal?</p>
               <p>Sárika jól hátbavágta az álorcáskodót.</p>
               <p>- Nesze.</p>
               <p>- Miért?</p>
               <p>- Mert nem János ur tiszteletére kérted te tőlem ezt a külön kihallgatást
                  pajtikám!</p>
               <p>- Hanem?</p>
               <p>- Szoknyát visel az a te Zápolyád. Tudom én azt!</p>
               <p>- Ha tudod, akkor meg mért kertelsz? Örülsz talán a kinlódásomnak? Ejnye!...
                  Hiszen te mindég jószivvel voltál hozzám, hugocskám!</p>
               <p>- Még megrikatsz, - komolyodott el a lány és megsimogatta azt a lekonyult fekete
                  fejet. - Kérdezz no, nem bánom.</p>
               <p>- Te később jöttél el Szepesből, mint én. Mondd el, mi véleménnyel van rólam
                  Borbála, mióta elmaradtam a háztól? Gondol-e rám néha? Neheztel-e rám nagyon? Mert
                  én ezt mind nem tudom.</p>
               <p>- Nem küldtél levelet Szepesre?</p>
               <p>- Hármat is. Mind válasz nélkül maradt. Pedig a kezébe került. Sebő utján küldtem.
                  Bianca, a frájja, odalopta neki. Ez biztos.</p>
               <p>- Hát ami azt illeti, - csóválta Sárika a bölcs fejecskéjét, - gondolhatod, hogy
                  nem esett jól szegénynek az a te furcsa megválásod! Hozzá az urasszony előtt is
                  titkolóznia kellett. Mert az anélkül is igen ellened volt bőszülve. Rajtam kivül
                  senkinek se panaszkodhatott az árva.</p>
               <p>- És neked panaszkodott?</p>
               <p>Ugy itta most Imre a szót, mint forró homok a vizet.</p>
               <p>A lány biccentett.</p>
               <p>- Eleintén elnyelte a szomoruságát. Hisz emlékszel, hogy milyen büszke-dacos
                  lélek? No. De nem soká birta magában. Egyszer csak kitört. Ó, te kamuti jószág! Be
                  szidtalak akkor! Ugy sirt a kedves, hogy a pogánynak is megesett volna rajta a
                  szive!</p>
               <p>- Sirt?</p>
               <p>A hadnagy olyan boldog arcot vágott egyszerre, mintha igazán pogány öröme telnék
                  abban, hogy más anyaszülte a könnyeit hullatja szomoruságában.</p>
               <p>- Mondd tovább! Mondd tovább édes hugocskám, ha Istent ösmersz!</p>
               <p>- Mit: »tovább«! Nincs »tovább«. Vagy talán azt kivánnád, hogy éjt-napot és
                  esztendőket egybe rijjon utánad?</p>
               <p>- Hát megvigasztalódott?</p>
               <p>- Nem tudom. Ettől fogva nem beszélt rólad többé. Mintha elszégyelte volna, hogy
                  egyszer is engedett átlátni magán.</p>
               <p>- Tudtam, - sóhajtott föl a hadnagy. - Elfelejtett.</p>
               <p>- Semmit se tudtál.</p>
               <p>- Mit mondassz?</p>
               <p>- Azt, hogy buksi vagy. Nagy butuj kos vagy. És azt, hogy a toll-forgódat, amit
                  Mars-isten sisakján viseltél, ott találtam egyszer az ölében, amint az ablakon át
                  a várkertbe bámult. Mikor meg a szekrényét takaritottuk ketten, leltem egy
                  csomagocskát is.</p>
               <p>- Mi volt benne?</p>
               <p>- Hamu.</p>
               <p>- Hamu?</p>
               <p>- Az. Ráirva: »A parazsas üstből való. Itt kezdődött az egész...«</p>
               <p>- Te! - szökött fel Imre. - Te! Igaz ez, hugom?</p>
               <p>- Talán nem gondolod, hogy a kedvedért majd hazudni fogok?</p>
               <p>- Azt gondolom, hogy te vagy az Uristen legkedvesebb madara. Csak csicseregj!</p>
               <p>- Kár a dicséretért. Nem sok folytatás van. Még valami pántlikák, meg egy tőr. De
                  azokon nincs irás. Igy aztán nem is értem.</p>
               <p>- Én igen, - szédült vissza a hadnagy a különös emlékbe. - Más egyéb nem volt?</p>
               <p>- Pár leprésölt hajnalicska virág a trencséni lugasból. Ott nől ilyen, ha ugyan el
                  nem felejtetted.</p>
               <p>- Én?</p>
               <p>A hadnagy akkora szemeket meresztett, hogy Sárika elkacagta magát. Párnás
                  ujjacskáival visszahuzigálta Imre szemére a fölrántott héjját.</p>
               <p>- Na, most ezzel kész is a tudományom, - mondta. - A többinek járj utána magad
                  pajtikám.</p>
               <p>- Hogy gondolod?</p>
               <p>- Nagy kérdés! Hát irjál neki.</p>
               <p>- Mikor három levelemet válasz nélkül hagyta?</p>
               <p>- Három! Irj neki tizszer! Huszszor! Százszor is, ha kell. Mink lányok szivesen
                  vesszük azt, ha töri magát utánunk valaki. Főleg az a valaki, aki leigérte nekünk
                  a Fiastyukot is az égről. Háromszor!... Jól adod. Aki olyan könnyen belenyugszik
                  abba, hogy: »háromszor«, hogy elveszitsen minket, az olyan nem is szeretett soha.
                  Nem addig van, Imre! Te megszomoritottad Borbálát és ezért vezekléssel tartozol
                  neki. Nem pedig hogy egy intésedre hanyatt-homlok várjad! Engeszteld ki! Járj a
                  kedvébe! Ne hagyj neki nyugtot! Jobban meglágyitja ez a haragját, mint akármi más.
                  Ott a kalamáris, ténta, fogj hozzá!</p>
               <p>Imre már ment is. De a papiroson megint megállt a keze.</p>
               <p>- Hogy juttatom el neki? - kérdezte aggodalmasan pislogva.</p>
               <p>- Azt bizd rám. Elégszer fordul staféta köztünk.</p>
               <p>- Magadra vállalnád?</p>
               <p>- Nem valami nagyon érdemled ugyan, - kényeskedett a lány, - hanem azért Isten
                  neki! Ne kelljen lovászokhoz és frájjokhoz fordulnod ezentul. Ami levelet szánsz,
                  küldjed ide.</p>
               <p>- Hozzád?</p>
               <p>- Igen. Meddig időztök Boldvában?</p>
               <p>- Egy hónapot biztosan eltarisznyázunk.</p>
               <p>- Akkor továbbitom a választ egyenesen Fogarasba.</p>
               <p>- Ó, te eleven szent! Hogy háláljam meg valaha?</p>
               <p>A szerénykedés elmaradt. Tiltakozás se jött. Sárika hallgatott. Hallgatott és
                  pirult.</p>
               <p>A hadnagy meglepődve nézte.</p>
               <p>- Szólj hát, ha kedvedre lehetnék valamiben?</p>
               <p>- Mostantól, majd mikor levelet küldessz hozzám Borbálának, tégy melléje valamit
                  az én számomra is.</p>
               <p>- Mit?</p>
               <p>- Legalább egy cédulkát, - volt a zavart felelet.</p>
               <p>Imre meghökkent.</p>
               <p>- Neked?</p>
               <p>- Valamiképp azt ne gondold, hogy beléd-gyönyörködtem!</p>
               <p>- És mégis Fogarasból várod a levelet?</p>
               <p>- Onnan.</p>
               <p>- Ha száz évig élek, akkor se jövök a nyitjára ennek a rébusznak.</p>
               <p>- Ó, de nagy is a te kevélységed! De elbizakodtál! Mintha egymagad volnál
                  Fogarasban!</p>
               <p>Imre nyitva felejtette a száját.</p>
               <p>- Csak nem Tomory talán?</p>
               <p>- Eltaláltad.</p>
               <p>Hanem ezzel már futott is kifelé Sárika! Az arca mint a láng. Kis hijján
                  fölboritotta volna a boldog halandót az ajtóban, aki éppen visszaérkezett a
                  gazdaság-nézésből.</p>
               <p>A kapitány a menekülő után bámult. Mély ráncokba komorult a homloka.</p>
               <p>Aztán belépett. Betette maga mögött az ajtót. Hidegen végigmérte a hadnagyot.</p>
               <p>- Neheztel rám valamiért, bátyám? - szökött fel Imre.</p>
               <p>Tomory elfordult.</p>
               <p>- Mész a lovászokhoz. Azonnal nyergeltetsz.</p>
               <p>- Igenis.</p>
               <p>- A szekeresek befognak és fölmálháznak. Indulunk Boldvába.</p>
               <p>- Ilyen hamar? - szaladt ki Imre száján a kérdés.</p>
               <p>De a kapitány szemében csak egy kemény villanás volt a felelet.</p>
               <p>A hadnagy álmélkodva ment a parancs után.</p>
           <milestone n="16" unit="startSubChapter"/>
               <p rend="head">XVI.</p>
               <p>A lovasok szótlanul kocogtak az uton. Amilyen nagy garral jöttek, épp olyan
                  kelletlenül lődörögtek most a nyeregben. Egy elhagyatott cserép-égetőnél Tomory
                  végre megrántotta a gyeplőt. Hirtelen szembefordult a hadnaggyal.</p>
               <p>- Te, öcsém! - kérdezte. - Miféle seppegés-suttogás volt az ott Putnokon?</p>
               <p>- Putnokon?</p>
               <p>- Ej, ne add a tudatlant! Sárikára értem.</p>
               <p>Imre föllélegzett a megindult beszélgetésben.</p>
               <p>- Az? - felelte vigan. - Jaj, bátyám, bizalmas ügy!</p>
               <p>- Gondoltam.</p>
               <p>Tomory ugy sarkantyuba kapta a lovát, hogy az kitört. Háromszor is megkeringélt
                  lovasával a réten, mig a kapitány megint urrá lett fölötte. Akkor visszaugratott
                  az utra. Egy darabig megint némán poroszkáltak egymás mellett.</p>
               <p>De Imre érezte, hogy amannak fürkészve áll rajta a szeme. És ez a vizsgálódás
                  kezdett kényelmetlenné válni.</p>
               <p>Most meg ő kérdezett.</p>
               <p>- Mit néz rajtam, bátyám?</p>
               <p>- Nézem, hogy mekkora Adónisz vagy.</p>
               <p>- Én?</p>
               <p>Ezen már meg kellett ütközni.</p>
               <p>- Adónisz?</p>
               <p>- Bizony. Vagy hogy nevezed az olyat, aki egykettőre elcsavarja a hajadonok
                  fejét?</p>
               <p>- Bátyám!</p>
               <p>- Eh! - tört ki a másikból az ingerültség. - Előttem ne szenteskedj! Azt képzeled
                  talán, hogy vak vagyok? Hiszen verseket fabrikáltál, hallod-e? Vagy azt a levelet
                  is le akarod tagadni, amit bucsuzóban loptál Sárikához?</p>
               <p>Imrében egyszerre világos lett minden. A kölletlen arc, a redőzött homlok és a
                  gyors továbbindulás.</p>
               <p>Ó, hogy ő erre nem gondolt előbb!</p>
               <p>Szélesen bomlott ki belőle a kacagás.</p>
               <p>- Bátyám! Kedves bátyám! Nem Sárikának iródott az a levél!</p>
               <p>- Hát ugyan kit ismersz te hajadont rajta kivül erre?</p>
               <p>- Még hozzá jó sokat! Volt ott néhány bokor, ahonnan őtet ismerem.</p>
               <p>- Szepesváron?</p>
               <p>- Ott.</p>
               <p>A kapitánynak földerült az arca.</p>
               <p>- Né, ezt el is felejtettem, lásd, hogy együtt inaskodtatok. Valamelyik
                  palotás-kisasszony talán?</p>
               <p>- Ó, dehogy! Sokkal följebb. - Csuszott ki Imre száján.</p>
               <p>És föllángolt.</p>
               <p>Érezte, hogy menthetetlenül elszólta magát.</p>
               <p>A kapitány hátradült a nyeregben. Meghökkenve pillantott Imrére.</p>
               <p>- Csak nem Zápolya...? - kérdezte.</p>
               <p>A hadnagy gyorsan közbevágott.</p>
               <p>- Kérem kegyelmedet, ne mondja végig!</p>
               <p>És ez a hang több volt, mint tilalom. Fölért a vallomással.</p>
               <p>Tomory átnyujtotta kezét a nyeregből.</p>
               <p>- Ne neheztelj, öcsém, amért igy beleavatkoztam a belső dolgaidba. Nem a te
                  titkodat akartam én fölfedni.</p>
               <p>- Bátyám! - röstelkedett Imre. - Kérem, ne szégyenitsen rám! Hiszen magam is azt
                  tettem kegyelmeddel szemben.</p>
               <p>- Nem »kegyelmed«, mától kezdve, öcsém! Egymás életébe láttunk. És a barátság jól
                  elfér a tisztelet mellett.</p>
               <p>A két férfi erősen megszoritotta egymás kezét.</p>
               <p>- Sok szerencsét Imre!</p>
               <p>- Pál, legyél te is nagyon boldog!</p>
               <p>- Ahogy a Teremtő parancsolja.</p>
               <p>Elhallgattak.</p>
               <p>Szembe rájuk, kerekedő vihar piros felhője robogott az égen. A szél átnyargalt az
                  üres téglaégetőn és utánuk süvitett, mint valami hosszura elnyult
                  bagolyhuhogás.</p>
               <p>Az utasok igyekeztek födél alá jutni.</p>
           <milestone n="17" unit="startSubChapter"/>
               <p rend="head">XVII.</p>
               <p>Szent István havának koránkelő napja bekandikál a nyitott ablakon. Végigtáncol a
                  vastag szőnyegen. Fölkuszik a selyem menyezetes nyoszolyán.</p>
               <p>Az ágyban egy kis gyermek alszik. A fürge aranytollseprő megcirógatja
                  fehér-rózsaszin arcocskáját és a vánkoson elfolyó lenszőke haját, meg a piros
                  karika szájacskát, mely nyitva felejtkezett az édes álomban. A kurta fitoska
                  hegyén aztán megállapodik. Elkezdi pajkosan csiklandozni.</p>
               <p>A gyermek megmozdul.</p>
               <p>Apró öklével megdörgöli a piszéjét. Majd a szemét is. A hosszu pillák lassan
                  fölválnak gömbölyü rózsapárnáikról. Két nagy kék virág ámul bele a reggel
                  csudájába.</p>
               <p>A gyermek fölébredt.</p>
               <p>- Dadi? - énekli hivó hangon.</p>
               <p>És felül. Körülnéz.</p>
               <p>A baldachinos, lépcsős ágy körött: senki. A másik ágy is üres ott a sarokban.
                  Összegyürt lepedőjén egy sulyos test bemélyült fészke. A szobában egy lélek
                  sincs.</p>
               <p>A gyermek szája kezd lefelé görbülni.</p>
               <p>- Dadus? - szólal megint, de már egy kicsit táncikál a hangja. És már rugja is le
                  a paplant.</p>
               <p>A takaró szines brokát. Zizegve hull le a berakott mivü, szőnyeges padlóra. A
                  fiucska ottmarad kötésig mezitelen. Hátul-nyiló pendelykéje felgyürkőzött a hóna
                  alá. Az ing elkiált a vánkos szinétől. Az ing szennyes és avitt.</p>
               <p>- Dadus? - hallatszik ujból.</p>
               <p>Semmi válasz.</p>
               <p>A gyermekből kitör a sirás. Kezdi fujni az angyalok trombitáját.</p>
               <p>Valahol messzebb ajtók csapódnak.</p>
               <p>- Dadihoóz, dadihoóz, dadihoóz!</p>
               <p>Fényes cseppek gyöngyei gördülnek le az ázott pillákon. Az egész gyermek egy
                  könny. Félő, könyörgő sirás.</p>
               <p>Most elhallgat.</p>
               <p>Ha? Ki az?</p>
               <p>Csakugyan, az ajtó csikorog. Nyilik és becsapódik.</p>
               <p>Hosszu hálóköntösében bukdácsolva egy másik gyermek fut a szobába. Arcra hasonmása
                  a rivó bubának, csak lányosabb és nagyobb. Amolyan hatéveske. Ugyanolyan szőke a
                  haja is. Épp, hogy a köntöse nem szennyes. Az tiszta, fehér. De rongyos. Oldalt
                  végighasadva térdig. Könyéknél lerepedt az egyik ujj. Kócmadzag tartja össze a
                  vállal. Az ügyetlen csomó gyermek-kéz bogozására vall.</p>
               <p>A kislány oda csetlik-botlik a mennyezetes ágyhoz. Föléhajol. A fiucska ránéz,
                  aztán elbizsolyodik.</p>
               <p>- Ana, - pöntyögi. - Ana!</p>
               <p>- Anna bizony szentikéje! Mért sir Lajika? Mért sir? Szabad sirni Lajikának?
                  Szabad? Mi? Te huncut!</p>
               <p>Jaj, az a mutatóujjacska de borzasztó furcsán kezd iregni-forogni ott a
                  nyakacskán, az ingbodor alatt! Jaj, hogy motoszkál!</p>
               <p>Lajika védekeznék. Megpróbálja fölfujni a két kis rózsaszin pofácskáját. Leszegi a
                  madárhusu állát.</p>
               <p>Hasztalan.</p>
               <p>Végül is elbuffan nevetve. A másik is nevet. Kacagnak édesen.</p>
               <p>- Hej, te betyár! Hát ez kellett neked?</p>
               <p>A pöttön ember hirtelen felül.</p>
               <p>- Lajika éety, - mondja egyszerre kijelentésszerü komolysággal.</p>
               <p>- Nem kaptál még tejkót?</p>
               <p>A buba a fejét rázza. Gyürüs szőke haja sepri a napsugarakat.</p>
               <p>- Nem taptál.</p>
               <p>- A dadi hol van?</p>
               <p>- Dadiii! - zokog fel a fiucska, ujra kezdve, ahol elhagyta.</p>
               <p>Hanem amaz a szájára teszi a kezét. Nagyos bölcsességgel dorgálja.</p>
               <p>- Nem szabad rini! Lajika nem ri. Lajika kap szép aranykoronát. Ugyám! Meg
                  aranyalmát is kap. Királykának nem szabad sirni. Megyünk dadihoz, kérünk
                  kalácskát. Jó? No gyere.</p>
               <p>- Ana ity gyön?</p>
               <p>- Persze.</p>
               <p>Az aprószent fölguborodott a párnára. A kislány megfogta a pendelykéje végét.
                  Lepöttyentette az ágyról. Megpacskolta.</p>
               <p>Ezen megint nevetni kellett.</p>
               <p>Aztán elindultak. Anna kinyitotta az ajtót. A két gyermek kihussant a
                  folyosóra.</p>
               <p>Igen bizony! Csakhogy most nem Budavárában vagyunk! Itt nehezebb megtalálni a dada
                  kamráját, mint otthon.</p>
               <p>Vajjon melyik lehet az övé?</p>
               <p>A kislány meghuzta az egyik kilincset. Benyitott.</p>
               <p>- Dadi?</p>
               <p>Senki se felelt.</p>
               <p>Szembe az ajtóval, nagy tükör előtt egy kövér néni állt. A másik néni éppen a
                  haját huzgálta ki a gyöngyös fejkötője alul. Szép cakkosra.</p>
               <p>Anna ijedten csapta be az ajtót.</p>
               <p>A második előtt már megtétovázott. Mintha sejtette volna, hogy ott sincs az, akit
                  keres, hanem egy magas nyurga néni mereszt majd rá farkasszemet.</p>
               <p>Huh, be csunyán nézett! Az ajtónyitás szele kikapta kezéből azt a lenge
                  csipkefátylat, amit a kontyára készült tüzni. Még jó, hogy nagyobb baj nélkül
                  elszaladhattak innen!</p>
               <p>- Dadi?</p>
               <p>Ugy lehet, hogy itt van. A kukucskáló nyiláson keresztül nem látni ugyan, hanem
                  talán beljebb!</p>
               <p>A kislány beütötte az orrocskáját.</p>
               <p>- Dadus?</p>
               <p>- Nézd már meg, hogy miféle kölykek lábatlankodnak itt! Kergesd el őket az
                  ajtótól! - Hallatszott egy izgatott, idegen hang.</p>
               <p>Kellett is azokat kergetni!</p>
               <p>Futottak, ahogy az apró lábacskáik, meg a hosszu köntös épp megengedte. Vert a
                  szivük, mint a lépen ragadt madárkáé. De annyit legalább megtanultak, hogy az
                  ajtókat nyitogatni ott, ahol fényes udvari dámák parádéra öltözködnek, nem
                  ajánlatos. Anna ezentul hát inkább csak kivülről hallgatózott be mindenüvé.</p>
               <p>Ez se az! Ez se. Itt is pörölnek, ott is dulakodnak.</p>
               <p>Na végre!</p>
               <p>Ebből az ajtóból nem hallatszanak hangok. A kocogtatásra se válaszol senki. Itt
                  meg lehet búni, ha már a dada elveszett és visszatalálni is nehéz oda, ahonnan
                  jöttek.</p>
               <p>A két gyerek beosont.</p>
               <p>Micsoda öröm!</p>
               <p>A kopott szoba közepén ott a dadi garabollya. Mellette egy láda. Kibontott
                  tetejére odakészitve az épitő-kockák és a rongybabák. Legfelül egy egészen uj,
                  amit nem is láttak eddig. A hosszu szál cérnán még rajta lóg a tü. A bábu fején
                  nincs haj. Kopasz az egész. Hanem ehelyett a képéből két nagy kajla bajusz lóg le,
                  lószőrből. Bő bugyogó van rajta, meg hosszu kaftány. A korommal huzgált fogait
                  vicsorgatja.</p>
               <p>- Ni, török baba! - Pilled meg Annus.</p>
               <p>- Töjök, - petyegi Lajika is és néz, néz ijedten.</p>
               <p>Sirni már nem mer, szüpögni se nagyon, de az uj babától elhuzódik azért. Egész a
                  tulsó sarokba.</p>
               <p>Ott aztán lehet játszani, éhséget felejteni, vigan sikongatni két törött seprü meg
                  egy csöbör szemét között, mig a dada előkerül valahonnan.</p>
               <p>Istenem, ugyan hol is járhat?</p>
           <milestone n="18" unit="startSubChapter"/>
               <p rend="head">XVIII.</p>
               <p>Hol!</p>
               <p>Merre kanyaroghat a palotai belső cseléd utja, mikor a legnagyobb szükség volna
                  rá? Mikor Székesfehérvár, az ősi koronázó város utcái már lobogódiszben usznak és
                  a királyszállásra is visszahaldokolt a régi pompából egy halavány mosolygás? Mikor
                  kora reggel óta jönnek-mennek itt a főurak csörtető diszben, ki a kapun, be az
                  ajtón. Mikor az országnagyok hölgyei nem győznek elég ékszert, kösöntyüt, násfát
                  és boglárokat magukra aggatni.</p>
               <p>Hol!</p>
               <p>A kedvesét látogatja talán? Vagy összeállt a felcsődült néppel nyelvet mérni?
                  Piacot rőfölni? Vagy a föld nyelte el?</p>
               <p>Nem a föld, csak egy rozoga ház ott a Templom-utcában. Emberséges szürszabó lakik
                  benne, meg a felesége. Egytestvér a két asszony. A szürszabóéknak kislányuk is
                  van. Négyesztendős forma. Ide kellett sietnie dadinak a reggel.</p>
               <p>Uramfia!</p>
               <p>Hogy azok a himes-hámos asszonyságok milyen szélfejüek! Raktak ezek Budán a ládába
                  mindenféle hiábavalóságot, csak éppen azt nem, ami legjobban kellene.</p>
               <p>Ingecskét késziteni bizony elfelejtettek.</p>
               <p>Vagy talán nem is volt?</p>
               <p>Meglehet!</p>
               <p>Mindegy! Ami rajta van Lajoskán, az többnapos, maszatos. Abban nem lehet
                  megkoronázni magyarok királyát.</p>
               <p>Siet a dada, hanem mig visszatér, abba idő telik. Mert a jóasszonynak galamb ugyan
                  a szive, de szárnyakat nem adott hozzá az Uristen neki!</p>
           <milestone n="19" unit="startSubChapter"/>
               <p rend="head">XIX.</p>
               <p>A ceremóniában résztvevő urak összesereglettek az ünnepi teremben. Az udvari dámák
                  is elkészültek valahára külső ékességükkel. Körülállták tarka csoportokban a
                  trónt, melynek vánkosain összetörten és szenvedéstől megviselve gubbasztott
                  Ulászló.</p>
               <p>Mióta Candalei Anna mögött becsapódott a sirbolt ajtaja, még a saját árnyékának is
                  felére fogyott le ez a szomoru váz. Szeméből ki nem apadtak a könnyek s a
                  vértelenné szikkadt ajkakon folyvást ott virrasztott a gyász az elköltözött
                  után.</p>
               <p>A koronázó templom harangjai első hivásra kondultak. Az udvarmester buzgón
                  járt-kelt, szólitgatta a diszmenetben résztvevő párokat és főméltóságokat. Csak a
                  kis király nem volt sehol. Elindultak hát, hogy utánanéznek.</p>
               <p>A palota vendégszobái: üresek.</p>
               <p>A gyermekszobákban: senki.</p>
               <p>A keresők egyre nyugtalanabbak lettek. Perényi nádor jelentőségteljes pillantást
                  váltott Dóczy Ferenc konziliárius urral és félhangon Zápolya János nevét suttogta.
                  Merényletet emlegetett.</p>
               <p>Szathmáry György már a testőrök kapitányát hivatta éppen, mikor a palota
                  cseléd-folyosójának végéről, egy eldugott lom-kamra ajtaja előtt egyszerre
                  megálltak a kutatók.</p>
               <p>A kamarából csengő gyermekhangok hallatszottak ki.</p>
               <p>Perényi ur benyitott.</p>
               <p>Szörnyüség!</p>
               <p>Az illusztris hölgyek szájáról megbotránkozott kiáltás röppent el. A főmagasságu
                  és nagyméltóságu uraknak is földbe gyökerezett a lábuk.</p>
               <p>Magyarország leendő királya ott hancuzott a cselédkamrában. Törött seprünyéllel
                  vezette rohamra a bábuit. A kis vezér pendelykéje hátul csomóba kötve, hogy a
                  fölborult moslékkal még maszatosabbra ne kenje magát, mint amilyen anélkül is
                  volt.</p>
               <p>A királyka mosdatlan és öltözetlen! Mikor pedig a koronázó templomban, ime,
                  másodszor kondul a harang!</p>
               <p>Ki felel ezért?</p>
               <p>És mi történjék most már?</p>
               <p>Perényi ur találta föl magát elsőnek.</p>
               <p>- Hamar vizet, szappant, fésüt! Nem hagyhatjuk ezt az országra szóló
                  skandalumot!</p>
               <p>Nosza, az egyik frájj fut szappanért, fésüért. A másik nyargal a diszruhácskákkal.
                  A harmadik a kutról hoz vizet.</p>
               <p>Hogy a viz jéghideg? Hogy tép a fésü? Hogy a gyermek fél a sok idegen arctól,
                  idegen emberektől, akik kirángatják kezéből a »kardot«, akik mind cibálják,
                  taszigálják, kézről-kézre adják?</p>
               <p>Ki érne rá azzal itt törődni!</p>
               <p>A harang kong-bong, a parádé várakozik. Nincs idő tétovázásra. A szennyes
                  ingecskére ráhuzzák az aranyos diszruhákat, hermelingalléros biborpalástkát.</p>
               <p>Mikor az egyik fődáma erélyes keze talpraállitja a kapálódzó fiucskát, hirtelen
                  berobban a kamara ajtaja. Termetes parasztasszony könyököződik át a fényes
                  szájtátókon. Kezében tiszta, himes kis ing.</p>
               <p>- Itt van, itt! - Lihegi a futástól veritékezve.</p>
               <p>De az urak félretolják.</p>
               <p>Mire is volna az a sok babrálás, mikor tisztát és szennyest egyaránt eltakar az a
                  királyi palást!</p>
               <p>Csak mikor a palatinus karjára kapja a gyermeket és a diszes előkelőségek
                  megindulnak mögöttük szaladvást, sivalkodik föl megint a jóasszony.</p>
               <p>- Jaj, ne vigyék, ne vigyék! Hiszen még ma nem is evett az ártatlan!</p>
               <p>- Vivát, vivát Ludovicus, magyarok királya! - Harsant föl rá feleletképpen.</p>
               <p>A menet elérte a gyülekező termet.</p>
           <milestone n="20" unit="startSubChapter"/>
               <p rend="head">XX.</p>
               <p>A templomban kékesen felhőzött az áldozati füst. Bakács Tamás hercegérsek fényes
                  segédletével az oltár előtt. Körül kápráztató pompa. A gyertyák fénye
                  dominiumokat érő ékszerek, drágakövek, bársonyok és selymek tüzén törik meg.</p>
               <p>Olyan ez itt, mint valami óriási kert, ahol embervirágok nyilnak. Magyarhon
                  disznövényei. A főurak tábora csupa égőszerelem, gránátalma, tulipán. A dámák
                  tubarózsák, szegfüvek, mályvák. Az apródok mint a nefelejcsek. A főpapság
                  aranytól-ezüsttől roskadozik.</p>
               <p>A trónszék mögött peckes alabárdosok, körötte nemesi testőrök. A trón zsámolyánál
                  balra egy szőke, jobbkézt egy barna levente. Szoborba lehetne faragni mind a
                  kettőt. Főleg a jobboldalit. Még a királyka szeme is megakad rajta. Nézi hosszan,
                  édes elbámulással. A barna lovag is néz. Nézi a királykát. A tekintete ráterülő
                  puha bársonypalást. Egész betakarja vele a kis fiut. És büszkeség villódik a szája
                  körött. Mintha azt mondaná, hogy ebben itt mindenben neki is része van. De nem
                  mond semmit, csak mosolyog. Aztán tovább siklik a tekintete. Át, a szemközti
                  táborba.</p>
               <p>Ott, egy másik karosszék mellett, szőke lány támaszkodik. A ruhája nehéz
                  vont-arany selyem, a köténye islógos, kéken szegélyezett fátyol. Fátyol van a
                  fején is, a bogláros pártából hosszan hátrabocsátva. Coboly a mente-gallérja,
                  petymeg-béléssel.</p>
               <p>A karszékben ülő dáma piros palástot visel, hermelinszegéssel. Kupos koronka ül a
                  szögfekete haján. A koronás az oltár felé néz, a lány a leventére. Összecsillan a
                  szemük.</p>
               <p>A mise ezalatt folyik tovább. Bakács primás megfordul és kezében a szent kenet
                  edényével a király ölében kandikáló gyermekhez indul. A fiucska nézi a nagy kövér
                  papot. Nézi a palástját, nézi a fövegét. Végül a kezét nézi és a parányi sziv
                  hirtelen megdobban.</p>
               <p>A pap kezében edény van! Arany edény! Abban bizonyosan tejecske. Jó langyos
                  tejecske Lajoskának!</p>
               <p>Már tátja is a csőrét a gyerek. Kerekre nyitja, mint valami éhes galambfióka.</p>
               <p>De nem!</p>
               <p>A várakozó száj egyszerre legörbül. A pap nem nyujtja az edényt. Ott, a szöszke
                  haj alatt, a homlokán babrál. Megkeni szent olajjal az Ur nevében.</p>
               <p>Lajoska halkan nyöszörög.</p>
               <p>Hanem a suttogást elnyomja a kardok csörömpölése. Jönnek a főurak a trón elé.
                  Perényi nádor szent István kardját hozza. Báthory a palástot. Bornemissza János az
                  aranyalmát és jogart. Adnák őket sorba az apró kezekbe.</p>
               <p>Nem, Lajoskának nem kell a kard! Nem kell a jogar. Nincs most kedve játszani. Csak
                  az aranyalmát akarja. Az almát, amiről »Ana« beszélt a reggel. Kétmarokra fogja s
                  a szájacskájához emeli. Kóstolgatja.</p>
               <p>Thurzó uram megtaszitja a sánta Báthoryt.</p>
               <p>- Látta kegyelmed?</p>
               <p>- Mit?</p>
               <p>- A kis király megcsókolta a respectábilis simbolumot.</p>
               <p>Báthory megnőtt egy fejjel.</p>
               <p>- Én ennél többet láttam.</p>
               <p>- Ugyan?</p>
               <p>- A király sirt a boldogságtól.</p>
               <p>- Mégis szép dolog az ilyesmi!</p>
               <p>- Érdemünk van benne.</p>
               <p>Az urak büszkén hordozták körül tekintetüket. Csupa hasonlóval találkoztak.</p>
               <p>Az evángélium letelt. Bakács Tamás öblös hangja végiggurult a roppant
                  templomon:</p>
               <p>- Akarjátok-e, hogy Lajos herceg királlyá koronáztassék?</p>
               <p>Vihar volt az, ami felörvénylett az ősi falakból. Terhes jövendők láncáról
                  leszabadult itélet, mely élő torkokból zugott halott idők felé. Nagy események
                  futárja: a végzet támadó szele.</p>
               <p>- Akarjuk! Akarjuk!</p>
               <p>Olyan ereje nőtt a hangnak, hogy szinte ütött.</p>
               <p>A piros-palástos asszony lecsukta a szemét. Keszkenőjét az arcához emelte és ugy
                  maradt előre görnyedve, mig az orkán át nem söpört rajta. Bizonyosan megszédült a
                  zajban.</p>
               <p>Lángszin palástos szőke férfi állt mellette. Hozzáhajolt.</p>
               <p>- Fenséged szenved?</p>
               <p>- Nagyon.</p>
               <p>- Segithetek valamit?</p>
               <p>- Oh János, János! Hát nincs Isten az égben, hogy az én mindennapos miséim
                  kárbavesztek?</p>
               <p>- Anyám, a végzet ellen nem lehet harcolni. Még imádsággal se.</p>
               <p>Most a fátyolos lány bókolta közéjük a pártás fejét.</p>
               <p>- Asszonyom?</p>
               <p>- Igen.</p>
               <p>- Kérem, csöndesebben. A nádor és Báthory idefigyelnek.</p>
               <p>A hölgy fölemelte elrejtett arcát. Mosolygott.</p>
               <p>- Igazán pompás... A gyermek szép és erőteljes. Mondd nekik, hogy nagyon örülünk
                  ennek.</p>
               <p>De nem lehetett többé utat nyitni. Az ünneplők előre szorongtak. Egymás válla
                  felett dugják ki a fejüket. A nádor elindult a trón irányába!</p>
               <p>Minden szem a gyermek felé fordul. Lajoska megbuvik Ulászló palástjában, hogy alig
                  látszik ki szöszke feje a biborhullámból. Pillái nagyokat nyilnak és csukódnak.
                  Gyanakodva tekintgél az ujból közeledő papra, akiben egyszer már megcsalódott.
                  Annak megint van a kezében valami! Nem edény, nem serleg, hanem egy aranykosár,
                  lefelé boritva.</p>
               <p>Vajjon kit akar azzal megfogni?</p>
               <p>A kövér, szigoru pap pedig jön, jön, közelebb. A királyka egyre riadtabban nézi a
                  koronát. És mikor Szent István ősi öröksége a homlokát éri, fölsikolt élesen. A
                  kiáltás végiglobban a templomon, mint a paradicsomot tiltó kerubim lángpallosa.
                  Mintha térdre parancsolna minden bünös lelket az Ur elborult arca előtt.</p>
               <p>- Miserere nobis Domine!</p>
               <p>Valami megmagyarázhatatlan iszonyat, valami névtelen rémület és lelkek mélyéig
                  borzongató tiltakozás volt ebben a panaszos, tagolatlan gyermeki hangban, mely ugy
                  verdesett a kékes tömjénfüstben, mint a szárnyaszegett galamb.</p>
               <p>Az urak összenéztek.</p>
               <p>- Mi ez?</p>
               <p>- Rossz jel, - hökkent Drághffy ur a palatinusra.</p>
               <p>Csak a hermelin-palástos asszony orcája pirult ki perzselő lánggal. Fölállt a
                  székből és állt, állt, keményen, egyenesen, mint egy jövőbe emelt győzelmi
                  obeliszk. Keze a szőke ifju kezét szoritotta.</p>
               <p>- Él az Isten, János!</p>
               <p>Szent Péter templomában megkondultak a harangok.</p>
               <p>»Vivos voco, Mortuos plango, Fulgura frango...«</p>  
           <milestone n="31" unit="startSubChapter"/>
               <p rend="head">XXI.</p>
               <p>A ragyogó menet elindult a hivó harangszó felé.</p>
               <p>A kőkockákon elhalt az utolsó lépés is. A gyertyák kialudtak. A koronázó templom
                  kiürült. Az oldalkápolnában, Nagy Lajos király katafalkjának fehér márvány
                  oltárlépcsőjére borulva egy pap imádkozik.</p>
               <p>Hogy ki lehet, nem látni. Homlokát a szőnyegbe temeti. Igy volt az egész
                  szertartás alatt. Nem mozdult a vivátra, nem mozdult a jajgatásra se. Imádkozott,
                  csak imádkozott.</p>
               <p>Mikor a szer-szolga megindult kulcs-csomójával a főkapu fele, a térdeplő feltekint
                  végre. Az arca kisértetiesen fehér a környező fekete szakállban. Sötét szemében az
                  Olajfák magános éjszakájának gyötrelme tágul. A szája hangtalan mozog.</p>
               <p>- Patrona magna, Patrona incunda, Patrona nostra aeterna, Ora pro nobis...</p>
               <p>A szerszolga kinyitja előtte az oldalajtót.</p>
               <p>- Laudetur Jesus Christus!</p>
               <p>- In aeternum amen.</p>
               <p>És Szathmáry György alázatosan meghajtja a fejét.</p>
           <milestone n="22" unit="startSubChapter"/>
               <p rend="head">XXII.</p>
               <p>A menet a közeli Szent Péter templomba kisérte rex Ludovicust, a kétesztendős,
                  éhes, szomoru magyar királyt.</p>
               <p>Ut alatt a barna levente és a szőke lovag vitték feje fölött István koronáját. A
                  templomban trónszékre ültették a gyermeket. Egy karosszékbe, melyről azt tartotta
                  a hagyomány, hogy az még az első magyar királyé volt valaha.</p>
               <p>Innen aranyos diszhintón, melyet Bakács Tamás esztergomi érsek ajándékozott leendő
                  urának, a város falain kivül, szent Miklós egyháza elé vonultak. Itt állt a
                  királyhalom.</p>
               <p>Perényi nádor lóra szöktetett. Ölébe vette a kis királyt és felugratott vele a
                  dombra. A trónálló barna levente a selyempárnáról az apró tenyérkébe adta Szent
                  István kardját. Perényi egybefogta a gyönge kezet és a hatalmas pallost.</p>
               <p>Lajos ránevetett, aztán a szablyára.</p>
               <p>És az ember-fáktól fekete erdő zugása közepett ugy próbálták ketten a négy
                  történelmi vágást az ég négy tája felé.</p>
               <p>Két királya is volt már az országnak.</p>
               <p>De kettő se birt el egy kardot.</p>
           <milestone n="23" unit="startSubChapter"/>
               <p rend="head">XXIII.</p>
               <p>A kis király több lovagot ütött aranysarkantyus vitézzé ezen a napon. Köztük
                  elsőnek palotai Czibak Imrét, a legfiatalabb testőrkapitányát.</p>
               <p>Alig várta Imre, hogy a szolgálatát letehesse. Futott a szállására, öltözetet
                  váltott. Lemosta a forró nap veritékét, fölfrissitette magát. Mire elkészült,
                  megjött Tomory is. Ledobta süvegét a székre, csizmáit lerugta az asztal-lábban,
                  azzal végigvetette magát a heverőn.</p>
               <p>- Főkapitány uram nem készülődik? - csudálkozott Imre.</p>
               <p>Tomory kissé bosszusnak látszott.</p>
               <p>- Hát igenis, nem megyek az udvari mulatságba, ha épp tudni akarod! Én a dolgom
                  elvégeztem mára. Bornemissza bátyám szabadságolt.</p>
               <p>- Miért?</p>
               <p>- Mert én magam kértem.</p>
               <p>- És ezt...?</p>
               <p>- Ej!</p>
               <p>A fekvő legyintett. Aztán mosolyra enyhült.</p>
               <p>- Nem mindenkinek ringatták ám aranybölcsőben a szive választottját, mint a
                  tiédet!</p>
               <p>- Pál!</p>
               <p>- Azért ugyan sose nézz rám olyan sajnálkozva, mintha mindjárt tallért akarnál a
                  kalapomba dobni!</p>
               <p>- Putnoky bátyámék nincsenek meghijva az udvarhoz?</p>
               <p>- Barátom, - felelt a komótizáló, - Putnoky ur nem főméltóság, csak afféle
                  kurtanemes. Mink az ünnepet házonkivül üljük, az ő szállásukon. Egyet se busulj
                  pajtás, nem járok én rosszul. Közelebbről nézve még örülök is, hogy igy esett a
                  dolog.</p>
               <p>Imre karikába tágitotta a szemét.</p>
               <p>Amaz egy kis zavarral nevetett.</p>
               <p>- Elég ritkán gyöhetünk össze tudod. És ha már egyszer ilyen szépen egy kalap alá
                  politizálódtunk, szeretném ma dülőre vinni a kérdést az öreggel.</p>
               <p>- Putnokyval?</p>
               <p>- Persze. Vagy adja a lányát, vagy szöktetem. Választhat. Idáig tele volt
                  kifogásokkal. Hogy fiatal még Sárika. Meg hogy nem szivesen engedné magától olyan
                  messzi földre. No, én most rövidesen Budára kerülök. Meglátom, hogy mire jutok
                  vele. Mink Sárikával egyek vagyunk.</p>
               <p>Imre meglepődve nézett fel.</p>
               <p>- Budára szándékozol? - kérdezte elképedve.</p>
               <p>Pál kifordult a heverőn.</p>
               <p>- Ami azt illeti komám, készülök én oda jó régecskén. De most reménységem van rá,
                  hogy a munkácsi kasztellánusságot mihamarabb megkapom. Bornemissza János, a nevelő
                  apám beajánlott. Igy aztán udvari ember leszek magam is. Élelemszállitó a királyi
                  konyhára.</p>
               <p>- Te?</p>
               <p>- Én bizony. Mit álmélkodsz? Hiszen voltam én már életemben sótiszt is. Remélem,
                  hogy ez a mesterség se fog ki rajtam. Majd beletanulok.</p>
               <p>- Hát Fogarassal mi történik?</p>
               <p>- Azt is elintéztem. Kap egy jó kapitányt. Kicsit fiatal ugyan, hanem ez a hiba
                  minden nappal javul. Tetejébe egy ideig még a nyakán is maradok, amig egész
                  beletanul. Valami Czibak Imre nevü legény. Nem ösmered?</p>
               <p>Imrével egyet fordult a világ.</p>
               <p>Nagyot rikkantott és talpra-ölelte Tomoryt.</p>
               <p>- Hogy köszönjem meg én ezt bátyám?</p>
               <p>Pál tiltakozott.</p>
               <p>- Jó, jó! Csak meg ne fojtsál! Ne énnekem köszöngess te, hanem elsősorban is
                  Szathmáry uramnak. Ő volt a fő protektorod. Az én számomra nem maradt más, mint
                  hogy örüljek a választásnak. Ennyi az egész.</p>
               <p>Imre talpa alatt égni kezdett a föld.</p>
               <p>Pál derülten figyelte a fészkelődését. Rászólt.</p>
               <p>- De indulhatnál is talán, hallod! Téged várnak a nagy cécóra. El ne késs!</p>
               <p>- Igaz.</p>
               <p>Imre az ajtónál termett.</p>
               <p>- Jó végzést, Pál! Isten áldjon!</p>
               <p>- Téged is.</p>
               <p>Az ujdonsült kapitány hármasával szedte a lépcsőket, lefelé a rendről. Rövidesen
                  hallatszott is a lovának elnyargaló dobogása.</p>
           <milestone n="24" unit="startSubChapter"/>
               <p rend="head">XXIV.</p>
               <p>- Ez az a jó hivünk, eminentissime?</p>
               <p>- Igenis felség.</p>
               <p>- És hogy hijnak, fiam?</p>
               <p>- Czibak Imre, felséged szolgálatára.</p>
               <p>- Hmm, hmm, dusinkó...!</p>
               <p>Ulászló nyugtalanul pillogott a ritkás szempilláival.</p>
               <p>- Nem láttunk mi már valahol téged?</p>
               <p>- Lehet, fölséges uram. Jártam az udvarnál.</p>
               <p>- Mikor?</p>
               <p>- Zápolya János gróf követségével.</p>
               <p>- És te hoztad nekünk azt az izét... Dobzse! - Bólintott a király. - Már
                  emlékszünk. Tudjuk, hogy ki vagy. Felséges hitvesünk, a mi jó Ankánk, akit az
                  Uristen... halóporában...</p>
               <p>A dadogó hang megszakadt. Ulászlónak könnyek lepték el a szemét.</p>
               <p>Szathmáry ur is elfordult. Sőt fel is kelt. Sietve ment ki a teremből.</p>
               <p>Imre szorongó szivvel bámult a nyult árnyék után. Aztán ezt a siralmas embertorzót
                  nézte, aki olyan semmi volt királynak, de aki olyan király volt szerelmesnek.</p>
               <p>Megesett a lelke rajta.</p>
               <p>Szólhatott hozzá nyugodtan, ugy se törődött velük senki. Az általános
                  figyelmetlenség közepett az urak hátat forgattak a trónnak és csak a maguk
                  mulatsága után szaladgáltak.</p>
               <p>- Fölség, - emelte fel a hangját, - kérem, ne szomorkodjék! Hiszen a királyné
                  magasztos lelke most vidám.</p>
               <p>- Mit mondassz, fiam?</p>
               <p>- Azt felség, hogy a mai napon öröme volt neki.</p>
               <p>- Gondolod?</p>
               <p>- Tudom.</p>
               <p>- Óh, fiam, beszélj! Beszélj nekünk erről és mindenről! Beszélj nekünk róla! Ugy
                  se akar senki... Szathmáry ur, látod, mindjárt faképnél hagy. Isten bocsássa meg
                  nekünk, de azt hisszük, hogy nem szerette szegényt. A királyné se valami nagyon.
                  Minduntalan számkivetésbe akarta küldeni. Hanem te ismerted őt. Te láttad és
                  szeretted. Ugye?</p>
               <p>- Igen, felség.</p>
               <p>- Ugye szép volt?</p>
               <p>- Mint a Madonna.</p>
               <p>- És jó is volt!</p>
               <p>- Mint maga a jóság.</p>
               <p>- És...</p>
               <p>A hideg, reszkető kezek hirtelen kinyultak. Megragadták a fiatal férfi forró, teli
                  kezét. Az élet, a trón és hatalom háromszoros hajótörötte a visszahozhatatlan
                  tegnap szalmaszáláért esengett. Titokzatosan és gunytól rettegve hajolt a trónálló
                  felé.</p>
               <p>- És ugye, szeretett minket ő is? Ugye, ez igy volt? Beszélj!</p>
               <p>- Fölséged ma ezt a szerelmet megkoronázni látta, - fordult el Imre. - Felséged az
                  ölében tartja a bizonyságot.</p>
               <p>- Óh igen, igen, ez tagadhatatlan! És köszönjük neked, jó fiunk, hogy erre
                  emlékeztettél. És köszönjük azt is, amit Ludovicusért tettél. Szathmáry ur tudja.
                  Ő mondotta nekünk.</p>
               <p>- Felség, én tartozom köszönettel.</p>
               <p>- Ne okoskodj, kérlek. Ezért neked jár valami, barátocskám. Jár. Kapnod kell
                  valamit. Igenkor adni kell. Tudjuk mi azt. Hát...</p>
               <p>A remegő ujjak belekotortak a zsebbe. Végigtapogatták a ruha varrásait. Aztán a
                  sárga arcon megcsillant az öröm.</p>
               <p>- Megvan. Nézd, itt... Ez kell? No, no dusinkó! Hiszen értjük. Katona vagy te.
                  Könyv-csattot nem használhatsz. De látod, ez arany. El lehet adni. Mi is eladjuk.
                  A könyvekről maradt. A Corvinusról, tudod! Ó, neki jól ment dolga! Neki még
                  bibliotékára is tellett. Nekünk a konyhára se. Ezt a holmit is a mészárosoknak
                  tartogattuk, ott Budán. Nem akarnak már nekünk hitelezni... Pedig a gyermekeknek
                  hus kell! Nekünk? Nekünk már nem kell semmi. Na, tedd el hamar! Tedd el, hogy az
                  urak meg ne lássák. Megint lármáznának.</p>
               <p>Imre arca lángbaborult. Szive mélyéig megrendülve huzódott vissza az ajándék-osztó
                  kéztől.</p>
               <p>- Felség! Könyörgöm, ne kivánja.</p>
               <p>- Elutasitod?</p>
               <p>- Csak lemondok róla.</p>
               <p>- Igazán?</p>
               <p>- Ha fölséged kegyesen megengedi.</p>
               <p>- Meg, meg! Óh igen, ez szép volt! Szent Prokopra...! Az első eset.</p>
               <p>És a tétova kéz elindult megint a ruha ráncai felé. Zsebredugta az ajándékot.</p>
               <p>Éppen idejében. Mert a trón előtt négy ur évődött. Egész közel verődtek. Bakács
                  Tamás esztergomi érsek azon dicsekedett, hogy annyi az ezüstje, amennyit kétszáz
                  pénzverő két esztendeig se birna földolgozni.</p>
               <p>- Nagy dolog is ugyan, ezüstből pénzt verni, - vonogatta a vállát Kára ura,
                  Báthory. - De nekem a »károm« düti az aranyat. Ezt csinálja utánam kegyelmed!</p>
               <p>A gyöngyösi Országh jót kacagott a tréfán. Sietett ráduplázni.</p>
               <p>- Az semmi! Nekem még a kutyáim is Gyöngyösen járnak!</p>
               <p>- Én nem rakok kutyára bőrt, - kényeskedett Ujlaky herceg, Parasznya ura. - Inkább
                  lehuzom róla. Csak a »Parasztyaim« filléreiből hatezer arany az évi
                  jövedelmem.</p>
               <p>Ezen aztán megint lehetett nevetni. Hanem Bakács ur se hagyta magát. Ha már éppen
                  a dominiumaikat hánytorgatják az urak, hát hiszen neki is volt egypár! Alig néhány
                  napja örökölte, mint fogadott fiu, a Hont vármegyében fekvő kemencei uradalmat. Az
                  »Aranydominiumot«, amihez négyezer hektárnyi föld tartozott. Ez a birtok pedig
                  nem azért kapta az »arany« jelzőt, mert igazán aranyat ért, hanem mert az
                  ötvenedik pár örökbe-fogadó szülő után maradt Bakács Tamásra, aki igy, mint az
                  ország legmegátalkodottabb árvája, aranyjubileumát ülte vele.</p>
               <p>Ki is vágta most büszkén:</p>
               <p>- No, nekem meg akkora »kemencém« van, hogy az urakat minden jobbágyostól és
                  kutyástól együtt ropogósra süthetném benne.</p>
               <p>Báthory odafordult a királyhoz.</p>
               <p>- Felség, tegyen igazságot köztünk! Döntse el, hogy melyikőnk hát a nagyobb
                  ur?</p>
               <p>Ulászló szomoruan ingatta a fejét.</p>
               <p>- Nem értünk mi ehhez, kedvelt hiveink! Kérdezzétek talán az esztergomi káptalant.
                  Az mindent tud. Egy faluért nektek is ad a bölcsességéből.</p>
               <p>Az urak kelletlenül álltak odább.</p>
               <p>Két kamarás jött a királykáért. Le kellett fektetni a gyermeket. Ulászló levágott
                  egyet a fényes szőke fürtök közül. Imrének nyujtotta.</p>
               <p>- Nesze dusinkó! A tiéd. Ne mondd, hogy nem fizettünk királyi arannyal! Fiam,
                  szeresd mindég Ludovicust. Akkor is, ha mi már nem leszünk!</p>
               <p>A kapitány térdethajtott.</p>
               <p>Mikor fölemelte a fejét, a szeme találkozott egy másik szempárral. Az a tekintet
                  sötéten fénylett. Hivólag intett a kastély kertjére nyitott ajtó felé.</p>
               <p>Imre sietve ment le a lépcsőn.</p>
           <milestone n="25" unit="startSubChapter"/>
               <p rend="head">XXV.</p>
               <p>A kertben megkezdődött a tüzijáték. A nagylombu fák alatt sürün hullámzott az
                  ember. Itt-ott magános párok váltak külön, összesimulva imbolyogtak a zene
                  ütemeire. A tánc őrülete elharapózott az egész világon, mint valami ragadós
                  betegség. Táncolt mindenki. Főur és szolga, vallási örjöngő és városi szabadlány.
                  Hát az udvar mért ne táncolt volna?</p>
               <p>A rotundák körött, a főtérségen, ahol a főméltóságok lejtettek egymás hölgyeivel,
                  megőrizték ugyan a konzervativ erkölcsök látszatát és csak »basse-dance«-okat
                  jártak illedelmes fölvonulásban, etikettszerü hajlongásokkal, de titokban unták
                  is ezeket a semmitmondó sétákat, melyek kevés kilengést hagytak az elfojtott
                  érzékiség számára. Inkább a szökőkutak homályosabb vidékére vágytak, ahol néhai
                  Beatrix királyné és bátyjának példamutatása után már a pajkosabb német »Zeunert«
                  keringték a merészebbek. Mióta Ferdinánd főherceg Florencben, a szinpadon,
                  tizenkét mezitelen nimfától és ugyanannyi szatirtól eltanulta, a vérmesebb
                  fiatalok nem tudtak lemondani róla.</p>
               <p>Még távolabb, a tánchely szélein, már maga az udvari illem se tudott korlátokat
                  rakni a kitörő szenvedélyességre. Itt szabadon loboghatott ismét a Zsigmond alatt
                  behurcolt táncdüh. Annak idején épp ugy meg volt a járvány-jellege ennek is, mint
                  akármi más betegségnek. Csakhogy, mig akkoriban valóságos örjöngéssé fajult és a
                  hajadonlányok százainak bukásával végződött, most a tobzódók megelégedtek azzal,
                  hogy táncosnőiket felborogassák. Ez az »Umbstossen« figura zajos lelkesedésre és
                  sok nézőre talált. Borbála észrevétlen osonhatott el a bámész tömeg háta mögött a
                  márvány-csarnokos kis gloriett felé.</p>
               <p>Mikor belépett, visszanézett.</p>
               <p>Imrét elfutotta az öröm borzongása. Követte.</p>
               <p>Két éve mult, hogy nem látta ezt a hintáló és mégis biztos járást! Két éve, hogy
                  nem fogódott el a szive az izgatott várakozástól, hogy ezt a kezet, melyet
                  valahára az övében tart, meg nem szorithatta, meg nem csókolhatta.</p>
               <p>- Borbála! - Szólt elfulladva és megkisérelte birtokába venni azt a telipiros
                  szájat is, mely után annyi lázforró éjszakán kivánkozott és amelynek izét
                  szüntelenül érezte és vágyta.</p>
               <p>De a lány kisiklott az öleléséből. Az asztal mögé surrant és leült.</p>
               <p>- Maradj csak ott, - mondta. - Semmi kedvem sincs az ilyesmire. Nekünk komoly
                  számadásunk van egymással. Azért hivtalak.</p>
               <p>Imre leforrázva lankadt a kőpadra. Kérdéssel próbálta elütni a zavarát.</p>
               <p>- Megkaptad a Velezdről irott levelemet?</p>
               <p>- Meg. Azt igérted benne, hogy mindent megmagyarázol. Nos, itt vagyok,
                  hallgatlak.</p>
               <p>A hang csöndes volt és ellenséges.</p>
               <p>Imre fájdalmas meglepődéssel nézett fel.</p>
               <p>- Borbála, te azt gondolod, hogy én hütlen lettem hozzád.</p>
               <p>- Természetesen. Ó, kár ez ellen bizonykodnod! Ami történt, az megtörtént. Nem
                  változtathat rajta semmi szépités. Hanem hiszen sebaj! Fő, hogy hasznodra vált. Ne
                  tiltakozz, ne! Nálunk tanultad meg, hogy mi a politika. Nem hibád, hogy tultettél
                  a mestereiden.</p>
               <p>- Én?</p>
               <p>- Igen. Te hamarabb megérezted az időt, mint mi. Te nem akartál alá kerülni a
                  felboruló szekérnek. Még idejében ugrottál le róla. És ügyesen ugrottál! A szürke
                  apród ma, lám, aranysarkantyus vitéz. Büszke gárdakapitány. Királyokkal
                  társalog.</p>
               <p>- És te képesnek tartassz engem ilyen hitványságra?</p>
               <p>A lány vállatvont.</p>
               <p>- Képesnek tartalak olyan okosságra, hogy a magad sorsát jól megkovácsoljad. A
                  siker téged igazolt. Igen, a mi dolgunk nagyon rosszra fordult.</p>
               <p>- Mit beszélsz?</p>
               <p>- Azt, hogy Corvinék fölbontották az eljegyzést a kis Erzsébet és Gyurka öcsém
                  között. Hogy ezzel a vagyonunkat, a hatalmunkat, és a princ kilátásait felényire
                  apasztották. Vagy nem látod, hogy Frangepánék már itt orcátlankodnak a Jagelló
                  körül? Nem tudod, hogy Corvin özvegye, Beatrix asszony a Hochenzollern
                  Brandenburgi György gróf jegyese? Ulászló unokaöccseé, aki olyan szépen járta a
                  lengyelt?</p>
               <p>- Ezt igazán nem tudtam, - hökkent meg Imre.</p>
               <p>A lány a száját biggyesztette.</p>
               <p>- Az özvegyet az őrgróf ur, Gyurka volt mátkáját pedig Patócsy Mihály gyürüzte el.
                  Hja barátom, Szathmáry nem szundikál a kancellári székben! Bár hiszen minek
                  magyarázzak én itt neked? Tudod te mindezt, nálam is jobban.</p>
               <p>- Nem igaz! Borbála, esküszöm...</p>
               <p>Imre felszökött. Hanem hogy egy fényes tüzsárkány épp rájuk világitott, csak
                  megint a helyére zökkent.</p>
               <p>Borbála folytatta tovább mozdulatlan arccal.</p>
               <p>- Bizony csöndes tanya lett Trencsén és Szepesvár! Olyan, amilyennek te szeretted
                  volna valaha. A főnemesi vendégek, a bratinázó urak nagyon megritkultak. És
                  mostanra oda jutottunk, hogy a princ örülhet, amiért meghivást kapott a más
                  koronázásához. Ez az invitálás se Zápolya Jánosnak szólt, hanem az országos
                  főkapitánynak, akit mégse lehet ugy egész zsebre tenni. De ki törődnék azzal, hogy
                  valami Borbála nevü lány is jött vele? Szerencsém, hogy olyan előkelő ismerőst
                  találtam, mint te vagy, különben árulhatnám tovább a petrezselymet valamelyik
                  sarokban, mint az anyám.</p>
               <p>- A hercegnő körött nincs senki? - pattant fel Imre megint.</p>
               <p>Most a lány tartotta vissza.</p>
               <p>- Ó, sose buzgólkodj! Mellette a princ. Mulattatják egymást és nézhetik
                  Corvinékat, ha épp kedvük tartja.</p>
               <p>- Borbála! - csordult ki a fájdalom Imréből. - Hiszen az, amit te itt mondassz,
                  mind, mind, csupa politika! Mikor pedig nekünk két hosszu esztendő után egész
                  másvalamiről kellene beszélnünk!</p>
               <p>A lány odavillant. Kesernyés vonás jelent meg a szája körött.</p>
               <p>- Igen, - szólt, - emlékszem, hogy közben egy kis szerelmet is játszottál
                  Szepesen.</p>
               <p>- Én nem játszottam.</p>
               <p>- Hagyd csak. Velejár a mesterséggel.</p>
               <p>- Borbála! Érts meg!</p>
               <p>A fiatalember fölállt. Megpróbálta elfogni azt a legyintő fehér kezet. Hanem a
                  lány még jobban elhuzódott. Tiltólag mutatott a padra.</p>
               <p>- Maradj! Onnan is megértelek. És tudom, amit mondani akarsz. Azt, hogy két év óta
                  lettél valaki. És hovatovább ennél is több leszel. Helyes. Igy legalább majd
                  könnyebben viseled azt az egy balsikert, amit nálam fogtál. Nem a princ hugánál,
                  nem a Zápolyánál, hanem Borbálánál. Végeztünk Czibak Imre. Mehetünk, kiki a maga
                  utjára.</p>
               <p>Fölkelt és vontatott lépésekkel a gloriett kijárata felé tartott.</p>
               <p>Imre két karjával fogta el az ajtót.</p>
               <p>- Borbála, nem engedlek innen, amig meg nem hallgatsz. És meg kell hallgatnod, ha
                  az életem árán is! Jó, ne legyen hát titkom előtted. Ha ez a titok köztünk áll, én
                  magam oldom fel rajta a zárat. Akkor aztán a Zápolya-lány lesujthat, de az én
                  Borbálám csak fölemelhet engem. Igen, én elhagytam a princ táborát, éppen mert
                  szerettelek és mert akkor is téged szolgáltalak, meg Jánost. Akarod tudni,
                  hogyan?</p>
               <p>- Akarom.</p>
               <p>- Nos, akkor tudd meg, hogy János palástja alatt a legocsmányabb összeesküvés
                  készült, ami emberi észben megfoganhat.</p>
               <p>A lány megrebbent.</p>
               <p>- Ki ellen? - kérdezte fojtva.</p>
               <p>- Egy gyermek ellen, aki még meg se született. Akinek az volt minden büne, hogy
                  koronát kellett volna viselnie, ha a világra jön. És ezért, Borbála, ezért, az
                  anyára is ott várt a halálos méreg! Óh, pokoli biztossággal volt előkészitve
                  minden!</p>
               <p>- És te megakadályoztad?</p>
               <p>- Ugy van.</p>
               <p>Borbála minden izében reszketett. A fogai hallhatólag összeverődtek. Jéghideg
                  ujjai megragadták azt a forró kezet.</p>
               <p>- Hogy jöttél rá a dologra? - pihegte.</p>
               <p>- Véletlenül, aranymadaram. Szolgálatban voltam a princ mellett és ott hallottam
                  egy olyan beszélgetést, amit a princ nem érthetett meg, mig én megértettem. Mert
                  nekem akkor már kezemben volt a titok kulcsa. Tudtam, hogy a királyné mellé
                  méregkeverő vajákos asszonyt loptak.</p>
               <p>- A nevét! A nevét!</p>
               <p>- Ne kutasd, kedves.</p>
               <p>- Van bátorságom szembenézni akárki arcával.</p>
               <p>- Kivánod?</p>
               <p>- Követelem.</p>
               <p>Imre lehajtotta a fejét.</p>
               <p>- Giovanna, - felelt halkan.</p>
               <p>A halvány arcot egyszerre elfutotta a rózsaláng. Borbála megrázkódott.</p>
               <p>- Az anyám! - kiáltotta.</p>
               <p>Imre megkisérelte csöndesiteni a feltört lelket. De a lány ingerülten dobta el a
                  simogató kezét.</p>
               <p>- Ilyen gyalázat! - sziszegte.</p>
               <p>- Csillapulj, kedves.</p>
               <p>- Hagyj.</p>
               <p>A fiatalember majd elnyelte szemmel ezt a fölháborodástól szilajjá lett arcot.</p>
               <p>- Mégis, az anyád, lelkem! Nem szabad elfelejtened.</p>
               <p>- Nem is felejtettem el soha. Az akarata törvény volt előttem. Hanem, hogy igy
                  megkerült, igy kijátszottak...</p>
               <p>Imre elhátrált meglepetésében.</p>
               <p>De Borbála ügyet se vetett rá. Élesen nézett a szemébe.</p>
               <p>- Egyre felelj még csak! Szóltál te erről valakinek?</p>
               <p>- Hogy is képzelhetsz ilyet! A szerelmünkre esküszöm, hogy a világon senkinek.</p>
               <p>Imre váratlanul két kemény, fius kart érzett a nyaka köré fonódni.</p>
               <p>És az a tikkadt száj egész az arcához égve sugta:</p>
               <p>- Akkor jól van. Szolgálj engem továbbra is hüségesen. A többi az én gondom.</p>
               <p>Imre utánakapott a hintáló deréknak. Mint az életét, fogta magához, magának a
                  lányt és tartotta vasmarokkal, mig az ellenállása el nem lankadt és az illatos,
                  drága test ott pihent a karjai közt. Megmámorosodva hajolt fölé és eszeveszetten
                  csókolta, ahol érte. A lefojtott szenvedélyek kétszeres ereje feszitette ezt a
                  hirtelen rohamot. Az ösztönök érezték, hogy a nagy lobogásu tüz átgyulladt a
                  lányra is és hogy a megadása nem gyöngeség már többé, hanem kábult
                  beleegyezés.</p>
               <p>Imre rádöbbent a veszedelemre. Egyszerre elbocsátotta a zsákmányát.</p>
               <p>- Borbála! Borbála! - lihegte fölegyenesedve. - Bocsáss meg, kérlek!</p>
               <p>A lánynak tágra pattant a két szédült szeme. A pillákra könnycseppek duzzadtak. A
                  száj köré szenvedő vonás rajzolódott.</p>
               <p>- Ostoba. - Mondta.</p>
               <p>És a selymek, fátylak, futva suhogtak ki a márványoszlopok közül.</p>
               <p>Imre megkövülten nézett a távozó után.</p>
               <p>Ugy érezte, mintha egy kicsit megállt volna az esze. Ugy, mint Szepesváron, mikor
                  az egrégius szalagjait keresték.</p>
               <p>Mi volt ez megint?</p>
           <milestone n="26" unit="startSubChapter"/>
               <p rend="head">XXVI.</p>
               <p>Borbála futva ért föl a palotába. Megigazgatta a szétlazult haját és összegyürt
                  ruháit, aztán előállittatta a hintót s gyorsan elhajtatott. Mig a hercegnő
                  hazajött, ráért lehülni.</p>
               <p>Hedvig annál bosszusabbnak látszott.</p>
               <p>- Mi dolog ez, - kérdezte, - hogy igy előrejöttél minden hiradás nélkül?</p>
               <p>- El fogom mondani, de majd négyszemközt. Nem való férfi fülére.</p>
               <p>A hercegnő csudálkozva állt meg.</p>
               <p>- Borbála? Miféle hang?... Először is, János nem »egy férfi«, hanem a Zápolya ház
                  feje. Másodszor pedig, ha te azt hiszed, hogy csak mutogatni vittelek az udvarhoz,
                  akkor nagyon tévedsz. Az volt a parancsom, hogy ma puhatolózz Tomorynál, aki az
                  udvari párt főkolomposa. Megtetted?</p>
               <p>- Nem.</p>
               <p>- És miért, ha szabad érdeklődnöm?</p>
               <p>- A dolog roppant egyszerü. Putnokyék nem voltak meghijva és igy Tomory se jelent
                  meg.</p>
               <p>- Akkor hát tétlenül lebzseltél mostanáig?</p>
               <p>- Asszonyom téved. Czibak Imrével akadt igen fontos dolgom.</p>
               <p>- Ah!</p>
               <p>Hedvig fölélénkült.</p>
               <p>János sietve tette be maga mögött az ajtót. Az ilyen élénkség sok mindent
                  jelenthetett. Többek közt perpatvart is. Torkig lakott vele az utóbbi időkben.</p>
               <p>A két nő egyedül maradt. Egy darabig némán nézték egymást. Két esztendő alatt a
                  hercegnő egy nálánál még szivósabb akaratu, még hajthatatlanabb fiók-Hedviget
                  láthatott fölcseperedni maga mellett. Tudta, hogy Borbálát parancsokkal már nem,
                  csak nehány rejtett rugó helyes kitapogatásával lehet kormányozni.</p>
               <p>Óvatosabban mondta:</p>
               <p>- Helyesen itéled meg, hogy Tomory és Czibak, a kettő egyre megy. Szükséges
                  látnunk, hogy mit forralnak még ellenünk, miután a princ párthiveit
                  elidegenitették tőlünk. És az az áruló cenk is, milyen ujabb árulásra készül.</p>
               <p>- Kit tisztel meg anyám, ezzel a hizelgő jelzővel?</p>
               <p>- Azt, akit illet. A házunktól elszökött kémet, Czibak Imrét.</p>
               <p>- Ismét tévedés, - koppant le Borbála. - Czibak Imre nem kém és nem áruló. Ha
                  ellenséges szándékkal lenne irántunk, rég keresztül-vihette volna. Olyan titkot
                  tud, amivel összetörhetné Jánost.</p>
               <p>- Ugyan! És mi az a titok?</p>
               <p>Borbála élesen az anyja szemébe nézett.</p>
               <p>- Lajos király születésének körülményei, - felelt nyomatékosan. - Az a dolog,
                  amiről asszonyom elfelejtett engem tájékoztatni.</p>
               <p>Hedvig leejtette a selyemkeztyüjét. Fehér lett, mint a nyakbodra.</p>
               <p>- Mit ösmerhet Czibak erről az ügyről?</p>
               <p>- Mindent. Parancsol még valamit asszonyom?</p>
               <p>Hedvig igyekezett összeszedni magát. Kurtán biccentett.</p>
               <p>- Köszönöm. Épp elég egy lélegzetre. És arra, hogy védekezzünk.</p>
               <p>- Milyen irányban?</p>
               <p>- A további árulások ellen. Amit Czibak tud, az nem titok Tomory előtt se.
                  Bornemisszánál folytatódik a láncszem és bezárja Szathmáry György.</p>
               <p>- Ma este a harmadik tévedés anyám.</p>
               <p>- Mennyiben?</p>
               <p>- Czibak nem beszélt.</p>
               <p>- Megteheti holnap. Nincs veszteni való időnk.</p>
               <p>- Ha nem titok ez az ujabb terv, szabad talán hallanom, hogy mit határozott anyám
                  a fogarasi kapitány felől? Vagy itt is vak eszköznek szánt?</p>
               <p>- Ugyan ne bosszants kérlek! Megelégeltem már ezt az ironikus hangot!</p>
               <p>A hercegnő leült. Aztán megint fölkelt és gyors léptekkel kezdett föl-alá
                  járni.</p>
               <p>- Egy bizonyos, - mondta. - Ezt az embert el kell némitani. Bármi áron.</p>
               <p>- Ugy, mint Giovannát?</p>
               <p>- Eh! Itt nem kisérletezhetünk. Biztosra kell mennünk.</p>
               <p>- A tőr?</p>
               <p>- Valószinüleg.</p>
               <p>Borbála csöndesen ingatta a fejét.</p>
               <p>- Asszonyom, helytelenül számit. Ez a terv rossz. Még a Lajos-féle tervnél is
                  rosszabb.</p>
               <p>- Miért?</p>
               <p>- Mert kivihetetlen.</p>
               <p>- Ugy találod?</p>
               <p>- Igen. Tulságosan nagy akadálya van. Olyan, akit nem lehet átlépni.</p>
               <p>- Kicsoda?</p>
               <p>- Én magam.</p>
               <p>A két nőnek összevillant sárgán a szeme, mint két ugrásra készülő macskának.</p>
               <p>A hercegnő szökött elsőnek. Gunyosan elbiggyesztett szájjal vetette oda:</p>
               <p>- Eddig elfelejtettem engedélyt kérni tőled, mikor a házunk érdekében
                  cselekedtem.</p>
               <p>Borbála hunyoritás nélkül felelt.</p>
               <p>- Eggyel több ok arra, hogy ezt a végzetes hibát többé el ne kövesse anyám.</p>
               <p>- Tehát ugy gondolod, hogy mostantól kezdve a tanácsodhoz kell folyamodnom?</p>
               <p>- Több, mint kivánatos.</p>
               <p>- És az adott esetben mi volna ez a bölcs utmutatás?</p>
               <p>- Hogy hagyja asszonyom Czibak Imre fejét a nyakán. Nagyon jól ül az ott.
                  Esztelenség is lenne bolygatni. Sokan keresnék. Elegen hátat forditottak már
                  nekünk, egyéb se hiányzik, mint hogy tetejébe magunkra vaditsuk Bihart.</p>
               <p>Hedvig nem felelt mindjárt. Néhány pillanatig megütközve nézte az előtte álló
                  lányát. A zöldesen fénylő szemekből a saját elszánt tekintete villogott rá, annyi
                  éleslátással és értelemmel, hogy végül is mérlegelnie kellett azt, amit
                  hallott.</p>
               <p>Felvonta a vállát.</p>
               <p>- ... pas faim de votre protégé. De hát akkor milyen módon gondolnád bekötni a
                  száját? Ki biztosit róla, hogy csendben marad?</p>
               <p>- Sőt mi több, a hivünk. Én, asszonyom.</p>
               <p>Borbála fölvetette a fejét. A szőke fürtök hintáltak a bogláros párta alatt.</p>
               <p>A hercegnő a kandallóhoz támaszkodott. Szája köré gőgös vonás rajzolódott. Meg is
                  keményedett ott.</p>
               <p>- No lám, - intett. - És mik lennének az eszközeid?</p>
               <p>- Csak egy van. Én magam. Czibak Imre barátunk és szövetségesünk lesz egy
                  életre.</p>
               <p>- Te pedig az övé, ha nem csalódom.</p>
               <p>Hedvig hüvösen mosolygott most már.</p>
               <p>- Helyes, - szólt. - Füzz lakatot Czibak Imre szájára és légy hozzá kedves.</p>
               <p>- Asszonyom beleegyezik?</p>
               <p>Borbála homlokán átfutó árnyék volt a gyanú.</p>
               <p>De a hercegnő negédes hangon felelt.</p>
               <p>- Annyira, hogy magam is látni szeretném azt az imposztort. Meggyőztél egészen.
                  Nincs értelme többé semmi feszültségnek köztünk.</p>
               <p>A két nő széjjelvált.</p>
               <p>Egyik se árulta el amit gondolt.</p>
           <milestone n="27" unit="startSubChapter"/>
               <p rend="head">XXVII.</p>
               <p>A história-rovók 1510-et irtak. Két esztendő szárnyalt át gyors suhanással a budai
                  kastély fölött is. És Ulászló még mindég élt. Már a csudával volt határos, hogy mi
                  tartja össze ezt a minden tagjában külön halódó testet. De a váz ellentállt. Az
                  átutazó nemesek hiába keresték a fekete zászlót a palota ormán.</p>
               <p>A király a várkert udvarán üldögélt a napon. A gyermekek távolabb a füvön
                  játszadoztak a dajkájukkal. Ulászló Landeresius Dezsővel próbálta elverni nyügös
                  unalmát. A francia a megboldogult királynő kamarása volt, aki urnőjével került
                  annak idején a Hétvezérek alkonyodó országába. Mióta a főurak és főpapok
                  elhuzódtak a leszegényedett udvartól, a király el nem bocsátotta magától a
                  franciát.</p>
               <p>- Csak te maradtál már nekünk, - sopánkodott. - És te se tudom, hogy meddig.
                  Napról-napra fogy a hiveink száma, mióta a morbus galecus megint felütötte a
                  fejét. Ha ez igaz, itthagyjuk Budát és megyünk Pozsonyba. Kilencvenhatban is igy
                  tettünk. Akkor is »pestis« volt fiam! Borzasztó betegség! Zsámbékon vadászgattunk,
                  mig kidühöngte magát a járvány. Nem hallottál valami uj prognozist, édes
                  felünk?</p>
               <p>- Nem.</p>
               <p>A kamarás ur elvörösödött és gyorsan lehuzgálta bársony ujjasán a csipkét. Másik
                  kezével homlokába nyomta a hajfürtjeit.</p>
               <p>Ulászló tovább siránkozott.</p>
               <p>- Nagyon féltjük a gyermekeket. Inkább egyébben huzzuk még összébb magunkat, de az
                  orvosoknak minden nap végig kell vizsgálniok őket. Nem tudsz valamit Bakács
                  urról?</p>
               <p>- Nem.</p>
               <p>- Mostanában nagyon ritkán látjuk. Talán csak nem haragszik ránk valamiért?</p>
               <p>- Nem tudom, sir.</p>
               <p>- Eh, - legyintett a király türelmetlenül - Te senkiről se tudsz semmit. Unalmas
                  fráter vagy, Landeresius. Hoztál legalább valami könyvet, amivel
                  szórakozhatnánk?</p>
               <p>- Igen.</p>
               <p>- Kitől való?</p>
               <p>- Burckhauseni Grünspck József irta kilencvenhatban, amint látom. Miután fölséged
                  egyre a járvány miatt aggódik, gondoltam, hogy ez fogja érdekelni legjobban.</p>
               <p>- És ezt helyesen is gondoltad Desiderius! Nagyon okosan gondoltad. Az ember
                  sohase tudhat eleget ezekről a dolgokról. Hidd el!</p>
               <p>Landeresius megvárta, mig a király megint elfordul egy őrködő pillantást vetni a
                  gyermekek felé. Akkor hamar előbujt a csipkeujjasból és föllapozott egy
                  oldalt.</p>
               <p>- Brant Sebestyén igy ir a dologról felség:</p>
               <p>»Hic Latium atque Italos invasit, ab Alpibus extra</p>
               <p> Serpeus Germanos Istricolasque premit,</p>
               <p> Grassatur mediis jam Thracibus atque Bohemis</p>
               <p> Et morbi genus id Sarmata quisque timet.«</p>
               <p>- Lásd, lásd! - riadoztak Ulászló vizenyős szemei. - Mindég ebből az irányból
                  kaszál! Akkor talán nem is elég Pozsonyba vinnünk a kicsikéket? Csak volna, akit
                  megkérdezhetnénk ebben! Ó, ha mi ezt sejtjük! Dehogy is eresztettük volna el
                  Szathmáry urat Kassára!</p>
               <p>A király elhallgatott. Figyelve pislogott a virágágyat szegélyező tamariskus
                  sövény felé, ahonnan egy fiatal férfi bontakozott elő.</p>
               <p>Ulászló aggodalma egyszerre örömmé változott.</p>
               <p>- Nézd, nézd, ki jön itt! Éppen legjobbkor. Brandenburgi György hivünk és rokonunk
                  járatos a világban és a legmegbizhatóbb tanácsot fogja nekünk adni. Ülj le kedves
                  fiunk!</p>
               <p>A magas, kövérkés arcu fiatal ember egész odaért. Meghajolt a király előtt, aki
                  nyafogva kezdte rögtön örökös panaszát.</p>
               <p>- Lásd, ez a Landeresius unalmas medve. Semmi hirecskével se tudja felüditeni a mi
                  testi-lelki rabságunkat.</p>
               <p>A két udvaronc vállat vont, összenézett.</p>
               <p>Landeresius üdvözlésre nyujtotta a kezét.</p>
               <p>- Isten hozta őrgróf! Majd ha őfelsége nekem is annyi beneficiumot juttat, mint
                  kegyelmednek, akkor talán én is vigabb fickó leszek.</p>
               <p>A kéz még mindig ott állt a levegőben. Hanem a jövevény elmulasztott bele parolát
                  adni. Hátratette a magáét. Korántse gőgösen, nem haragosan, csak egy kicsit még
                  telibb szájjal mosolyogva. Hamisan kacsintott.</p>
               <p>- Szivesen üdvözlöm kiválóságodat, - sugta csintalanul, - de majd csupán ha a
                  terápiáját lefolytatta... Ha egy szép madonna megprezentel, ez ellen nem
                  tiltakozhatnék. Egymás közt azonban semmi értelme se volna.</p>
               <p>A király nyugtalankodni kezdett.</p>
               <p>- Mit suttogtok ottan? Tudjátok, hogy nem szeretjük a csöndes beszédet. Kedves
                  magyarjaink nagyonis megszoktattak a harsogáshoz.</p>
               <p>Landeresius rohamosan bucsuzott.</p>
               <p>- Sir, arra kértem az őrgrófot, hogy helyettesitsen nehány hétig felséged körött.
                  Egy rokonom érkezik Zárán keresztül, annak szerelnék elébe menni.</p>
               <p>- Megmondtam ugy-e, hogy te is itthagysz? - kapta föl a fejét Ulászló duzzogva. -
                  Hát csak menj, rossz fiu. Mi nem marasztalunk. És üdvözöld nevünkben a többi
                  főurakat is, akikre mind ráért a mehetnék.</p>
               <p>A kamarás köszönt és távozott.</p>
               <p>A király folytatta a siránkozást.</p>
               <p>- Egymás után forditanak hátat! Az egyik zárai vendéget vár, a másik a birtokát
                  bogarássza, a harmadik pedig arról alkudozik, hogy megint örökbe fogadtassa magát
                  valami jó zsiros rokonnal...</p>
               <p>- Bakács Tamás?</p>
               <p>- Az. A primás.</p>
               <p>György megmutatta a harminckét fehér fogát nevettében.</p>
               <p>- Jaj, felség, ez egyszer nem a birtokait szaporitja őeminenciája!</p>
               <p>- Hát?</p>
               <p>- Az invalidusok számát.</p>
               <p>- Mit beszélsz? - riadt föl Ulászló, a szájaszéléig fakulva. - A morbus
                  galecus...?</p>
               <p>György vigan halászgatott a zsebében.</p>
               <p>- Felséged az elébb egy kis pletykára vágyott. Ne mondhassa, hogy szükében vagyok!
                  Ime ez a kis levél, amit ma kaparintottam meg őeminenciájának irószeres
                  asztaláról. Hallgassa csak felséged!</p>
               <p>Kiteritette az összegyürt papirost és fennhangon olvasta:</p>
               <p>- »Őeminenciája a kardinális urnak leghivebb szolgája bátorkodik válaszolni a
                  föltett kérdésekre és a morbus galecus ellen javasol némi vomitus-előidéző és
                  laxativ szereket és guajacum mellett főképp kedves barátokkal vigadni, csevegni és
                  örvendezni kell. Leginkább azonban minden délután, ugy a második étkezés után
                  valamely alkalmatos hajadonnal...« Szegény kardinális, - nevetett a látogató, - a
                  maga hatvan esztendejével ugyan jókora feladat elé állitja őt Montagnana Bertalan
                  tudós professzor uram...!</p>
               <p>A királynak reszketett minden ize.</p>
               <p>- Hát már ő is! Már ő is! - tördelte a kezét kétségbeesetten. - Hol állunk meg
                  kedves György, ha már a legszorosabb környezetünk is...!</p>
               <p>- Felséged ugy találja, hogy elég friss volt a pletyka?</p>
               <p>- Dobzse. Friss és rettenetes. Rettenetes, ha mondom!</p>
               <p>- Parancsol fölséged még egy kis indiszkréciót ebből a sütetből?</p>
               <p>- Szent Szaniszlóra! György!</p>
               <p>A látogató kuncogott, mint egy vásott kölyök.</p>
               <p>- Tudja-e fölséged, hogy mért utazik Landeresius Zárába az ángyikája elé?</p>
               <p>De már erre felelni se ért rá Ulászló. A rémület csudával határos erőfeszitése
                  talpra vetette.</p>
               <p>- Ludovicus! Ludovicus! Anette! Hé szolgák! Füstölőket!</p>
               <p>Még ugyanaz éjjel utnak eredt az egész udvar Pozsony felé. Oda is követték a
                  riasztó hirek. A »pestis « nyomában járt. Akkor Ulászló bezárkózott és lefeküdt
                  ágyba. Az ételt-italt is az ablakon keresztül adogatták be neki.</p>
               <p>Tomiczky Péter épp Trencsén várában üdült, mikor a futamodás hire Hedvig
                  asszonyhoz jutott. A családi tanács aztán ugy határozott, hogy János urtól illő
                  lesz haladéktalanul részvétlátogatást tenni a királynál, aki most Szathmáry
                  György hivétől is el van szakitva.</p>
               <p>Meg is érkezett a princ hamarosan.</p>
               <p>- Felség, halaszthatatlan államügy! dugta be mosolygó arcát György úr. - Hannibal
                  ante portas!</p>
               <p>- Hagyj békén kedves felünk! Hannibal meghalt már régen, szerencsére.</p>
               <p>- Hannibal meghalt, de él Zápolya Jankó, és kétezer fegyveressel jött
                  lánykérőbe!</p>
               <p>- Ó, a Belzebub fia! - csordult ki a tehetetlenség az üldözöttből. - Be ne ereszd
                  ide hozzánk édes jó hivünk!</p>
               <p>- Akkor mit mondjak?</p>
               <p>Ulászló befordult nyögve a párnái közé. Könnyek csorogtak végig az arcán.</p>
               <p>- Mondd meg neki, hogy ezennel kinevezzük Erdély vajdájának. Hordja el magát és
                  legyen átkozott!</p>
               <p>György ur kiszeleskedett az ajtón.</p>
               <p>A király tovább sirdogált.</p>
               <p>- Ó, pan Szathmárycskó...! Mért is nem lehetsz te most itt velünk?</p>
           <milestone n="28" unit="startSubChapter"/>
           <p rend="head">XXVIII.</p>
               <p>Tomiczky ur nagyon meg volt elégedve az eredménnyel. Anna hercegnő kezét ugyan ez
                  alkalommal se sikerült János számára megnyernie, hanem a kárpótlás, ami helyébe
                  jött, maga is fölért egy kis királysággal. Az erdélyi vajda hadsereget tarthatott.
                  Nagy szó volt ez, mikor a trónon egy haldokló ült, a trón árnyékában pedig egy
                  gyermek gubbasztott, akinek gyönge életfonálkáját akármelyik pillanatban
                  elmetszheti a párkák ollója. Valami vak véletlen, vagy pusztitó gyermekbetegség,
                  himlő, gugavész. Csak a jó Isten tudja, hogy tiz esztendős korukig, amig a
                  csontjaik megerősödnek és a tejfogaikat elhányják, mi minden veszedelem nem
                  ronthat az uj sarjakra és velük együtt az országra is, ha a növendékpalánták
                  véletlenül éppen koronás királyok.</p>
               <p>János hát várt és egyelőre készült elfoglalni azt a magas méltóságot, amiből majd
                  könnyebb lesz türelmeznie a nagy aratásig.</p>
               <p>Hetvenkét vár fegyveres küldöttségei gyülekeztek Várad várában. A kiválasztott
                  bandériumok pedig elébe mentek az uj nagyurnak egész a Tisza-révig.</p>
               <p>János kiérett férfiasságában szebb volt, mint valaha. Még azok is, akiket egyszer
                  már elforgatott tőle a balszerencse szele, megint fölfedezték és megint
                  beleszerettek.</p>
               <p>A fiatal vajda jó gazdának igérkezett. Elfogadta a hódolatot és elfelejtette, amit
                  elfelejteni illik. Finom mosolygással a száján egyforma kedves volt ugy a hü, mint
                  a megtérő juhokhoz.</p>
               <p>Ő is kisérettel jött. Borbála, akit a két eseménytelen esztendő egész
                  elunatkoztatott, kapva kapott a kinálkozó alkalmon, hogy egy kicsit megmutogassa
                  magát a világnak. Imrével is találkozni akart.</p>
               <p>A fiatalok többször látták ugyan egymást a koronázás óta, Hedvig asszony magas
                  engedelmével leveleztek is sürün, de mind ez nagyon kevés volt a gyermekből
                  kifeslett lobogó vérü lánynak. Neki élő száj kellett, nem papiros-csókok. Ölelésre
                  égett, nem irott malasztra. És siettette volna egyre följebb, mindég ragyogóbb
                  magaslatra a fiatal embert. Olyan méltóságba, ahonnét majd Tescheni Hedvig is
                  észreveheti.</p>
               <p>Csak ezen a ponton különböztek össze Imrével néha. A férfinek sehogy se fért a
                  fejébe, hogy mit követelőzik rajta a szerelmese, mikor neki egy öltő gúnyában és
                  mezitláb, hajadonfővel is ugyanaz volna Borbála, mint aki most feszes diszben
                  táncoltatja mellette az arabs csikóját.</p>
               <p>- Csacsi vagy, - feddette a lány. - Hiszen nem magamért kivánom én, amit kivánok.
                  Olyan valamivel kell az anyám elé állnunk, hogy örömmel mondhasson igent. Éppen
                  azért ösztökéllek én, mert minél előbb akarok a tiéd lenni.</p>
               <p>- Szeretsz?</p>
               <p>- Szeretlek.</p>
               <p>- És ami téged illet, eljönnél hozzám igy is, aki most vagyok?</p>
               <p>- Ha nem lennék Zápolya-lány.</p>
               <p>- El?</p>
               <p>- El. Még papot se várnék, hogy összeadjon.</p>
               <p>Ejnye...!</p>
               <p>Ez egy kicsit messzebb talált szaladni, mint ahogy Imre kivánta volna. De mindegy.
                  A seb-verő játéktól kezdve ezer apró furcsaságon keresztül rég megedződött már ő
                  az ilyen elvetett szókhoz, melyek utóvégre is csak a boldogságát tulozták.
                  Tisztában volt jó előre azzal, hogy az ő szerelmesét más lenből szőtték, mint a
                  többi halandók lányait. Hanem hiszen ott volt az a mesterkélt környezet, a rang és
                  vagyon fullasztó, minden szeszélyt megmagyarázó beteg légköre, ami a
                  különösségeket egyszerre olyan érthetőkké tette!</p>
               <p>- Majd kinevelem belőle a rigolyákat, ha egyszer jogom lesz hozzá! - Gondolta
                  Imre. És annál sugárzóbb volt a szeretete, mert olyan valamit is talált, amit
                  megbocsáthatott.</p>
              <milestone n="29" unit="startSubChapter"/>
               <p rend="head">XXIX.</p>
               <p>A küldöttséghez a Tisza-réven tul is minduntalan csatlakoztak ujabbak. Az egyik
                  előtt egy javakorbeli, izmos szőke lovag szépelgett Jánosnak, szoborba önteni való
                  vasderesén.</p>
               <p>Imre a szemöldökét ráncolta, Borbála mellé terelte a lovát.</p>
               <p>A lány bevárta.</p>
               <p>- Mit néztél ugy az előbb?</p>
               <p>- Bolond dolog! - Derült vissza a kapitány. - Egy percig azt hittem, hogy a te
                  régi gavallérodat látom.</p>
               <p>- Miféle gavalléromat?</p>
               <p>- Hát Zsigmondot.</p>
               <p>- A lengyel királyt?</p>
               <p>- Azt.</p>
               <p>Borbála az ajkába harapott.</p>
               <p>- No az ugyan nem egyhamar fog elénk lovagolni!</p>
               <p>- Hallottál felőle azóta?</p>
               <p>A lovagnak kicsit tágabbra kerekedett a szeme.</p>
               <p>A lány vállatvont.</p>
               <p>- Hogyne. - Felelt elkedvetlenedve.</p>
               <p>- Irt nektek?</p>
               <p>- Még ne is irt volna?</p>
               <p>- Hányszor?</p>
               <p>- Háromszor.</p>
               <p>- És te válaszoltál?</p>
               <p>- Hallod, - vált ingerültté az elébb vidáman csengő hang. - De rádjött a
                  kérdezősködés!</p>
               <p>- Hiszen talán nincs titkod előttem?</p>
               <p>- Semmi titok sincs abban, ha az ember felel udvarias levelekre.</p>
               <p>- Szóval feleltél.</p>
               <p>- Természetesen.</p>
               <p>- És hányszor?</p>
               <p>- Ötször, ha éppen tudni akarod. Hanem abból két levelet az anyám diktált.</p>
               <p>Imre csak nem akart letérni a kellemetlen tárgyról. És a tekintetében most már
                  megdöbbenés felhőzött.</p>
               <p>- Eszerint, - makacskodott, - Zsigmond irt háromszor, tik meg ötször irtatok.</p>
               <p>- Igen.</p>
               <p>- Hiszen akkor két leveletek válasz nélkül maradt?</p>
               <p>- Nem nyughattál ugye, mig kivallattad!</p>
               <p>- Bocsáss meg kedves, nem arra vagyok én kiváncsi, amire te gondolsz. Azt
                  szeretném tudni, hogy miért volt olyan fontos anyádasszonynak a dolog. Nem szokott
                  ő kétszer irni olyan helyre, ahol egyszer válaszolatlan hagyták a levelét!</p>
               <p>Borbálának megkeményedett a gödröcskés álla.</p>
               <p>- Zsigmond, király. - Mondta kurtán. - Neki sok minden szabad. Olyan hatalom és
                  olyan összeköttetés, akit nem ejthetünk el könnyen. Ő valaki.</p>
               <p>- Vagyis az, ami én nem vagyok.</p>
               <p>- Olyan, amilyenné emelkedned kell. Ha a trónon nem is lehet, találkozik rá más
                  mód.</p>
               <p>Itt voltak hát megint a mindenkori surlódásuknál!</p>
               <p>A kemény szók álltak Imre szivében, mint a késpengék.</p>
               <p>Ez fájt.</p>
               <p>- Te! - mordult ki belőle a féltés. - Azt a polyákot én megölöm, ha még egyszer
                  szemtől kapom!</p>
               <p>- Tedd.</p>
               <p>- És te hagynád?</p>
               <p>- Nem érdekel. Téged szeretlek.</p>
               <p>Imre arcáról egyszerre lemultak a láva-hullámok.</p>
               <p>Ez meg jól esett.</p>
               <p>Olyan jól, hogy el lehetett benne felejteni minden rosszat.</p>
               <p>Lehajolt és megcsókolta azt az erős kezet ott az arabs ló nyakán.</p>
               <p>- Tomoryt a vajda mellé választották konziliáriusnak. Én leszek most a fogarasi
                  főkapitány, - mondta nagyon alázatosan.</p>
               <p>A két csikó vigan szöktetett tovább az uton.</p>
           <milestone n="30" unit="startSubChapter"/>
               <p rend="head">XXX.</p>
               <p>Ihráz alatt Borbála János mellé szegődött. Valamit suttogtak félhangon. A lány
                  mosolyogva magyarázott, János bólogatott. Jókedvüeknek látszottak mind a
                  ketten.</p>
               <p>- Helyes, biccentett végre a vajda. - Ezt meg is csinálhatjuk. Előre küldök
                  mindjárt egy stafétát az izenettel.</p>
               <p>- Nem jobb lenne váratlanul?</p>
               <p>János körülnézett a hullámzó tömegen.</p>
               <p>- Nem, - felelt aztán. - A meglepetéshez sokan volnánk.</p>
               <p>- Én se ugy gondoltam, hogy valamennyien menjünk. Csak mi, meg páran az urak
                  közül.</p>
               <p>- Jó.</p>
               <p>A vajda előre ugratott. Külön hivta a maga embereit. A többi lekanyarodott a
                  szentandrási uton.</p>
               <p>- Hát ezek mért váltak el? - kérdezte Imre, mikor Borbála megint visszajött.</p>
               <p>- Előre igyekeznek szállást csinálni.</p>
               <p>- És mink?</p>
               <p>- Megyünk utánuk.</p>
               <p>A lánynak ragyogott az arca. A szeme zavartalan kék volt. Nem látszott most benne
                  egyetlen sárga cirom se. Egész gyermekké fiatalodott igy.</p>
               <p>Imre kedvtelve nézte. Megfürdött a lelke Borbála napsugaras örömében. Fel is fért
                  rá! Mióta Várad felé közeledtek, egyre nagyobb nyomottság lett fölötte urrá. Ez az
                  évek előtt elhagyott táj, az ismerős ég, a szelid halmos lankák és a Körös szőkén
                  fodrozódó vize, mind az otthon drága emlékeit muzsikálta a lelkébe. Az otthont,
                  amit azóta se látott, hogy kiszárnyalt belőle. A kastélyt, ahol gyermek-örömeit
                  élte, gyermek-háboruit vivta és ahol két kedves öreg szüle bizonnyal nem is sejti,
                  hogy milyen közel hozzájuk visz el a világba kirepült fiu utja!</p>
               <p>Ha tudta volna, hogy erre kerülnek, akkor engedelmet kér, hogy beszökhessen. Igy
                  már nem illenék rendet bontani.</p>
               <p>Majd, majd! Ha egész a saját ura lesz! Ha függetlenül intézheti a maga sorsát!
                  Szabad egyszer örülnie neki is. Fogaras ura nagyobb ajtót is nyithat a vén szittya
                  neheztelő szivébe, mint igy. Nemsokára eljön az ideje, hogy az uj tisztségét
                  elfoglalhatja és akkor büszkeséggel toldhatja meg a betoppanást!</p>
               <p>Lassankint elszünt a háborgása, de azért szontyolodott maradt. Borbála hát
                  elővette minden tudományát, hogy a maradék felhőt is elüzhesse arról a szép
                  sugárzó homlokról, mely ugy világitott és ragyogott a szelid ősz-reggeli napban!
                  Beszélt neki az emlékeikről, terveikről és mindenről, amiről tudta, hogy amannak
                  kedves. Sikerült is lassacskán magába felejtkeztetnie az előreszaladt lelket.</p>
               <p>Imre csak akkor vette észre magát, mikor a jobbkézt eső kis erdő felül hirtelen
                  fegyveres csapat kanyarodott rájuk szembe.</p>
               <p>Egy pillanatra elakadt a lélegzete is.</p>
               <p>A palotai uton jártak, nem messze a Körös-gázlótól. És azok a villogó kardu
                  darabantok a Czibak-szineket viselték.</p>
               <p>És az a hang...!</p>
               <p>Álom játszik vele, hogy az apjáéra vél ösmerni benne?</p>
               <p>Az urak előttük tolongtak, nem láthatott semmit. Hanem a szive, az nagy
                  oda-ütésekkel harangozott valami édesbus sejtelemre.</p>
               <p>Hallotta, amint ott elől János mondta:</p>
               <p>- Ez itt Erdély nemességének legjava, bátyám. Sokan vannak, igy nem ismerheti
                  mindet. De egyre emlékszik közülük talán.</p>
               <p>- Már öcsém, akár ösmerem, akár se őket, a kapum nyitva áll előttük. Hozott Isten
                  mindőtöket, - szólalt megint az a hang, mely ugy átjárta Imrét, mintha a vére
                  hullámain futna tovább.</p>
               <p>A kapitány Borbálára tekintett. A lány sugárzott. Intett, hogy menjen előre. Hanem
                  akkorra már szembejött János.</p>
               <p>- Fogaras főkapitányát hadd prezentálhassam kegyelmednek! - kiáltott vigan.</p>
               <p>Egy pillanat és Imre lova odahorkant a kis tisztás közepére. Táncos kedvü mén
                  kapálta ott a porondot. A nyergében vállba-zokkant emberóriás. Mintha fehér
                  lantornán keresztül csillantotta volna elő a multból a fogarasi főkapitány
                  emlékezete. Már talán nem is tudna medvét ölni többé az a medveölő! Lődörög a
                  karja a dolmányujjban. Jobbkeze fonnyadtan csüng le mellette. A szárat a balban
                  tartja. Jobb oldalára kötve a kard.</p>
               <p>Az a heved-öv...! Fele annak, ami volt valaha. A feszes derék megpőtyedt, lazán
                  bukik előre. A vállak kicsucsosodnak. Ütközik belőlük a csont. A domboru mellkas
                  behorpadva, mint besüppedt sirja nótás tegnapoknak. Az élet tulbőségének
                  szedervirágai lesárgultak a megfogyott arcról. Csak az a két kiülő, vérelfutott
                  barna szem tekint még elő régi csillogással a szakáll, haj és bajusz egybeömlő
                  fehérségéből.</p>
               <p>A régi csillogással, uj csodálkozással. Nézi, bámulja egymást a két férfi. A
                  medve-ölőnek elnyilik a szája. A vendégváró és a látogató összerebbennek, mint két
                  csókolózó sas.</p>
               <p>- Apám!</p>
               <p>- Imre!</p>
               <p>Az urak most vették észre, hogy meghültek az utban. Sürgősen elforgolódtak.
                  Itt-ott előkerültek a keszkenők is.</p>
               <p>A vén szittyából rekedten próbálkozott ki a régi harsogás.</p>
               <p>- A ragyabunkóját! Talán csak nem maradunk idekint az uton?</p>
           <milestone n="31" unit="startSubChapter"/>
               <p rend="head">XXXI.</p>
               <p>Imre ott állt az apja, anyja, meg a Péter fiu közt.</p>
               <p>- Hadd lám, te! Mutasd magad! Nagyobb lennél nálam?</p>
               <p>- Jó ujjnyival, apám.</p>
               <p>- És ez a dolmány itt, végig te vagy?</p>
               <p>- Végig bizony, édes anyámasszony! Megtapogathatja. Mink Czibakok nem tömjük
                  ronggyal a kebelünket. Ugye apám?</p>
               <p>- De nem ám, kutyafékom!</p>
               <p>- Aztán igazán főkapitány lettél?</p>
               <p>- Itt a donációs levél a zsebemben. Megmutassam?</p>
               <p>- Hagyd. Majd odabent. Előbb ezt a kölyket nézd itt! Derék legény a Petykó. Mi?
                  Hozzád hasonlit.</p>
               <p>- Bizony öcskös, mintha magamat látnám a te korodban. Talán valamivel kisebb a
                  körtehajigálód.</p>
               <p>- Nem is nőlök akkorára, mint bátyám!</p>
               <p>- Sose busulj. Legalább kevesebbel beéred fölöstökre, mint én.</p>
               <p>- Hogyhogy?</p>
               <p>Imre büszkén törülte félre a csinos mokány bajuszkáját.</p>
               <p>- Hát, - kevélykedett, - én nem adom egy sódaron alul.</p>
               <p>- Együltödben?</p>
               <p>- Együltömben.</p>
               <p>- No ez már beszéd. Tulteszel apádon. Früstökre én csak egy lud erejéig tudtam
                  fölvinni.</p>
               <p>A nagyasszony belecsipogott.</p>
               <p>- Mióta a baj elérte szegényt, alig egy gyönge pulykafit fogyaszt reggelire!</p>
               <p>A hang sóhajtós volt. Egy kicsit megfeküdte Imrét. Elbuslakodva ballagott az apja
                  után a másik szobába, ahol a vendégség ugyan derekas buzgalommal kezelte a savanyu
                  érmellékit. A kis Csáky Cili ott forgolódott köztük tálakkal és poharakkal. Hol
                  itt kinálkozott, hol ott.</p>
               <p>Megnyult a csöppség alaposan. Nem kellett többé kinyitni előtte az ajtót. Maga is
                  fölérte a kilincset Egész ügyesen adta már a kisegitő házikisasszonyt. A
                  rokolyácskája is megnőtt vele együtt. Bokáig takarta a csitri hajadonkát.
                  Egyébként olyan volt, mint régen. Éppen, hogy a piszéje köré verődött ki néhány
                  apró szeplő. Hanem azért szerette itt mindenki, a szeplőivel együtt.</p>
               <p>Csak Borbála huzódott hátra tőle, mikor a nyalánksággal hozzá ért. Szepesen nem
                  szoktak ilyentájt vastag-étellel kollációzni. Itt-ott csipkedtek egy kicsit, azt
                  is állva, futva.</p>
               <p>Valahogy nem tetszett most a lánynak ez a nagy körbetelepülés, ez a szipogás és
                  hörbölés. Mintha csupa félholtra éhezettet akarnának egyszerre helyreétetni!</p>
               <p>Bántotta Lőrinc ur nyers hangja is. Minduntalan félrekapta a fejét, valahányszor
                  az öreg kiszalajtott valami nem tulságosan szelid tréfát a bajusza mögül.</p>
               <p>Ez lesz az ő ipa?</p>
               <p>Ennek a lármás vénembernek fog ő kezet csókolni? És az majd épp ugy lapockán
                  veregetheti őt, mint a bemutatkozásnál?</p>
               <p>Erre a gondolatra elpárolgott minden magával hozott vigsága. Már Imrét se látta
                  olyan sugárzó szépnek, olyan kivánatosnak, mint ott kivül, a tarlóvirágos,
                  aranyzáporos mezőn.</p>
               <p>Egyre több és több hasonlatosságot fedezett föl benne az apjával.</p>
               <p>Ha az a kis mokány bajusz egyszer megered, épp ugy fog a szakállba fonnyadni, mint
                  Palota uránál. A szemek ugyan még bent csillognak a tömött huspárnákban, de
                  egy-két esztendő, meg a hires Czibak-étvágy, a bőven forgatott kupa és azok is
                  kidüllednek majd. A tiszta szemfehérjét be fogják futkározni azok a csuf piros
                  erek.</p>
               <p>Borbála elfordult és próbált elfordulni a saját gondolataitól is. Hanem az
                  igyekezete kárbaveszett. Egyre rosszabbul érezte magát ebben az olajos vászonnal
                  beragasztott ablaku házban, ebben az avitt posztós házöltözékü, egyszerü szobában,
                  ahol a Boldogasszonylevél édeskés illata terjengett, és ahol a pompának, a
                  mükincseknek sehol semmi nyoma.</p>
               <p>Idegenül feszengett a poharazó vendégek között.</p>
               <p>Szembe vele megint recsegett Czibak ur hangja.</p>
               <p>- Most aztán még arra felelj, hogy fogarasi főkapitány léttedre kit uralsz
                  gazdádnak, fiam? Hogy kerültél megint Jánoshoz? Talán otthagytad Tomory
                  bátyádat?</p>
               <p>A hangban eluszott neheztelés vibrált.</p>
               <p>János megérezte és ő sietett felelni.</p>
               <p>- A kegyelmed fia Fogaras végházának főkapitánya és legfőbb erőssége az erdélyi
                  vajdának is. A mi legjobb hivünket becsülje benne bátyám!</p>
               <p>Lőrinc ur hátraejtette a fejét. Szakállsörtéi vizszintesen álltak a levegőben.</p>
               <p>- Üssön belém a menykő, édes öcsém, ha egy mukkot is értek ebből a furcsa
                  állapotból, ami köztetek van. De ha te mondod, hogy nincs semmi vádad a fiam
                  ellen, akkor nem is vagyok kiváncsi többre. Igaz, hogy a mi időnkben csak egy urat
                  szolgáltunk, a másiknak pedig bevertük a fejét, hanem az más világ volt.</p>
               <p>Senki se felelt, a szobában csönd lett. Nyilott az ajtó. Imre mintha a vén Mátyást
                  ismerte volna meg abban a fehér szőr-gombolyagban, aki most az apja elé állt.</p>
               <p>Lőrinc rávakkant a vén hajdura.</p>
               <p>- No te kötnivaló! Hát elintézted?</p>
               <p>- Igenis igen.</p>
               <p>- Az ut?</p>
               <p>- Fölszórattam cseréppel. Azon keresztül ugyan lovas el nem kepickél! Mind
                  lesántul.</p>
               <p>- Helyes. A kötél?</p>
               <p>- Meghuzattam átlósan. A Lőrinc-kaputól a nagy szilfáig. Keresztül bukik rajta
                  minden szekér, ami az uton jár.</p>
               <p>- Jól van.</p>
               <p>- Miben töri a fejét kegyelmed, Lőrinc bátyám? - kiváncsiskodott a vajda.</p>
               <p>Palota ura vigan sodorgatta a bajszát.</p>
               <p>- Nem nagy dolog, öcsém. Csak vendéget fogunk. Mióta rájöttem a módjára, tizen
                  alul sohase ülünk asztalhoz. Vigyázzatok, hé, - kiáltott a hajdu után. - Nehogy a
                  papot fogjátok meg! Jön az anélkül is, ha ugyan oda nem tartja Miklós deák Csáky
                  uraméknál.</p>
               <p>- Fülöp pátert?</p>
               <p>- Azt.</p>
               <p>- Miklós deák?</p>
               <p>- Persze. A Szent Katalin-béli rektor. Rájuk jött ujabban, hogy a parasztokat
                  dajkálják. Még a végén szarvat növesztenek a buta fejökre!</p>
           <milestone n="32" unit="startSubChapter"/>
               <p rend="head">XXXII.</p>
               <p>Czibakné nemzetes asszony nagyon meg akarta becsülni Zápolya urék kisasszony
                  lányát. Éjszakára bevitte magához az ágyasházába alunni, hogy denevér el ne
                  ijessze, bagolyhuhogás föl ne rémissze álmából a távoli vendégszobában. Mert
                  bizony a szakállszáritókban fészket ver a levegőnek ez a vágáns népe és aki meg
                  nem szokta, könnyen megretten tőle.</p>
               <p>A lány huzódozott. De hogy János szigoruan ráintett a szemével, csak utána
                  kölletlenkedett mégis a szövétneket tartó, fejkötős kis öregasszonynak. Hagyta
                  magát megfésülni, vánkosok közé babuskálni, pedig a bőre borsódzott annak az
                  aszaltszilva módjára összeráncosodott öreg kéznek minden érintésétől.</p>
               <p>Mikor aztán a szövétnek elaludt, egyszerre rohanta meg ennek az egész keserves
                  napnak minden rossz emléke. A hátba-puffantások fölsajogtak. A szörbölések és a
                  harsány nevetések kihozták a sodrából. A nagyasszonyka rá-ráfelejtkező tekintete
                  felbőszitette. De legfőképpen Imre.</p>
               <p>Milyen nevetséges pulyává gyerekült itthon! Hogy járt-kelt az a nagy ember ezekben
                  az alacsony szobákban! Mintha valami fejedelmi kastélyban kevélykednék! A két ökle
                  folyvást zsebbegyürve. Majd szétfesziti az ajtókat a nagy büszkeséggel.</p>
               <p>Ugyan mire olyan büszke? Erre a bagolyfészekre? Tizszer belefért volna az egy
                  Szepesvárába, minden bőregerestől. És a szeme szüntelenül kérdezte: Ugy-e szép
                  nálunk? Ugy-e jó minálunk?</p>
               <p>Érezte Borbála, hogy még egy éjszakát se birna ki többé ebben a levendulaillatu
                  ágyban, ezek közt az ósdi szagot lélegző falak, megrokkant öregek közt, nemhogy
                  örökösen!</p>
               <p>Igen, de hát akkor mi lesz? Hogy lesz majd velük? És mit kezdjen Imrével, akinek
                  csak ma reggel is ugy elkötelezte magát szépszókkal, szerelemmel és akinek két
                  erős karját jobban érezte, jobban vágyta ebben a gyönge órában, mint valaha?</p>
               <p>Ó, akárhogy fog is hasonlitani esztendők multán az apjához, ma még hegyesen áll a
                  csókos bajsza, a szemek is tisztán ragyognak a sürü pillák alatt és az egész
                  fiatal férfi egyetlen nagy igéret, vérgyujtó öröm, ölelkező beteljesedés.</p>
               <p>Rettegi és irtózza a későbbi énjét, hanem a mait, azt kivánja. Az kell neki!</p>
               <p>Miért is jött ő ide, hogy homályossá zavarja magának a pohár tiszta vizet?</p>
               <p>Átkozta a percet, ami erre vetette. Gyötrődve dobálózott a tulságosan puha és
                  tulmeleg párnák közt. Mind nehezebben nyelegette azt a gombócot, ami folyvást
                  feltolakodott a torkán.</p>
               <p>A könny ellepte a szemét. Egyszerre fuldokló zokogásban tört ki. A hangok
                  visongálva szakadtak ki a száján, visszafojthatatlanul.</p>
               <p>A nemzetes asszony egy pillanat alatt kint volt az ágyból. Már égett is a
                  szövétnek. Jó Czibak Lőrincné ott állt a nyoszolya mellett. Próbálta
                  helyresimogatni, megnyugtatni a vergődő lányt, hanem az ökölbe szoritott kéz
                  csapkodott, az a két smaragdszem forgott, a fehér fogak csikorogtak, mintha
                  harapni akartak volna.</p>
               <p>Palota nagyasszonyának hirtelen rideggé fagyott az aggódó arca. Leült az ágya
                  szélére s onnan várta, mig elmulik ez a különös vihar. Aztán eloltotta a
                  szövétneket és keresztet vetett.</p>
               <p>- Ments meg Uram minket a gonosztól, ámen...</p>
               <p>Hajnalig se jött álom a szemére.</p>
           <milestone n="33" unit="startSubChapter"/>
               <p rend="head">XXXIII.</p>
               <p>Hasztalan szedte ki a Lőrinc ur a hintó-kerekeket és hiába istenkedett a
                  nagyasszony. Másnap tovább kellett menniök a vendégeknek.</p>
               <p>Borbála hátrahuzódott a parolázó uraktól. Nem látszott már semmi baja. Csak sápadt
                  volt egy kicsit és a szeme körött felhőzött könnyü kékes árnyék. A bucsuzásnál
                  megkisérelt még mosolyogni is. Megkönnyebbülten, mint aki nagy veszedelemből
                  szabadul. Szerencsére, a hátbadöccentések ezuttal elmaradtak. Lőrinc ur épp hogy a
                  két ujját nyujtotta oda. Elég volt abból a lánynak egy is!</p>
               <p>A nemzetes asszony se engedte megcsókolni a kezét. Hát azt se erőltette valami
                  tulságosan. Hagyta Imrének az édeskedést. Az annál derekasabban kivette a részét
                  mindenből.</p>
               <p>Lőrinc ur háromszor is visszakiáltotta a fiát a kapuból. Mintha nem győzné eléggé
                  megnézni. És mintha nagyon féltő aggodalommal nézné. Anyókának is gond barázdálta
                  az arcát. Reszkető öreg szája szüntelenül morzsolt, mint egy szürke kis egérnek.
                  Minduntalan kikivánkozott rajta valami. De az a szép óriás-gyermek olyan
                  napsütéses, olyan boldog volt, hogy mégse mondott neki semmit. Hagyta menni
                  háboritatlanul a maga utján.</p>
               <p>Mikor a hid eldübörgött utána, a két öreg visszatopogott a házba. Lőrinc megfogta
                  az asszonya két kezét és mélyen egymás szemébe néztek.</p>
               <p>Egyik se szólt egy szót se, mégis egymásba láttak.</p>
               <p>Aztán a nagyasszony dolgai után nézett. A hálóházban vetetlenül maradtak az ágyak.
                  A magáét feltornyozta, a másik előtt megállt. Hosszasan eltünődött mellette. Majd
                  gyorsan lehántotta a meggyürt lepedőt, vánkostokot, diktahéjjakat. Két ujjal
                  sarokba hajitotta a holmit s odaintette a szolgálót.</p>
               <p>- Eregy fiam, vesd a szapulóba!</p>
           <milestone n="34" unit="startSubChapter"/>
               <p rend="head">XXXIV.</p>
               <p>János ünnepélyes erdélyi bevonulása megtörtént. Fábián napján, a gyergyói
                  havasokban, megtartotta a hagyományos bölényvadászatot is. Most már körülnézhetett
                  a vajdaságban. Csak itt világlott rá egészen, hogy micsoda nagy hatalom az ő
                  hatalma! Micsoda nagy szó: Erdély.</p>
               <p>Ez a nép a maga ezer veszedelemben tüzállóra égett lelkével, zsarát közt
                  melengetett hüségével, önálló gondolkozásmódjával és megpróbált türelmével, nem
                  is hasonlitott a fölvidék lassuvérü népéhez. De nem hasonlitott az anyaország
                  beteglelkü, ezer pártra szakadt és már csak gyülölködni, zsidót kergetni és
                  harácsot sóvárogni tudó magyarságához sem. Itt a tekintélyt nem a születés, nem a
                  vagyon és nem a vallás mérte, hanem a kard.</p>
               <p>A harc állandóan a levegőben lógott. A béke fölszine alatt felelősségérzéssel nőtt
                  még a buza-szár is. Csöndes és kemény fiakat nevelt, de szigoru és jogos birákat
                  is, a magyar holnapnak. Ez a föld a maga havasprémü palástjával egyetlen nagy
                  vártaköpeny, egyetlen dus lelki éléstár volt, mely biztosságot igért, meleget
                  füllt és uj életet gyüjtögetett a hanyatló Turánnak.</p>
               <p>János hamar átlátta, hogy mekkora királyság neki Erdély. Hanem a
                  szétkölletlenkedett Nemzeti Párt is ráeszmélt, hogy neki pedig mekkora erőlendülés
                  a Zápolya vajdasága! Az elbosszankodott urak egymásután találtak vissza János
                  kilincsére és a fiatal vajda valósággal megnőtt ebben a jóleső udvarlásban.</p>
               <p>Hosszan elnézte szobája falán Corvin Mátyás képét.</p>
               <p>Mennyi hasonlóság közte és a dicsőségben országló nagy nemzeti király közt! Arcban
                  és külsőségekre ugyan épp ellentéte a marcona fekete embernek, hanem a sorsuk és
                  az életkörülményeik szinte csudálatos analogiát rejtettek.</p>
               <p>Nem volt-e ő is a Nemzeti Párt vezére, mint annak idején Mátyás? Nem származott-e
                  ő is, apai ágon a népből? S az anyja, ha keményebb és abszolutisztikusabb formában
                  is, de nem volt-e mégis a nagy Szilágyi Örzsébetnek élő hasonmása? Az a szivósság,
                  ahogy hitt a fia királlyá hivatottságában, ahogy érte küzdött és imádkozott, nem
                  megismétlődő parancsa-e a magyar jövendőnek?</p>
               <p>Akadtak percek, mikor a fiatal ember a vér vak sodródásával kivánkozott az anyja
                  után. Mikor megbánta, hogy távoltartotta Erdélytől Hedvig asszonyt és Borbálán,
                  meg a fekete lovászán kivül senkit se hozott magával ide, az uj sasfészekbe.
                  Ilyenkor már-már bemártotta ludtollát a bodzalébe, hogy ir az anyjának és hivja.
                  Hanem a levél végül is csak elküldetlen maradt. János kezét megfogta az emlékezés.
                  Az a gunynév, mely miatt Hedvig asszonyt Szepesváron hagyta és amit olyan szivesen
                  ragasztottak volna rá az ellenfelei.</p>
               <p>»Katalin vajda...«</p>
               <p>Ebből a cimből nem kért. Az ő holnapjának kard a jelképe és nem a fejkötő. Elsőbb
                  dolog itt minden családi érzékenykedésnél és politikai cselszövéseknél egy
                  fegyelmezett, állandó hadsereg. Ez legyen a támasza, meg a hetvenkét vára! Jobban
                  politizálnak azok, a világ legagyafurtabb politikusainál is.</p>
               <p>Igy gondolkozott János.</p>
               <p>Hja, Hedvig asszony helyén Tomory Pál állott!</p>
               <p>Ez az izig-vérig katonaember maga volt a szelidség és bölcs mérséklet, amint
                  letette kezéből a kardot. Egyszerre átvedlett szorgalmas hivatalnokká. Bámulatos
                  pénzügyi szakismeretei, melyeket még kincstári sótiszt korában szerzett, azonkivül
                  széleskörü kereskedelmi összeköttetései, megvesztegethetlen becsületessége és
                  törvényismerete megannyi megfizethetetlen kincsesbánya volt az uj vajda számára.
                  Tomoryt magyarok és szászok egyformán szerették és ügyes-bajos dolgaikban
                  birájukká tették.</p>
               <p>A konziliárius tudott takarékoskodni az idővel. Hajszálnyi pontossággal beállitott
                  munkarendje számolt minden kötelességgel. Rohantak a napok, de minden elhullatott
                  perc végzett cselekedetet érlelt.</p>
               <p>A vérázott ősi földből gomba módjára kezdtek kisarjadni az uj katonák és rövidesen
                  készen álltak a várak.</p>
               <p>Egy napon aztán nyugodtan jelenthette Tomory a vajdának:</p>
               <p>- No, uram, mostantól kezdve jobban ráérünk aprólékoskodni. A nagyján szerencsésen
                  átestünk. Nem kell többé a holnap miatt aggódnunk.</p>
               <p>János az ablakhoz karolta a tanácsosát. Belemosolygott a Királyhágón tul leáldozó
                  napba. Messze, a betegvizü Tisza-Duna, a senyvedő testü Pannon világ fele.</p>
               <p>- Nézze kegyelmed! Mig mi a vártán állunk, mig Erdély karja és szive a helyén van,
                  addig odaát sincs mit félniök. Hódolhatják és ehetik egymást, ahogy kedvük tartja.
                  Majd mikor eljön a nagy világvomitusz, amely kiveti magából az utálatot, leszünk
                  mink nekik friss falat, tisztult hus és csontok. Egészséges jövendő.</p>
               <p>- Erdélyből indul a megujulás, - vont vállat amaz és tünődve kémlelte az eget.</p>
               <p>A nap lebukott.</p>
               <p>Nyugat felé kigyultak a felhők fehér szélei.</p>
           <milestone n="35" unit="startSubChapter"/>
               <p rend="head">XXXV.</p>
               <p>A história-irók átforditottak az 1511-ik lapra.</p>
               <p>Bőjtmás hava előcsalta a fakadó bokrok alul a kékszemü ibolyát. Az ibolya ugyan
                  még megbujhatott a jó meleg moha-takaróban, de a história-rovók nem dughatták
                  tokjába a kalamárisukat. Azoknak most lett épp a legfőbb keletük.</p>
               <p>Érkező követek nyugtalanitó hireket kezdtek hordani a Vajdaságba. A népek
                  végzetének örök bölcsője, Kelet, megmozdult. A békességes II. Bajazid szultán
                  alatt megingott a porta selyem trónvánkosa. A harcos párt Szulejmán köré
                  csoportosult, a janicsárok fészkelődtek. Összeesküvések és orgyilkosságok kerültek
                  napirendre és munkába lépett a selyemzsinór.</p>
               <p>A levegő egyszerre megtelt feszültséggel.</p>
               <p>Az európai népek török elleni szövetsége, amivel már rég senki se foglalkozott
                  komolyan, hirtelen sürgető szükséggé vált. A lengyel udvar is fegyverbarátok után
                  nézett.</p>
               <p>Zsigmond, amilyen könnyelmü szélkakas volt lovagnak, éppen olyan erőskezü és
                  tisztalátásu lett királynak. Ismerte a saját hiveit, de ismerte a magyar nemzetet
                  is. Érezte, hogy ez az erényeiben és büneiben is rokon nép rászületett a
                  természetes szövetségre. Mindkét trónon Jagellók ülnek. A határokon ugyanazok az
                  ellenségek. A két nemzet szövetségéhez elérkezett a legkedvezőbb pillanat. Szokott
                  élénkségével azonnal terve kiviteléhez fogott. Követei megjelentek Budán. A
                  tárgyalások megindultak és eredményre is vezettek. A szerződés elkészült.</p>
               <p>Hanem a megalkotóját, Szathmáry Györgyöt, furcsa meglepetés érte! Azt tapasztalta,
                  hogy a Nemzeti Párt urai egyhangu örömmel veszik tudomásul a dolgot. A kancellár
                  előtt rögtön gyanussá lett ez a nagy loyalitás. Kezdte huzni-halasztani az
                  egyezség ratifikálását. Az események rövidesen igazolták is az óvatosságát. A szeg
                  kibujt a zsákból.</p>
               <p>Mikor Miksa császár követei megérkeztek, magukkal hozva a két dinasztia
                  összeházasitásának tervét, ugy a kis Anna, mint Lajos trónörökös számára, ezuttal
                  már nemcsak a Nemzeti Párt urai tiltakoztak a házassági terv ellen, hanem hathatós
                  segitségül megjelentek Zsigmond követei is.</p>
               <p>Most tisztán látott Szathmáry!</p>
               <p>A magyar trónöröklés kérdése épp ugy nem közömbös Zsigmond király előtt, mint
                  ahogy a Nemzeti Pártra nézve se közömbös a lengyel király szövetsége! Zsigmond
                  magához akarja ragadni a vezérpálcát!</p>
               <p>A szerződés, amit a lengyel követek egyoldaluan aláirva magukkal hoztak Krakóból,
                  rögtön teli lett hibákkal. Többek közt - szörnyüség! - egyik mondatból hiányzott
                  egy egész »és«! Csak természetes, hogy Ulászló nem hagyhatta jóvá és a lengyel
                  követek üres kézzel térhettek haza!</p>
               <p>Nem igy Miksa követei! Ők sikerrel dolgoztak s Ulászló beleegyezését és királyi
                  szavát vitték tarsolyukban, hazafelé.</p>
               <p>A sok huzavona közepén egyedül János állt nyugodtan. Neki nem kellett kapadoznia.
                  Készen volt minden eshetőségre. Az erdélyi vajda megnőtt, Transsylvania politikai
                  jelentőségét pedig gyorsan fölfedezték még azok a hatalmak is, melyek a békés
                  napok alatt szivesen elnéztek az egész magyar egyetemesség feje fölött.</p>
               <p>Tomorynak sietnie kellett a tanácsaival. Erdélyi napjai meg voltak számlálva.
                  Végre megkapta a munkácsi kasztellánusságot! Ezen fölül a »törökbaj«
                  beköszöntésével Budán is szükség támadt a jókardu és jóeszü emberre. Követséget
                  kellett küldeni a Portára. Már pedig erre a csiklandós tisztségre nem sok
                  vállalkozó kinálkozott.</p>
               <p>János mindent elkövetett, hogy Tomoryt maradásra birja. Hanem azt ugyan le se
                  láncolhatta volna többé!</p>
               <p>Pünkösd havának utolsó hetében hát ütött a bucsuzás órája.</p>
               <p>- Nem szivesen megyek, - mondta Tomory, - de látja nagyságod, hogy teli a világ
                  gyávákkal és árulókkal. Nem hagyhatom cserbe a királyt, akármilyen nehezemre essék
                  is magamnak a dolog. Hiszen házasodás előtt álltam. Mit csináljak? Katonasors
                  ez.</p>
               <p>- Igen fogom nélkülözni kegyelmed bölcs utmutatásait és a kipróbált hüségét.</p>
               <p>Tomorynak megállt a szeme a fiatal emberen.</p>
               <p>- Gondoltam én erre is, - szólt. - És mielőtt végleg elmennék, szeretném, ha nem
                  hagynám egész magára nagyságodat. Ajánlanék valakit helyettem, akiben épp ugy
                  megbizhatik, mint bennem.</p>
               <p>- Kire céloz kegyelmed?</p>
               <p>- Fogaras főkapitányára, Czibak Imrére. Tudja nagyságod, hogy öcsémnek szerettem.
                  Mindenben jótállok érte.</p>
               <p>- Tudom.</p>
               <p>Tomory lesöpört egy csomó pergament a medvebőrös padról és leült. Halkan
                  folytatta.</p>
               <p>- Akkor az se kerülhette el a figyelmét, hogy Czibak Imre és nagyságtok Borbála
                  huga már régen értik egymást. Javasolom, hogy kösse hozzá és sajátmagához ezt a
                  kiváló kardot. Nem csak a leányasszony járna jól vele, hanem nagyságod is. Az uj
                  erdélyi vajda mellett elkél egy régi kipróbált katona. Czibak Imre azonkivül hogy
                  megbizható ember, még nagy mértékben népszerü is. Olyan idők jönnek, mikor az
                  ilyen összetartó erő szerfölött becses. Nem tudjuk vajda, hogy mit hoz a holnap. A
                  vihar szele föltámadt és a föld reng a talpunk alatt. Ne felejtse el nagyságod,
                  azt, amit most mondtam! Helyettem hűbb és igazabb férfiut, Zápolya Borbála hugom
                  számára pedig különb támaszt keresve se találhat mint a fogarasi főkapitány.</p>
               <p>János meglepődve hallgatta a kevésbeszédü Tomory nekiáradását.</p>
               <p>- Leánykérés akar ez lenni konziliárius uram? - kérdezte.</p>
               <p>- Olyanformán. Volna ellene kifogása nagyságodnak?</p>
               <p>A vajda fölkelt. Mind a két kezét nyujtotta.</p>
               <p>- Dehogy is van, dehogy! Félre ne értsen kegyelmed. Észrevettem én azt, hogy a két
                  fiatal közt szövődik valami. Hanem, hogy ennyire érett a dolog, azt nem sejtettem.
                  A hugom nem beszélt erről nekem.</p>
               <p>- És erre jó oka volt, - mosolygott Tomory. - Én ugyanis elfelejtettem mandátumot
                  kérni erre a föllépésemre. Magam szakállára cselekszem, abban a tudatban, hogy a
                  legjobbat teszem. No meg aztán egy kis önzés is vezet.</p>
               <p>- Mennyiben?</p>
               <p>- Szeretném, ha Imre lagziját egy időben ülhetnénk az enyémmel. Nem volna egész az
                  örömem, ha az ő dolga még a levegőben lógna, mikor az én sorsom révbe
                  hajókázik.</p>
               <p>- Adna a Teremtő sok ilyen »önzést« konziliárius uram!</p>
               <p>Tomory sugárzott.</p>
               <p>- Igy hát »bene«, amit válaszol nagyságod?</p>
               <p>János átölelte.</p>
               <p>- Nézze kegyelmed! Én előttem ugyan nem kell fölszámolnia Czibak Imre érdemeit.
                  Atyámfia és a családját is nagyra tartom. Nyers, de igaz emberek. Hanem itt nem
                  énrólam van szó. Leánykérés: asszonykérdés. Az anyjára tartozik elsősorban. Hirt
                  kell adnom neki.</p>
               <p>- Természetesen! Megelégszem azzal, ha nagyságod pártoló hangon terjeszti elébe a
                  dolgot és ha mellette áll a kivánságnak.</p>
               <p>- Ezt egész szivvel igérhetem kegyelmednek.</p>
               <p>János kezet nyujtott. Tomory beletette a magáét.</p>
               <p>- Nagyságod protekciója nyert ügy a hercegasszony előtt. A többi csak
                  formaság.</p>
               <p>- Higyjük a legjobbat. És reméljük, hogy a szép terv minél előbb valóra válik.</p>
               <p>A két férfi elbucsuzott.</p>
               <p>Tomory sietett Imréhez, jelenteni a végzést.</p>
           <milestone n="36" unit="startSubChapter"/>
               <p rend="head">XXXVI.</p>
               <p>A fiatalokat együtt találta. Fogaras vitéz főkapitánya épp azzal foglalatoskodott,
                  hogy »példát« rajzolt az ő nehézkes kezével egy Jánosnak himzendő uti bőrpárnára
                  »férfi-izlés« szerint, mikor Tomory belépett.</p>
               <p>Borbála a hirre azt mondta, hogy: »ah!« És kiejtette ujjai közül az irószenet.
                  Imre ennyit se vallott. Hanem előbb kimeresztette a szemét, aztán pedig felugrott
                  és Tomoryt jobb karjával, Borbálát a bal karjával magához ölelve, kettejükön
                  csókolta le azt az örömet, amit beszéddel kifejezni ugyis szegény lett volna.</p>
               <p>Az a csók olyan forró volt, hogy beleégett a tiltakozásnak még a megszülető
                  gondolata is és olyan tavaszi förgetege az életnek, ami egyszerre becsapta a rossz
                  emlékeknek valamennyi nyitott ablakát.</p>
               <p>Borbála ebben a percben könnyünek és megoldhatónak látott egyszerre megint mindent
                  és az Imre csillogó tiszta szép szemén át elképzelni se tudta, hogy is láthatott
                  valaha másképpen.</p>
               <p>- Anyámnak engednie kell, - szólt. - És ha volnának is ellenvetései, nekem meg
                  olyan eszközök vannak a kezemben, amikkel leküzdhetem őket. Egy a fontos.
                  Hagyjanak zavartalanul cselekedni és amig anyámmal a kérdést dülőre nem vittem,
                  Imre menjen el innen minél messzebbre. Nem szabad ugy tünnie, mintha az ő
                  megkerülésével döntenénk és őt már végleges határozat elé állitanánk. Kimélnünk
                  kell a látszatot és az ő érzékenységét. Az okosság parancsolja ezt.</p>
               <p>- Igaz, - válaszolt Imre helyett Tomory. - A kegyelmed előrelátásával, húgom,
                  mindenben egyetértek. Annyira, hogy a szükséges garanciáról én gondoskodom.</p>
               <p>- Mi volna ez?</p>
               <p>Tomory a keblébe nyult és egy négyrét hajtott levelet vett ki belőle.</p>
               <p>- Királyi parancs, - mondta. - A Portához induló követségben magam mellé kell
                  vennem valakit.</p>
               <p>Imre vállára tette a kezét.</p>
               <p>- Velem jössz Istámbulba, pajtás! Igy kettős célt érünk. Engem két erős kar
                  biztosit a nyaktörő utban, te pedig nem fogsz itt lábatlankodni, ahol most semmi
                  szükség sincs rád. No, mi a felelet?</p>
               <p>Fogaras főkapitánya sugárzott az örömtől. Átölelte a boldogság hirhozóját és
                  keményen megszoritotta a kezét.</p>
               <p>- Isten és apám után neked köszönök mindent. Csak természetes, hogy amit tik
                  ketten jónak tarttok, abban én legyek a harmadik.</p>
               <p>- Velem jössz?</p>
               <p>- Küldöm a stafétát Fogarasba. Egy órán belül szekéren a málhám.</p>
               <p>- Elvárlak.</p>
               <p>- Ott leszek.</p>
               <p>Tomory előre sietett, hogy ne zavarja a fiatalok bucsuzását.</p>
           <milestone n="37" unit="startSubChapter"/>
               <p rend="head">XXXVII.</p>
               <p>Hedvig asszony se pihent ezalatt. Szepesváron ugyan megnyüzsdült az élet. Itt a
                  lengyel követség urai gyülekeztek. A vendégek közül Tomiczky Péter részesült abban
                  a különös kegyben, hogy a hercegnő négyszemközt fogadta. Zsigmond király
                  teljes-hatalmu megbizottja simán és fölényes biztossággal beszélt.</p>
               <p>- Óh, asszonyom, a korán érett gyümölcs nélkülözi az izt és illatot. Az igazi
                  epikureus tud várni a kellő pillanatra. A vágy fokozza az élvezetet. Ez az
                  életmüvészet titka.</p>
               <p>A karakói főesperes elégedetten nézett Hedvig asszonyra. Az izgatottnak és
                  türelmetlennek látszott. Bosszantotta a vendég kedélyeskedése.</p>
               <p>- Ugy veszem észre, hogy pályát tévesztett, uram. - Fordult el kölletlenül. -
                  Kitünő gyümölcskertész lett volna. Kár a veszteségért.</p>
               <p>- Gondolja, fenséged?</p>
               <p>- Annál sokkal több. Tapasztalom. Mint érdekelt fél, aki bizott és
                  csalatkozott.</p>
               <p>- Miben, asszonyom?</p>
               <p>- Inkább úgy kérdezné talán, hogy miben nem? Mindenben Comes, ami önnel függ
                  össze. A lovagban, a férfiben és a politikusban.</p>
               <p>- Fenséged az erdélyi vajdaságra céloz?</p>
               <p>- Igen, arra. Ez az ön terve volt. És mi az eredmény? János ül, mint medve a
                  barlangjában. Én pedig összetett kezekkel nézem, hogy mint kopik ki lassan
                  mindenből, mig majd elfelejtik azt is, hogy egyáltalában élt.</p>
               <p>- A princ nagyon helyesen viselkedik, - bólogatott Tomiczky. - Tökéletesen
                  megértett engem. Fegyverkezik és vár. Vár és hallgat. Ez a fő. A hallgatás erő és
                  müvészet. Hallgatni nem könnyü és sohase volt olyan nehéz, mint éppen most.</p>
               <p>Szünetet tartott és várakozólag nézett Hedvigre.</p>
               <p>A hercegnő topogott türelmetlenségében.</p>
               <p>- Kétségbeejtő ez a makacsság! - mondta. - Ulászló Boroszlóban üdül, mint valami
                  cézár, fogadja a küldöttségeket, szövetségesekkel tárgyal, királyok közt válogat
                  és Szathmáry György nyugat politikájának tengelye. Csak ön hallgat és vár. Miksa
                  császár szövetségi szerződéssel könyököz s kölcsönös házassági tervet sző Ulászló
                  fia meg a lánya közt. Ön pedig hallgat és vár. A tárgyalások be is fejeződnek, a
                  kölcsönös szerződések elkészülnek, az egész ügy a lezárás előtt áll, de ön még
                  mindég vár s azt akarná, hogy én is várjak.</p>
               <p>Tomiczky megrezegtette a háromrétüre gömbölyödött tokáját.</p>
               <p>- Azt óhajtanám, asszonyom.</p>
               <p>Hedvig nem birta tovább ülő helyzetben. Rohanó vére mozgásra kergette. Le s föl
                  járkálva vetette oda:</p>
               <p>- Comes, ön vagy beteg, vagy...</p>
               <p>- Ne mondja ki, fenséged, - tiltakozott amaz. - Félek, hogy később megbánná.
                  Tomiczky Péter az ön tántorithatatlan lovagja, aki el nem árulná soha. Minden ügye
                  szent nekem. Az első mindenek fölött. Ha eddig folyvást csak a vak bizalmát
                  kértem, erre is megvolt az okom. Nagy küzdelem, amit én vivok, asszonyom! Nehéz és
                  időt igénylő. Itt sulya van a legparányibb mozdulatnak is. Mind egyszerre állunk
                  itt szemben egymással. Jagellók és Zápolyák, Miksa császár és Zsigmond király,
                  magyarok és lengyelek. És igen, hogy el ne felejtsem, Szathmáry György, meg az ön
                  legkisebb szolgája. Igen. Mi ketten. S hozzá nem is éppen az utolsó sorban!
                  Asszonyom, mi nem felejtünk olyan könnyen, mint a világi emberek!</p>
               <p>Tomiczky szeméből fojtott láng lobbant. Előrehajolva füzte hozzá:</p>
               <p>- Fenség, én kaptam egy leckét bizonyos nyereg alatt puhitott diplomáciából, amit
                  én a magas iskola eszközeivel akarok viszonozni. Eddig csak kevergettük a mártást
                  a pecsenyéhez. Most aztán rövidesen tálalni fogunk.</p>
               <p>Hedvig ingerülten állt meg a nagy velencei tükör előtt.</p>
               <p>Abból intett a vendégére.</p>
               <p>- Elkésett, Comes. Az udvar Budára vonul a szentgyörgynapi országgyülésre.</p>
               <p>- De a király Boroszlóban marad!</p>
               <p>- Mit akar ezzel mondani?</p>
               <p>- Azt, hogy Szathmáry ur zavartalanul játszhatta el a maga játékát és én is
                  zavartalanul akarok dolgozni. Igy egyenlők a fegyverek.</p>
               <p>- Nem értem.</p>
               <p>Ezuttal Tomiczky kelt föl. Egész közel lépett és meghajolt.</p>
               <p>- A lengyel-magyar szövetségről van szó, asszonyom.</p>
               <p>- És ezt a szövetséget Zsigmond a Dobzsénál keresi?</p>
               <p>- Nem. Zsigmond bölcsen tudja, hogy a kard Zápolya Jánosé. Azt sem felejti el,
                  hogy mit jelent a magyar nemesség és mennyit ér Erdély. Zsigmond a Zápolya János
                  szövetségét keresi, de ugy, hogy ezáltal a magyar nemzet egységét még jobban szét
                  ne zilálja, hanem ellenkezőleg, hogy eggyé álljon az egész magyar nép.</p>
               <p>- Lehetetlen föladat.</p>
               <p>- Az én kezemben van, asszonyom! - sudárodott ki Tomiczky a zsirpárnái közül. -
                  Biztositom, hogy az udvar nem fog ellenkezni. Sőt! Ulászló lesz a terv
                  legbiztosabb pártfogója és sajátkezüleg segiti trónra az első Zápolyát, föltéve,
                  hogy fenséged utját nem állja.</p>
               <p>- Én?</p>
               <p>Hedvig szeme nagyot-látóan villogott.</p>
               <p>- Mit óhajt tőlem Zsigmond király?</p>
               <p>A főesperes fejhosszal nőtt meg ebben a pillantásban. Kurtán válaszolt:</p>
               <p>- Zápolya Borbála kezét, asszonyom.</p>
           <milestone n="38" unit="startSubChapter"/>
               <p rend="head">XXXVIII.</p>
               <p>Tomiczky ur beköszöntött Boroszlóba.</p>
               <p>Ulászló nagy szivességgel fogadta öccse követét, aki magával hozta a
                  lengyel-magyar szövetség kész szerződését, ugy kiigazitva, amint azt a magyar
                  udvar kivánta. A lengyel király minden óhajtás előtt meghajolt és testvéri
                  jóindulatának legteljesebb bizonyságát adta. Közölte, hogy a maga részéről is
                  rajta lesz a törökkel kötött fegyverszünet meghosszabbitásán és ugyanakkor kéri
                  bátyja támogatását a moldvai vajda számára, a tatárok ellen. Végül, hogy országaik
                  közt a jövőben minden határvillongásnak elejét vegye, egy közös lengyel-magyar
                  bizottság kiküldését javasolja, mely ezentul békésen rendezze azokat a kérdéseket,
                  amik egyenetlenséget szithatnának a két testvér-nemzet között.</p>
               <p>- Most, - irta Zsigmond - az erők egyesitése a fontos. Épp ezért a testvéri
                  szeretet aggodalmával kéri őfelségét a magyar királyt, hogy saját népének
                  megosztását kerülje s mondjon le a Miksa császárral való kölcsönös szerződés
                  tervéről a nagy és szent cél érdekében. Ez a terv a magyar nemzet mai
                  torzsalkodásának és minden egyenetlenkedésének alap-oka. De az volna még inkább a
                  magyar és lengyel nemzetek között, mert a német állandó veszedelem Lengyelország
                  feje fölött is. Már pedig ne szövetkezzék a testvére ellenségével az, aki a
                  testvérére támaszkodhatik.</p>
               <p>Ulászló nagyon meg volt elégedve Zsigmonddal, Tomiczkyval és az egész világgal,
                  ami ilyen szép előzékenységgel forog az ő személye körött. Olyan régen nem
                  hederitett rá senki, hogy szinte beleszédült a maga fontosságába. Egy kicsit ugyan
                  gondolkozóba esett azon, hogy alig néhány napja igérte meg a császári követeknek a
                  kettős házassági ügy szorgalmazását, körül is nézett Szathmáry György után, hanem
                  az urak már mind elutaztak Budára. Mellette csak Hammel Mihály prépost, a gyóntató
                  papja maradt. Az pedig, amilyen német nevü, épp olyan karakán érzésü magyar ember
                  volt.</p>
               <p>Lelkesen bólogatott a lengyel javaslatra.</p>
               <p>Ulászló hát szintén rábólintott.</p>
               <p>- Dobzse, kedves hivünk. Jó lesz az igy nagyon.</p>
               <p>Tomiczky olvadozni kezdett a sikerben.</p>
               <p>- Felséges földim, engedje meg, hogy Zsigmond király még egy bizalmas kéréssel
                  háborgassa országos gondjai közepett! De a fölséged tapasztalt bölcsessége az
                  egyetlen, amihez az én uram szorongatott helyzetében folyamodhatik.</p>
               <p>A király pislogott.</p>
               <p>- Beszélj, pan Tomiczky, beszélj! A dolog igazán érdekes.</p>
               <p>- Nem csak érdekes, fölség, hanem fölöttébb veszedelmes is.</p>
               <p>- Óh, óh! Talán valami asszony van a dologban?</p>
               <p>- Ugy van, uram. Zsigmond király házasodni akar.</p>
               <p>- Dobzse. Azt ugyan rég megtehette volna. De édes hivünk, mire kell neki ehhez a
                  mi segitségünk? Világ életében jobban értett ilyesmihez nálunk a lurkó!</p>
               <p>Tomiczky mély tisztelettel tiltakozott.</p>
               <p>- Óh, felséges uram, a tapasztalatok bölcsességét nehéz pótolni!</p>
               <p>- Nono. Hiszen a tapasztalat, az valóban megmaradt. Mit akarsz hát akkor?</p>
               <p>A követ kétségbeesett arcot vágott.</p>
               <p>- Jaj, felség, nehéz dolog itt dönteni nagyon. Lengyel nővel nem léphet házasságra
                  a király.</p>
               <p>- Mért ne?</p>
               <p>- Mert ezzel vetélkedést támasztana a főuraink közt. Igy két eshetőség marad
                  számára. Vagy egy magyar, vagy egy olasz összeköttetés. Országos szempontból ma a
                  magyar volna kivánatosabb.</p>
               <p>Ulászló elmosolyodott. Hamiskásan kacsintott.</p>
               <p>- Dobzse, pan Tomiczky. Te is nagy lurkó vagy. Játszod itt az áldozati bárányt.
                  Azt hiszed talán, hogy nem hallottunk még semmit a szép Sforza Bónáról?</p>
               <p>- Bizony felség, mi tagadás, ha az én uram szabadon követhetné a szive
                  sugallatát...!</p>
               <p>- Ugy, ugy! Szóval mi kaparjuk ki nektek a gesztenyét, hogy legyen kire
                  hivatkozni, ha az uraitok belekapcáskodnának ebbe a kis ügybe.</p>
               <p>Tomiczky ugy lapult a szőnyegvánkoson, mint a lud-leső róka. Tagadólag ingatta a
                  fejét.</p>
               <p>- Nem egészen, felség! Hiszen, amint mondani bátorkodtam, a fő cél ma az, hogy a
                  lengyel-magyar szövetségben az én királyom egységes és erős fegyvertársat kapjon,
                  nem pedig egy pártokra szakadt népet. Ennek meg az a legbiztosabb módja, ha a
                  Zápolya-házat a Jagelló-házhoz kötjük.</p>
               <p>- Zápolya?</p>
               <p>Ulászló nyugtalanul dörzsölgette a tömpe orrát. Körülnézett segitség után. De a
                  szobában csak Hammel Mihály breviáriumozgatott.</p>
               <p>Az se figyelt oda.</p>
               <p>A főesperes szorosabbra huzta hát a kört a prédája körött.</p>
               <p>- Mi a legmélyebb hálával örvendezünk felséged nagylelkü döntésén, melynek
                  értelmében most már az én uram, Zsigmond király elveheti a szép Sforza Bónát. Mert
                  valóban nem utolsó áldozat, hogy felséged öccse boldogságáért magára vette
                  Zápolyáék gondját!</p>
               <p>Ulászlónak leesett az álla.</p>
               <p>- Én? Sapristi...! Csak nem akarod talán, hogy mi meg vegyük el Hedvig
                  asszonyt?</p>
               <p>- Óh, szükségtelen, hogy felséged személyesen incommodálja magát. Az is jó, ha
                  János megkapja Anna hercegnő kezét.</p>
               <p>- Mi az? Dusinkó! Te bolond vagy! - hült el a megriadt Ulászló. - Eriggy, feküdj
                  le, vagy rakjál piócát és majd gyere vissza, ha jobban lettél. Vagy vissza se
                  gyere, hanem eriggy a felcserekhez. Azoktól kérj tanácsot, ne mitőlünk. A mi
                  lánykánk még mindég nem nőtt meg a házasságra, meg a Jankó se nőtt még meg a
                  házasságra. Én pedig már rég kinőttem belőle. Mért nem keresgéltek a magatok
                  portáján? Hiszen van a Zápolyáknak lányuk is?</p>
               <p>- Felséged Borbálát gondolja? - Hökkent meg Tomiczky és kerek szemmel bámult a
                  királyra.</p>
               <p>Az izgatottan pislogott.</p>
               <p>- Hát mért ne gondolnám, barátocskám? Mért ne? A Borbála, látod, az éppen abban a
                  korban van. Szép is, gazdag is, Zápolya is. Hát mit akartok még, kérlek?</p>
               <p>- Igen, igen, fölség. Ez mind igaz. Hanem akkor mi legyen Sforza Bónával?</p>
               <p>- Ej, ej, pan Tomiczky! - duzzogott Ulászló. - Mi legyen, mi legyen! Az lesz vele,
                  ami eddig volt vele. A királyoknak megvannak a kötelességeik, de kérlek szépen,
                  megvannak a szabadságaik is. Hiszen értessz te minket...</p>
               <p>A követ savanyu arcot vágott.</p>
               <p>- Felség, erre a megoldásra én nem hivhatom fel a királyom figyelmét. Gyönge is
                  vagyok én akkora viharhoz, ami otthon kitörne, ha ezzel az ajánlattal előállok.
                  Pedig belátom, hogy felséged bölcs tanácsa fején találta a szöget. Hanem, ha
                  felséged talán egy külön követtel, saját levelével jelentené ki ezt a kivánságát,
                  mint megmásithatatlan akaratát, ez a teljes sikert jelentené.</p>
               <p>- Dobzse, dobzse. - Nyugtatta Ulászló jólelküen az ijedt embert. - Majd mi
                  megvédünk téged, pan Tomiczky. Ne félj. Ne félj te csak semmit!</p>
               <p>A sarokban gunnyasztó préposthoz fordult.</p>
               <p>- Eriggy fiam, Hammel Mihály, ird meg szépen a levelünket és légy Krakkóban a mi
                  külön követünk! De siess dusinkó, mert láthatod, hogy sürgős!</p>
               <p>- - -</p>
               <p>Hammel Mihály még el se indult Krakóból, mikor megérkezett oda Kázmér tescheni
                  herceg, Hedvig asszony bátyja a kész házassági szerződéssel.</p>
               <p>Szathmáry urral fordult egyet a világ, mikor a történtekről értesült. Sietve
                  kereste föl Ulászlót, hogy rábirja az ajánlat visszavonására. Volt neki ehez egy
                  biztos eszköze: az emlékeztetés. Az elhunyt királyasszony akaratára való
                  hivatkozás, az az idegenkedés, amivel a Zápolyák iránt viseltetett.</p>
               <p>Ulászló megtört. Sirva szánta-bánta, amiért erre előbb nem gondolt. Hanem hiszen
                  jobb későn, mint soha! Nosza, sürgősen elküldte Procek Jánost Zsigmondhoz, ujabb
                  levéllel. Abban visszavont mindent, sőt a beleegyezését is megtagadta az
                  eljegyzéshez.</p>
               <p>Procek János azonban még el se járhatta a megbizatását, mikor Zsigmond levele
                  beköszöntött Budára, Szathmáry György kancellárhoz. A lengyel király értesitette
                  benne kedves hivét arról a megérlelődött szándékáról, hogy Zápolya Borbálát nőül
                  fogja venni.</p>
               <p>György ur megmozgatott eget-földet. Proceket a második, majd a harmadik futár
                  követte, de Zsigmond hajthatatlan maradt. Amit ő egyszer kimondott, azt meg nem
                  másitja. Az ő szava nem gyerekjáték. Gondolták volna meg Budán előbb, hogy mibe
                  ugratják!</p>
               <p>A nagy kancellár végleg elvesztette a csatát. Nem maradt más hátra, mint hogy
                  elvonuljon a küzdő térről és jó képet mutasson a gonosz játékhoz, mely ilyen simán
                  trónra juttatja az első Zápolyát.</p>
               <p>Tomiczky sietve csomagolt és utazott Szepesbe. Egyetlen szál liliomot vitt
                  ajándékba a tescheni sasnak.</p>
               <p>- Ha késve is, fenség, ime prezentálom. - Mondta.</p>
               <p>Hedvig asszony mind a két kezét nyujtotta.</p>
               <p>- - -</p>
               <p>És mig a két boldog vőlegény a nótázó fegyveres néppel Szendrő környékén
                  fogyasztotta az istámbuli utat, a hercegnő elindult Erdélybe a szép
                  menyasszonyért.</p>
           <milestone n="39" unit="startSubChapter"/>
               <p rend="head">XXXIX.</p>
               <p>Az ut porát leverni se ért rá. Először is a fiát kapta elő.</p>
               <p>- Mi dolog az, - kérdezte, - hogy mióta Erdélybe jöttél, már tudomást se veszesz
                  rólam? Bebörtönöztél Szepesre, a hugoddal ultimátumot küldetsz, te pedig a
                  kiskirályt játszod.</p>
               <p>- Minthogy az is vagyok, anyám. Erdély a mi erőnk. Erdély a hatalom. - Válaszolt
                  János kissé hüvösen.</p>
               <p>A hercegnő ingerülten vetette magát egy karosszékbe.</p>
               <p>- És neked ez elég, ez a kiskirályság? - lobogott. - Nem akarsz tullátni a
                  palánkon? Ezen az istenverte Királyhágón, ami eltakarja előled a tágabb
                  horizontot?</p>
               <p>- Anyám, én látok és várok. Nem a Királyhágó ver palánkot elém, hanem a
                  legitimizmus. A magyar trón nem üres. Ketten is ülnek benne.</p>
               <p>- Egy élő halott.</p>
               <p>- És Ludovicus!</p>
               <p>- Egy gyermek! Kettejük kardja se kard. A kettejük élete sincs egy egész. Maholnap
                  üthet az órád.</p>
               <p>- Az ébren talál.</p>
               <p>- Köszönöm, - dobolt az ujjával Hedvig. - Ezt nevezed te ébrenlétnek! Az egész
                  világ talpon, mindenki a holnap horoskopja előtt tülekedik, mindenki mozog,
                  szövetkezik, te meg itt gunnyasztassz tétlen.</p>
               <p>- Asszonyom téved. Ki s be járnak hozzám a követek. Annyi barátom lehetne,
                  amennyit akarnék.</p>
               <p>- És talán nem akarsz?</p>
               <p>János vállat vont.</p>
               <p>- Bizonyos, hogy nem minddel állok szóba. Tomorynak igaza volt. Meg kell rostálnom
                  őket.</p>
               <p>- Tomoryt kérdezed te? Bornemissza emberét? Az udvar ágensét? Ulászló
                  fellajtárját?</p>
               <p>Ezen már igazán nevetnie kellett Hedvignek. És ez a nevetés, ami természetes volt
                  és a meggyőződésből loccsant, jobban meg is fogta az önállóságára féltékeny
                  vajdát, mint a parancsoló despota-hangok.</p>
               <p>Figyelve emelte föl fejét.</p>
               <p>Vajjon nem tulozott-e csakugyan a bizalommal? Tescheni Hedvig nem mindég hasonlit
                  ugyan Szilágyi Örzsébetre, de vajjon benne is megvan-e hát ugyanaz az éleslátás,
                  aminek segitségével a Corvin példakép mindég ki tudta szemelni magának az
                  embereit és eszközeit s amivel olyan csalhatatlanul ismerte föl minden szükségben
                  a célravezető utat?</p>
               <p>Kicsit alábbhagyott a magabiztossága.</p>
               <p>Hedvig éles szeme rögtön észrevette a rést és támadott.</p>
               <p>- A te érdekeid ellenkeznek Ulászlóéval. Az ő emberei nem lehetnek hüségesek
                  hozzád és hozzá egyszerre. Tanácsuk hamis pénz, az utmutatásuk pedig
                  képmutatás.</p>
               <p>- Anyám, Tomory jóbarátnak bizonyult, amig mellettem volt.</p>
               <p>- Eh, - legyintett a látogató. - Neked nem barátokra, hanem szövetségesekre lesz
                  szükséged. A legmagasabb allianszokra. Világ életedben az volt a bajod, hogy
                  fölkapaszkodott szerencse-vadásznak tartottak. Az őseidet nem korrigálhatod. Mért
                  nem korrigálod legalább sajátmagadat?</p>
               <p>- És ezt hogy gondolná, anyám?</p>
               <p>- Szerezz koronás szövetségeseket. Fejedelmi rokonságot!</p>
               <p>- Elégszer próbáltam. Méltatlanul ér a szemrehányás. Mert asszonyom se jutott
                  messzebbre nálam. Emlékezzék csak a Tomiczky küldetésére!</p>
               <p>A hercegnő szeme sötéten csillant.</p>
               <p>- Emlékezem is, - mondta. - Ne félj, egy pillanatra se felejtettem el, hogy
                  válasszal tartozunk. És mostanra az alkalom is megérkezett.</p>
               <p>- Anyámnak van valami terve?</p>
               <p>János érdeklődve hajolt közelebb.</p>
               <p>Amaz gunyosan nézegette a félig csukott pillái alul.</p>
               <p>- Nem szoktam üres kézzel látogatóba járni, - felelt.</p>
               <p>- És ez a terv?</p>
               <p>- Mit terv! Aláirt okmány. Kész házassági szerződés!</p>
               <p>János keze ottmaradt a dolmánya gombján, amivel babrált.</p>
               <p>- Anna? - kérdezte elhülve.</p>
               <p>- Óh nem. Borbála.</p>
               <p>- Hiszen őt én már odaigértem Czibak Imrének?</p>
               <p>Hedvig elsöprő mozdulatot tett.</p>
               <p>- Semmit se igértél. Legföljebb nem tiltakoztál. Ez kettő. És nélkülem különben se
                  igérgethetsz te a hugod felől. Ebben a kérdésben először is nekem van szavam.</p>
               <p>- Tudom. Meg is mondtam Tomorynak, hogy asszonyom határozata dönt. De remélem,
                  tekintettel lesz az én közbejárásomra. Mert...</p>
               <p>Hedvig közbevágott.</p>
               <p>- Nos, az én határozatom pedig az, hogy nem adom Zápolya Borbálát egy kurta
                  nemeshez!</p>
               <p>- Anyám!</p>
               <p>- Kérlek, ne opponálj és ne makacskodj! Lásd be az igazamat. Ugyan ki az a Czibak?
                  Mi az a Czibak? Egy ember? Tiz? Száz? Neked ezrekre és tizezrekre van szükséged.
                  Seregekre és királyok rokoni szövetségére. Mit akarsz te Czibak Imrével? Fog az
                  neked erőt, vagy hatalmat adni, ha egyszer majd föl akarsz lépni oda, ahol a
                  helyed?</p>
               <p>A szók hulltak, mint az esőcseppek. És az egyforma kemény hullásuk lassankint
                  mélyedést vájt János szilárdságába. A hangja már csak kérdezett, mikor a szava még
                  állitott.</p>
               <p>- Asszonyom, én a családunk érdekét se tévesztettem szem elől, a
                  választásommal.</p>
               <p>Hedvig nevetésében győzedelmi zászló bomlott.</p>
               <p>- Óh, óh! Családi érdek! Czibak Imre, Zápolya Borbálának! Ha tizezer Czibak állna
                  is a hátad mögött, akkor se érne föl egy király tiz csatlósával, tiz erdélyi vajda
                  egy király sógorával.</p>
               <p>János fölneszelt.</p>
               <p>- Király? - kérdezte. - De hát kiről beszél itt anyám tulajdonképpen?</p>
               <p>- A lengyel trónról, kedves fiamuram.</p>
               <p>- Zsigmond?</p>
               <p>- És Borbála. Megmondtam.</p>
               <p>János elfordult. Hangtalanul mérte föl a szobát.</p>
               <p>Aztán hirtelen megállt a hátas-szék előtt.</p>
               <p>- A hugom szereti Czibak Imrét, - szólott.</p>
               <p>Hedvig megint nevetett.</p>
               <p>- Ennyi az egész?</p>
               <p>És fölkelt. Megveregette a fia vállát.</p>
               <p>- János, attól tartok, hogy e téren nincs sok tapasztalatod.</p>
               <p>- Én pedig attól, hogy Borbála szenvedni fog.</p>
               <p>- Sose féltsd te őt! Az én vérem folyik benne. Fejedelmi vér. Semmitől se szenved
                  annyira, mint a középszerüségektől és senkit se szeret ugy, mint a hatalmat. A
                  királyi korona, az udvari élet, a hódolói, a frájjai és az ékszerei majd
                  megvigasztalják.</p>
               <p>- Bizonyos ebben, asszonyom?</p>
               <p>- Tökéletesen.</p>
               <p>- És ha garanciát kérek?</p>
               <p>A hercegnő jóindulattal nézte ezt a belső köpenykeresést. Tisztán olvasott a fia
                  homloka mögött. Hagyta, hogy amaz akarjon. És minthogy biztosnak érezte a saját
                  sikerét, maga sietett a zsámollyal a védekező önérzet elé.</p>
               <p>- Tudod, hogy végeredményében mégis az történik, amit te kivánsz. Tőled teszem
                  függővé a házunk minden ügyét. - Mondta. - Igy hát kérdem, megelégszel-e vele, ha
                  a hugod személyesen fogja itt neked kijelenteni, hogy minden kényszer nélkül
                  örömmel kész a Zsigmonddal való házasságra?</p>
               <p>- Ez az, amit óhajtok, - hajolt meg János és kezet csókolt.</p>
               <p>Aztán csillogó szemmel tekintett föl az anyjára, akit a kiharcolt nyugalomnak
                  ebben a derüs ráhajlásában már megint nagyon Szilágyi Örzsébetesnek látott.</p>
               <p>- Hogy csinálta ezt meg, asszonyom? - kérdezte felszabadult jókedvvel.</p>
               <p>Hedvig megvesztegető anyai lágysággal bólintott.</p>
               <p>- Azért, amiért nektek eszetekbe se jutottam, talán mégse olyan egészen hiábavaló
                  lom az anyátok, János. Mig te itt a kiskirályságoddal játszadoztál, azalatt én
                  egyengettem az utadat a te nagykirályságod felé. Nem volt könnyü munka. De értetek
                  semmi se sok nekem. Hozom a szövetséget és viszem a menyasszonyt. Korona van mind
                  a két kezemben. Egyikőtök se panaszkodhatik.</p>
               <p>János a Corvin-képre nézett.</p>             
            </div>
        <div type="chapter">
            <head>A VELEZDI NÁSZ</head>
           <milestone n="1" unit="startSubChapter"/>
               <p rend="head">I.</p>
               <p>Szent Mihály havának elején, mire az égi világitó állatok eljutottak a Mérleg
                  jegyébe, visszaérkezett Putnokra a két vőlegény is. Nagy nyüzsgés fogadta őket. A
                  háznál már erősen készülődtek a lakodalomra.</p>
               <p>- Nem tudod, Sárika, - vonta félre Imre a piruló hajadont, - megérkezett-e azóta a
                  lagzitok főgazdája Szepesbe?</p>
               <p>- János urat érted?</p>
               <p>- Ugyan ki mást!</p>
               <p>A lány arcáról egyszerre lesápadt a sugaras mosolygás. Ugy lelohadt az öröme,
                  mintha valami tilos dolgon érték volna.</p>
               <p>- Megjött, - mondta elfordulva.</p>
               <p>Imre a levegőbe hajitotta a süvegét. Bolond jókedvében észre se vette Sárika
                  elszontyolodását.</p>
               <p>- No hiszen akkor a nászoló kisasszonyodnak is Szepesben kell lennie!</p>
               <p>- Ott is van.</p>
               <p>- Nem tudod, hogy készülődnek-e?</p>
               <p>- Mire?</p>
               <p>- Ó, te csacska bogara a jóistennek! Hát ugyan mire készülnének? A mi kézfogónkra,
                  hékás! Oda tik már gazdának, gazdasszonynak gyösztök. Vagy olyan kurta az
                  eszecskéd, hogy elfelejtetted a megállapodásunkat?</p>
               <p>- Nem felejtettem én.</p>
               <p>- Akkor mi ütött hozzád? Mért lógatod a fitoskádat?</p>
               <p>Csak most neszelt rá Imre, amire a maga zajában nem is ügyelt eddig. Hogy Sárika
                  olyan, amilyen különben sohasem szokott lenni. Gyanusan csöndes.</p>
               <p>Ni!... A szája széle rángatózni kezd! A homloka redőkbe vonul az elfátyolosodó
                  szeme fölött!</p>
               <p>Imrének nagyot koccant a szive. Különös, névtelen rosszérzés fogta el. Szinte
                  megsulyosodott tőle.</p>
               <p>Elkapta csuklónál a kis menyasszony kezét. Megrázta.</p>
               <p>- Valami baja esett Borbálának? - kérdezte riadtan.</p>
               <p>- Semmi annak.</p>
               <p>- Egészséges?</p>
               <p>- Egészséges.</p>
               <p>- Hát akkor?</p>
               <p>De a lány hirtelen kiszabaditotta magát a marasztaló kézből. Futásnak eredt.</p>
               <p>- Eriggy, nézd meg magad! - kiáltott a küszöbről.</p>
               <p>S azzal kint is termett az ajtón.</p>
               <p>Imre szaladt volna utána. Hanem a lába sehogy se akart elválni a padlótól.</p>
               <p>Igy nyitott rá Putnoky ur.</p>
               <p>Mi volt ez megint?</p>
               <p>A széles szavu, nagyölelésü ember visszarebbent. Elhátrált az ajtótól.</p>
               <p>Imre ráesengett.</p>
               <p>- Bátyám! Kérem kegyelmedet, ha türelmezne egy kurta percre!</p>
               <p>- No!</p>
               <p>Putnoky beszánakozott félvállal.</p>
               <p>- Mi kell, édes öcsém?</p>
               <p>- Csak arra kérem kegyelmedet, hogy feleljen őszintén. Nincs valami baj
                  Szepesváron?</p>
               <p>- Nem beszéltél még a leányommal?</p>
               <p>- Beszéltem volna, ha faképnél nem hágy. De ugy eliramodott, hogy szinte
                  megijedtem tőle.</p>
               <p>- Nekünk, férfiaknak semmitől sem szabad megijednünk, öcsém.</p>
               <p>Imrén megint végigfutott az előbbi borzongás.</p>
               <p>Mit hivatkoznak előtte az ő férfiui bátorságára?</p>
               <p>Ez meg már éppen különös volt!</p>
               <p>Belenézett a házigazda tétovázó szemébe.</p>
               <p>- Bátyám, - szólt elfogódva. - Sárika azt tanácsolta nekem, hogy menjek magam
                  Szepesre. Mit jelentsen ez?</p>
               <p>- Ej, öcsém! Nem vagyok én orákulum.</p>
               <p>- Kegyelmed is ugy gondolja, hogy jó lesz Szepesre mennem?</p>
               <p>- Ha akarsz, mész. Vehetsz rá időt, amig mink itt rendre vergődünk. Meg is
                  járhatod az utat.</p>
               <p>- Igy hát bátyám is azt tanácsolja, hogy menjek. Köszönöm. Indulok azonnal.</p>
               <p>Imre a kilincsre tette a kezét.</p>
               <p>Putnoky ránézett az elborult arcu fiatalemberre. Zavar felhőzött az arcán. Szája
                  hangtalan tünődésben mozgott.</p>
               <p>Hogy amaz átlépte a küszöböt, hirtelen utána fordult.</p>
               <p>- Te öcsém! - mondta. - Mégis azt gondolnám inkább, hogy ne menj te sehova. Mert
                  miért is mennél, ugy-e? Örömmel áldotta meg az Uristen a födelemet, maradj csak
                  köztünk. Nagyon hiányoznál.</p>
               <p>- Hiszen visszajövünk a lakodalomra mindnyájan. János, a főgazda, itt lesz a helye
                  neki!</p>
               <p>- Itt volna, ha jönne.</p>
               <p>- Hát nem jön?</p>
               <p>Putnoky ur a körmeit vizsgálgatta roppant figyelmesen.</p>
               <p>- Az bizony felköszönt, pajtás. Nem mondta a lányom?</p>
               <p>- Hiszen hallja kegyelmed, hogy elszaladt tőlem?</p>
               <p>- Persze, persze. Igaz. Majd elfelejtettem.</p>
               <p>Olyan zavaros és olyan határozatlan volt ez a beszéd, hogy Imrét most már kötéllel
                  se köthették volna Putnokra. Világosan látta, hogy titkolnak itt előtte valamit,
                  amiről sejtelme sincs, hogy micsoda, de ami egész bizonyosan csak rossz dolog
                  lehet.</p>
               <p>Futott az istállókhoz, nyergeltetett. Ő maga utiruhát váltott, aztán sietett a
                  toronyszobába, leköszönni Sárikától.</p>
               <p>A kis menyasszonyt egyedül találta, mert Tomory átszöktetett haza Velezdre, rendbe
                  tétetni a házát a vőlegény-siratásra. Sárika éppen az esküvős fátyolára varrta a
                  himes pillangókat, mikor a bucsuzó rányitott. Ujjacskái fürgén jártak a lenge
                  holmin. Hanem a szeme, az ki volt sirva.</p>
               <p>- Mégis elmégy tőlünk? - kérdezte, gyorsan felszáritva a könnyeit.</p>
               <p>- Megyek. Hiszen te tanácsoltad, hogy menjek!</p>
               <p>- Azóta meggondoltam.</p>
               <p>- Ej, - szaladt ki a türelmetlenség izgalma amabból. - Nem győzöm én ezt a
                  találgatást. Ahányan vagytok, annyiféleképp beszéltek, mondani meg senki se akar
                  semmit. Nem hiszek többé egyikőtöknek se. Indulok, az lesz a legjobb.</p>
               <p>Sárika fölkelt a varrása mellől. Megsimogatta az ő óriás-pajtásának fénylő fekete
                  haját.</p>
               <p>- Ahogy akarod, lelkem. - Felelt szokatlan szelidséggel. - Csak egyet igérj meg a
                  te kis hugodnak!</p>
               <p>- Neked?</p>
               <p>- Nem az voltam mindég?</p>
               <p>- Igaz.</p>
               <p>- Na látod! Nem is olyan nagy a kérésem. Csak annyi, hogy akármint essék is,
                  visszagyössz Putnokra.</p>
               <p>- Sárika!</p>
               <p>Hanem most már Imre se kérdezősködött tovább! A nyugtalanság és a névtelen rossz
                  sejtelmek ugy elömölték, hogy beleizzadt, még mielőtt a nyeregbe szállt volna. Az
                  a hajsza pedig, ami ezután következett, árkon át, bokron át, végig a meleg őszi
                  napban tikkadó országutakon, lehervasztotta arcáról is az élet
                  pipacsvirágait.</p>
               <p>Testben leromlott és porban-záporban megviselt vándor volt az, aki Szepesváron,
                  Kisasszony napján leszökött a habtajtékos lova hátáról.</p>         
           <milestone n="2" unit="startSubChapter"/>
               <p rend="head">II.</p>
               <p>A bástyatornyon fönt lobogott a kettős zászló. Zápolyáék hát csakugyan Szepesen
                  vannak!</p>
               <p>Imre legelőször is az urak házába futott. Ugy gondolta, hogy ha valami baj van,
                  ott előbb megtudja.</p>
               <p>Jánost kereste.</p>
               <p>Az ajtónálló elébe fektette az alabárdot.</p>
               <p>- Nincs itthon, - mondta.</p>
               <p>- Hisz a tornyon fönt a zászló!</p>
               <p>- Azért még sincs itthon.</p>
               <p>- Hazudsz!</p>
               <p>A darabant jónak látta kérlelőre fogni a dolgot.</p>
               <p>- Nekem az a parancsom, uram, hogy ne eresszek be senkit.</p>
               <p>- De itthon a gazdád!</p>
               <p>- Hát itthon van, uram.</p>
               <p>- Beteg?</p>
               <p>- Nem.</p>
               <p>- Alszik?</p>
               <p>- Nem.</p>
               <p>- Vendégeket lát?</p>
               <p>- Igen.</p>
               <p>- Kicsodát?</p>
               <p>- A tescheni Kázmér herceg ur, meg valami lovagok érkeztek hozzá. Azokkal
                  tanácskozik.</p>
               <p>- Honnan jöttek azok a lovagok?</p>
               <p>- Lengyelből.</p>
               <p>- Lengyelből?</p>
               <p>- Onnan.</p>
               <p>Imre sarkon fordult, mint akit a maga sulya hajit el. Botorkáló lábbal és
                  neki-neki támolyogva a folyosó redves, csepegős falának, haladt a felső rendre, az
                  apródok szállása felé.</p>
               <p>Uristen, mi van itt!</p>
               <p>Micsoda sötét titok jár előtte lépésről-lépésre? Mi ez a sok rejtelem és
                  szokatlanság? Mi ez mind?</p>
               <p>A szolga, aki elnyargal mellette, hátrahőköl, mint a kisértetlátó. Csupa zavart
                  arc, ijedt elrebbenés! Aki idejében észreveszi, az menekül előle. Hány perc vajjon
                  még az örökkévalóság, mig a kérdésére értelmes feleletet kaphat valakitől? Amig
                  föllebbentheti a bizonytalanság fekete takaróját?</p>
               <p>Reszketett a keze, mikor a vivó-szoba kilincsét lenyomta.</p>
               <p>A teremben most is ott nyüzsögtek a nemesi apródok, éppen, mint az ő idejében. De
                  most nem hancuroztak és nem dulakodtak, mint az ebben a délutáni szabad órában
                  lenni szokott. Egyiknél se volt kard vagy kopja. A vivómesterről is hiányzott a
                  bivalybőr-vértezet. Ehelyett valami kiteritett nagy bársony leplet vizsgálgattak
                  mind, összetolongva, egymás hegyén-hátán lökdösődve.</p>
               <p>Imre jó fejjel magasabb volt a legmagasabbnál is. Átlátott a vállak fölött. Szeme
                  önkéntelen tapadt a bársony lepelre, mintha abból akarna kiolvasni valami
                  magyarázatot.</p>
               <p>Himzett nyeregtakaró volt a diszes holmi, selyemszélü, ráncos fodorral. Szögletes
                  sarkaiból aranyfonállal varrott koronák villantak elő. A lengyel korona. Oldalt, a
                  célba nyilazó emberformáju bőrsajba vállán egy másik takaró. A hátán is egy. Körül
                  a teremben mindenütt. Nyilván ugyanannyi, amennyi az apród.</p>
               <p>A jövevény lépését senki se hallotta a zajban. Csak mikor utat söpört magának a
                  bámész kölykek közt, nyikkantak rá, hogy ott áll.</p>
               <p>A szemek még kerekebbre tágultak és a szájak is karikára felejtkeztek. Aztán egy
                  kis köpcös legény elsivalkodott hegyesen, mint a kést érző malac.</p>
               <p>- Jaj, beeresztették!</p>
               <p>És azzal uccu, neki az ajtónak! A himes takarót kirántotta a mester kezéből. A
                  többi utána, mint a farkast orrolt nyáj. A mester is ugy kisodródott kézen-közön,
                  hogy abból se maradt több egy gazdátlan lótakarónál.</p>
               <p>Imrének megcsikorodott a foga a dühtől. Szemeit elfutotta a vér. Körülnézett
                  valami-valaki után, akin kitombolhassa ökléből a csomót és a karjaiból a
                  feszülést. De a szobában csak a felnyargalt por szálldosott. Üres, élettelen és
                  rejtelmes maradt itt minden.</p>
               <p>Maga se tudta, hogy jutott ki az ajtón.</p>
               <p>A folyosó végében, ahol az ut az asszonyok házába torkolt, hirtelen egy árnyék
                  hussant rá szembe. Olyan gyors volt ez a mozdulat és olyan váratlan, hogy a
                  botorkáló meglódult tőle.</p>
               <p>A derengő félhomályból egy villogó fekete szem parázslott felé. Egyetlen egy. És
                  az arc is, amiből előlobogott, fekete volt, mintha sirból kikelt hulláé lenne,
                  amelyik ezen az oldalán feküdte magát a rothadásba.</p>
               <p>Imre vállonragadta a látomást.</p>
               <p>- Megállj! Ki vagy? - rivallt rá.</p>
               <p>Az ördögpofa magasra szökkent.</p>
               <p>- Ma szolga, holnap ur, holnapután cár.</p>
               <p>- Cserni Jovan!</p>
               <p>A felemás ember odaforditotta az üres szemgödrét.</p>
               <p>És ez mind ugy beleillett ebbe a bomlott napba, ebbe a bomlott révületbe, mint egy
                  fantasztikus mozaikba a kőszemek.</p>
               <p>Imre ellökte magától az élő akadályt.</p>
               <p>- Eriggy a pokolba!</p>
               <p>És botorkált tovább.</p>
               <p>A belső frájjok ajtaja nyitva lebegett. Belülről két halkra tompitott hang
                  szürődött ki. Bianca civakodott egy palotás szolgálóval.</p>
               <p>- Én megyek a kisasszonnyal, ha mondom! - Hallotta Imre.</p>
               <p>Aztán a frájj hangja felelt.</p>
               <p>- Jól is illenél a karika-lábaddal királyi udvarba!</p>
               <p>- Jól bizony! Szolgáltam én már királyi helyen.</p>
               <p>- Hogy is ne! Ischia szigete nem Krakó! A koldus királyné odva nem a lengyel
                  udvar. Zsigmond király majd jobban megválogatja, hogy ki őgyelegjen a lába alatt,
                  mig a felesége szobája felé koptatja a szőnyeget!</p>
               <p>A két lány elhallgatott.</p>
               <p>A »karikalábu« kiejtette kezéből a fehér gyöngyöket, hogy azok szétperdültek, mint
                  a megkövült könnyek.</p>
               <p>Valami bődült az ajtón kivül.</p>
               <p>Nem lehetett »valaki«, mert nem emberi volt az a hang.</p>
               <p>A letaglózott bölény ordulhat igy, mielőtt a fejét befurná a porba.</p>
           <milestone n="3" unit="startSubChapter"/>
               <p rend="head">III.</p>
               <p>Állva maradt és nem érezte, hogy áll. Elindult és nem érezte, hogy jár. Valaminek
                  nekiütődött homlokkal és nem sejtette, hogy mi az a valami. Csak zihált. Csak
                  harapta a levegőt s mert az olyan sürü és olyan rágós volt, mint a szijj, az
                  állával is őrölni kezdte.</p>
               <p>A füle ébredt elsőnek.</p>
               <p>Vékonyan, mint az enyhülés kristálypatakja, ezüstösen csengő hangokat muzsikált
                  bele.</p>
               <p>Borbála ajtaja előtt állt. A hang is az övé. A nótát együtt tanulták még valamikor
                  régen, vándorló regesektől.</p>
               <p>Imrénél betelt a szenvedés pohara. Vad fájdalom rohanta meg. Odatántorodott a
                  félfának és mintha a legkedvesebb valakijének sirkeresztjét ölelné, kicsobbant
                  belőle a könnytelen zokogás. Zakatoló homlokát a két keze közé szoritva maradt
                  ott sokáig. A nóta már rég elhangzott, mikor fölemelte a fejét. A mozdulattal
                  meglódult láncövén a kardja. Hozzákoccant a tölgyfadeszkához.</p>
               <p>Belülről emelt hang kérdezett rá:</p>
               <p>- Ki az?</p>
               <p>Nem tudott felelni. A feje lehanyatlott, mint a hervadt virág. A torka
                  összeszorult.</p>
               <p>Az ajtó felől sietős léptek közeledtek. A kilincs lenyomódott. Borbála állt a
                  küszöbön, szebben, szőkébben, mint valaha.</p>
               <p>Fölkiáltott.</p>
               <p>- Imre!</p>
               <p>Az csak a fejével bólintott, hogy: igen.</p>
               <p>A lány megfogta azt a rángatózó nagy öklöt. Gyorsan bevonta a szobába. A vasnyelv
                  a zárra csattant.</p>
               <p>Imrébe különös éles részletességgel zörgött mind ez a sok apró nesz. A léptek
                  tompa dobbanása, a vascsikorgás, a deszkák recsegése. Mintha ravataloznának itt
                  most valakit! Itt, ebben a délutáni napban aranyló szobában, ahová annyiszor
                  tekintett föl az udvarból vágyó szemmel, valamikor régen, mikor elindult szembe az
                  élettel, az első célok frissen-kovácsolt vértjét tartva maga előtt. Valaha, mikor
                  a saját szeme tisztásán keresztül még szépnek, égigérő örömerdőnek nézte ezt az
                  egész hazugságrengeteget, mely ma süllyedő világgá bontakozik benne és száll,
                  száll, le, a lelke parttalan fenekére, hogy a könnyek és a vér áradata
                  összecsapjon felette visszahozhatatlanul, - örökre...</p>
               <p>Lám, az ablak mellett ott áll még a varróasztalka, ami mellől annyiszor világitott
                  le a havas téli udvarra egy büszke, szép gyermekleány aureolás feje. Ott a
                  szekrény, ahonnan a piros pántlikák repültek. A karszék, amiben ő áldozott egyszer
                  a szerelempróbáló vérkeresztségnek.</p>
               <p>Oh, igen! Ott van változatlanul minden.</p>
               <p>Csak ő nincs ott és Borbála nincs ott többé.</p>
               <p>Ők ketten szétfoszlottak az elkacagott gyermekévekben, elvesztek a fiatalság
                  rügybontó pitymallatában. Kihulltak az élet laza ujjai közül valahol, valamelyik
                  utfordulónál. Ők ketten nem Borbála és nem Imre ezentul. A lengyel királyné, meg
                  egy szürke magyar. Idegen nő és idegen férfi, a sorsuk külön robogó
                  plánétájain.</p>
               <p>Lehet ez? Lehet?</p>
               <p>Fölnézett és a szeme belehullt abba a két ultramarin-vizü tóba, mint két sulyos,
                  fekete vasgolyó. Már nyugalom volt ebben a nézésben és csönd. S az értelem halkan
                  felfodrosodó hullámaiban valami különös, önmagán tulcsodálkozó, önmagától
                  elfüggetlenült érdeklődés is.</p>
               <p>- Hát felséged nem zárkózik el? Nem utasit ki? Nem ijed meg tőlem?</p>
               <p>A lány tekintete szokatlan fényben lobogott. Kurta ivben, mintha sugarakat szórt
                  volna maga elé a szőke pillák alul, melyek fölgyultak és megaranylottak ebben a
                  belülről támadt tüzben.</p>
               <p>- Nem vagyok »felség« és nem ijedek meg tőled, mert vártalak. Ha nem jöttél volna,
                  akkor én indulnék most utánad, hogy előhozzalak akárhonnan is.</p>
               <p>Imrével hátrább döccent a lába.</p>
               <p>- Borbála! Igaz?</p>
               <p>- Igaz.</p>
               <p>Nem lehetett ezt olyan könnyen hinni!</p>
               <p>A látogató állt egyhelybe kövülve.</p>
               <p>- Te, - kérdezte. - Te, a büszke, a nagyralátó?</p>
               <p>- Én.</p>
               <p>- Te, akiben legkevésbé mertem volna bizni?</p>
               <p>- Akkor pirulhatsz érte.</p>
               <p>- Te megmaradtál volna nekem hüségesnek és erősnek?</p>
               <p>Borbála lesüppedt a heverőre.</p>
               <p>- Látod.</p>
               <p>Imre ugy érezte, hogy le kell térdelnie hamar. Nem birja lábon ekkora ajándékát a
                  reménységnek.</p>
               <p>Válasz helyett befurta fejét a ruha lágy redői közé. És csak didergett, mint akit
                  forró láz emészt.</p>
               <p>A másik rátünődött arra az odahajtott fejre, az erős-izmos nyakra.</p>
               <p>Megsimogatta hegyeskörmü ujjaival.</p>
               <p>- Ó, te nagy bölény! No, kelj fel szépen onnan. Beszélnünk kell egymással
                  világosan.</p>
               <p>- Ne kivánd, hogy nagyobb világosságot lássak annál a reménynél, amit nekem adsz,
                  az után, hogy mindennek végét hittem. Igy hát nincs még veszve semmi?</p>
               <p>- Nincs.</p>
               <p>- És te az enyém vagy?</p>
               <p>- Az leszek.</p>
               <p>- Borbála! Te! Te, aki a királynők királynőjének születtél, félre tudnád lökni
                  értem a koronát?</p>
               <p>A lány arcán könnyü kis zavar suhant át. Apró hegyes fogai megmerültek az
                  ajkában.</p>
               <p>- A korona? - kérdezte huzódozva. - Hagyjuk azt Imre. A korona a politikához
                  tartozik.</p>
               <p>Imre fölemelte az arcát.</p>
               <p>- Mit akarsz ezzel mondani?</p>
               <p>Borbála lehajolt és belenézett mélyen abba a két fekete kutba. Szája követelőn és
                  forrón kezdte keresni azt a másik szájat. Ráégett hosszan, kábitóan. A szavai ugy
                  permeteztek közbe, mintha csak kisérőzenéje lennének annak az egyedül fontos
                  dallamnak, ami a fellobbant érzékekből, a sistergő vérből és összefonódott
                  karokból hirdette az egyetlen szerelem egyetlen diadalát.</p>
               <p>- A te Borbálád királynőnek született, igen. Te pedig az ő királyának. A korona az
                  enyém, én meg a tiéd. A királynők sorsa, hogy politikából házasodjanak, de a
                  szivük szerint szeressenek.</p>
               <p>A lány magához vonta, egész átfonta a fölébe hajlót.</p>
               <p>Imre érezte, hogy süllyed, süpped, zuhan bele a lágy heverőszőnyegekbe, a saját
                  szédületébe. Valahová, ahol értelmüket vesztik a szavak és ahol fölöslegessé is
                  válik minden hang, minden mozdulat, ami nem ezt a csudálatos alámerülést teszi még
                  teljesebbé.</p>
               <p>- Zsigmond lehet társam a trónon, hanem a szerelemben csak te lehetsz. - Hallotta
                  a füle mellett elbuborékolni a szókat.</p>
               <p>Percekig tartott, mig az elnyargalt értelem vissza tudott fordulni utánuk, hogy
                  fölpattantsa a titkok apró gyöngy-hólyagocskáit.</p>
               <p>Akkor hirtelen felszökött, mint aki önmagát akarja elkapni zuhantában.</p>
               <p>- Borbála! Mi történik velünk?</p>
               <p>A lány ott hevert a szőnyegen, mint a virágai terhétől kiborult rózsatő. A száján
                  szédült mosolygás nyilt. Szemét csudaváró álomra függönyözte.</p>
               <p>- Ne gondolj rá. Ne törődj semmivel. El ne rontsd, ami szép! Tedd igazzá, amit
                  elképzeltem. Tégy a legboldogabbá. Asszonyoddá.</p>
               <p>- Borbála!</p>
               <p>A férfi visszadöbbent.</p>
               <p>Két kar nyult utána, mint a fölébredt vágyak sikos indájai.</p>
               <p>- Ne beszéld át ezt a percet!</p>
               <p>Imrének elállt a lélegzete is. Az arca halottszürkére fakult.</p>
               <p>A ködfátyol szétvált.</p>
               <p>Egyszerre lepte meg a látás.</p>
               <p>És minden hang, minden mozdulat mintha távolabb meg távolabb lökné a lánytól, akit
                  Madonnának glóriázott a szerelmes gyermek-áhitatában és akinek álomban nyiló
                  száján most magdolnás csábitás csordul, blaszfémiás bünök sikamlós kigyói
                  sziszegnek.</p>
               <p>Odaszökött a heverő mellé. Egyetlen riadalommal állitotta lábra a szenvedély
                  holdas megszállottját.</p>
               <p>- Borbála! Jól értettem? Te Zsigmond felesége akarsz lenni?</p>
               <p>A lány szeméből is elröppent a bódulat felhőuszálya. Szőke pillái közül hideg fény
                  hullt a lelkendezőre.</p>
               <p>- Vigyázz, - felelt. - És élj a pillanattal! Ne várd, mig elereszt a vonzás.
                  Kapcsolódj bele és soha többé le nem hullhatsz róla. Igérem. Nem lesz panaszod,
                  amért a nevem nem a tiéd után irom. Az a másvalaki, jól tudod, király egy nagy nép
                  felett. De amit meg én ajánlok neked: királyság egy nagy király fölött. Mit akarsz
                  hát ennél többet tőlem?</p>
               <p>Nem jött válasz.</p>
               <p>Imre a kandalló párkányára könyökölt és onnan nézte a lányt, mintha először
                  látná.</p>
               <p>Az folytatta tovább, unszoló hangon.</p>
               <p>- Ott lesz a helyed mindég mellettem. Érted? Mindég. Beláthatod, hogy ezt a
                  szerencsét nem volt jogom visszautasitani a sorsnak. Gondom lesz rá, hogy te is
                  kivedd belőle a részed. A királyné kegyence sokszor több a históriában, mint maga
                  a király.</p>
               <p>- A férjed.</p>
               <p>- Igen. Jól értettél. Nem az »uram«, hanem csak a férjem. És ha igazságos vagy,
                  akkor be kell ösmerned, hogy amiért a házunk érdekét szolgálom, érted is megteszek
                  mindent, ami asszonytól telik. Nem mondtam le rólad! Kellesz nekem. Semmivel se
                  kevésbbé, mint a hatalom. Mért nem felelsz hát? Mért bámulsz rám? Hiszen nem
                  szólhatok hozzád ugy, mint egy libapásztor-lány? A mi világunkban nincs helye a
                  vakságnak, se a holdvilágos képmutatásnak. És én ezt igy becsületesebbnek is
                  tartom.</p>
               <p>A sárga cirmocskák kezdtek megsokasodni Borbála szemében. A szelid nefelejcsek
                  most éles taraju sarkantyuvirágok lettek.</p>
               <p>A lány folytatta.</p>
               <p>- Mért ébresztettél volna bennem kivánságot, ha nem azért, hogy a magadévá tégy?
                  Esztendők óta igéret volt minden kézszoritásod. Azt hiszed, hogy ez semmire se
                  kötelez? Nem Imre. Jogom van hozzád és velem kell jönnöd Krakóba.</p>
               <p>- Mint a királyné...</p>
               <p>- Kedvese! Mondd csak ki! Ne szégyeld, ha én büszke vagyok rá.</p>
               <p>Borbála már állt. Megrázta vállban azt a merevre kövült testet.</p>
               <p>Dac és harag lett egyszerre a nézése.</p>
               <p>- Keveselled talán? - Toppantott. - Annak kellesz! Annak! Királyasszony
                  kegyeltjének. Akit nem nyügöz hozzám semmi eskü kolonca, se a megszokás unalma, ez
                  a muszáj-börtön. Játéknak kellesz, akin országok nyernek, vagy vesztenek. Aki
                  törvényeket diktál még nekem magamnak is. Mert akarom. Mert nem engedem ki a
                  szerelmet az életemből! Nem engedlek Imre!</p>
               <p>Amaz állt tovább mozdulatlanul. Az ajka fölcsuszott az inyéig.</p>
               <p>- És te ezt a feneketlen förtelmet szerelemnek mered gunyolni? A nevem nem kell, a
                  kezem nem kell, uradnak kevés vagyok, de büntársadnak, annak elég lennék?</p>
               <p>- Nem bün, amit a természet olt belénk.</p>
               <p>- Borbála! Térj magadhoz kérlek! Lehetetlen, hogy ezek a szennyes, hulladékos szók
                  benned fogantak volna meg! Kegyetlen próba az egész. Mondd hogy igy van! Mondd
                  hamar!</p>
               <p>- Nem mondok semmit. Érts meg Imre! Hozzám akarlak kötni, hogy soha többé elhagyni
                  ne birj. Most már kell is, hogy magadévá szeress! Zápolya Borbála nem engedheti,
                  hogy visszautasitsák.</p>
               <p>Imre egy-rántással szabaditotta ki kezét a rákulcsolódó kézből.</p>
               <p>- Eressz, - kiáltotta egész idegen, nyers hangon.</p>
               <p>És az arca merev lett, mint a bronz-szobornak.</p>
               <p>- Ez a csuda, ez a lehetetlen, mégis megtörténik látod. Zápolya Borbálát
                  visszautasitja a porszem, a senki. Nem kell a dézsma! Nem kell a szerelmed! Nem
                  kellesz, nem, te magad se kellesz!</p>
               <p>A sulyos léptek elindultak.</p>
               <p>- Imre! Megállj! Ez őrültség. Gondold meg mit teszel!</p>
               <p>A férfi hátrafordult. Hullámos fekete haja az arcába patakzott.</p>
               <p>- Meggondoltam, - válaszolt rekedten. - A senki elmegy és a királyné boldogtalan
                  lesz.</p>
               <p>Az ajtó becsapódott tompa dobbanással, mint első rög a bezárt koporsón.</p>
               <p>Belülről vijjogó hang tört ki szakadozottan:</p>
               <p>- Bölény! A bölény!</p>
           <milestone n="4" unit="startSubChapter"/>
               <p rend="head">IV.</p>
               <p>Velezden, a vőlegényes háznál már javában állt a sirató este, mikorra Imre beért.
                  Ideje volt. A násznép kezdte tudakolni a vőfélyt. Attól tartott mindenki, hogy az
                  is felköszön, mint Zápolya János. A tizenkettedik órában pedig bajos dolog lett
                  volna helyette másvalakit keriteni.</p>
               <p>Egyedül Tomory nem félt a hoppon-maradástól. Még ő biztatta a vendégeit.</p>
               <p>- Azt igérte, hogy visszajön. Czibak Imre nem másitja meg a baráti szavát.</p>
               <p>Csak akkor hökkent meg, mikor Imre igazán beállitott. Ki volt ugyan teremtettézve
                  a vőfély szépen, a szakállát is megeresztette az alkalomra illő módon, de az arca
                  olyan sárga és olyan élettelen, amilyennek sohase látta.</p>
               <p>- Valami bajod esett talán? - kérdezte, megszoritva a fiatal ember kezét.</p>
               <p>Imre a fejét rázta.</p>
               <p>- A fogam fájdult meg az utban. Ennyi az egész, - felelt és megpróbált egy
                  kényszeredett mosolygást.</p>
               <p>Hanem ez a mosolygás leritt róla. És a hangja recsegett, mintha fürészfogak közül
                  dörzsölődnék elő.</p>
               <p>Tomory megcsappant kedvvel mutogatta be a vőfélyt az összesereglett
                  vendégeinek.</p>
               <p>Itt nyüzsögtek már a Tomoryval rokon felvidéki családok mind. A Csetnekyek,
                  Kellemesyek, Kövérek, Balitiak, Fanchalyak és Tornallyayak elhozták minden
                  ija-fiukat és még egyre érkeztek örömlátók.</p>
               <p>A szász városok küldöttségei nagy kisérettel és ajándékokkal megrakodva jöttek.
                  Eperjes, Szeben, Brassó, Fogaras, Kolozsvár és Vásárhely igyekeztek fényben
                  tultenni egymáson. Tekintettel Tomory országos rangjára, a káptalanok, konventek,
                  vármegyék és városok is képviseltették magukat. A moldvai és havasalföldi vajdák
                  pompázó követségei se hiányoztak. Olyan lett tőlük a velezdi legényház, mint
                  valami tábor. A szolgák és lovak számára külön szineket kellett huzatni a
                  konyhaudvaron.</p>
               <p>A násznagyi méltóságot Bornemissza ur viselte. Saját ajándékait az udvar
                  prezentjeivel megtoldva hozta. Diszköntösöket - Mátyás ruhatárából...</p>
               <p>Másnap reggel, hogy Putnokon is lezajlott a lánysiratás, Verbőczy ur, aki János
                  helyén töltötte be a főgazdai tisztet, átizent Velezdre, a lakodalmasoknak.</p>
               <p>- Elkészültünk és várjuk az érdemes vendégeket!</p>
               <p>Megindult hát a menet ünnepi rendben. Elől, hatlovas leeresztő hintón a vőlegény,
                  Bornemissza násznagy urral. A lovakon diszruhás fellajtárok. Az első ülésben Imre
                  vőfélykedett. A szokásos mókákat mind végigcsinálta, de talán még sápadtabb volt,
                  mint előző napon.</p>
               <p>- Nem szünik a fogad, pajtás? - érdeklődött Tomory részvéttel.</p>
               <p>Imre csak legyintett.</p>
               <p>- Ennél nagyobb bajom ne essék!</p>
               <p>Mikor a Putnoky-kuria körvonalai kezdtek kibontakozni, két kacagányos nászoló urfi
                  előre ugratott megjelenteni a menyasszonyos háznál a mennyegzős nép közeledtét.
                  Maradt belőlük elég. A menet előtt és Tornallyayné nász-asszony hintaja mellett is
                  ficánkolt egypár. Nyomon követték őket a siposok, dobosok és a trombitások.
                  Diszruhás szolgák és felhámozott, rokolyás vezetékparipák zárták be a hosszu
                  sort.</p>
               <p>Az előköszöntő ifjak tisztelegtek Putnokon Verbőczy ur előtt a násznagy nevében. A
                  főgazda feláldotta őket egy nagy serleg borral és három táncot osztott nekik.
                  Visszaizent, hogy immár igen nagy várakozásban volnának mindenek a diszes
                  vendégség után.</p>
               <p>Sugaras kedvben tértek vissza a kacagányos örömmondók. Nem győzték dicsérni
                  Verbőczy urat, aki lám, a móka-bohóságok közepett is ilyen emberül állja meg a
                  helyét!</p>
               <p>A menet ujból elindult. Hanem a kastély előtt volt még egy stációzása. Mert mikor
                  a csimpolyázó és kurjogató nép illő közelségbe ért, be kellett várni a putnoki
                  főgazda küldöttjeit. Azok pedig nem jöttek üres kézzel! Szép rubinköves
                  aranygyürüt hoztak. Fölmutatva a nászoló legényeknek, távolosabban kihelyezték egy
                  nagy kivágott fatörzsre.</p>
               <p>- Izeni a putnoki ház főgazdája, hogy azé a gyürü, aki előbb éri!</p>
               <p>Nosza, a menyasszony és vőlegény nyoszolyó-legényei nekirugaszkodtak. Lett itt
                  lóverseny olyan, hogy a vendégek nem győztek tapsolni. A nyertes aztán ujjára
                  huzta a gyürüt.</p>
               <p>Most már Imrének is le kellett szállnia a hintóról. A menyasszonynak és örömapának
                  szánt ajándékok ott várakoztak rá a rokolyás paripákra terhelve. Azokat neki
                  kellett átadni bent a főgazdának.</p>
               <p>Verbőczy ur öleléssel köszönte a bőkezüséget. De mintha egy fokkal még a
                  szokottnál is szivesebb lett volna. A komoly barna szemek gyöngéden simogatták ezt
                  a virágos vőfélyt, akinek olyan vig a szava és olyan halott a hangja, mintha
                  negyednapos Lázár-álomból jönne ide örömet jelenteni.</p>
               <p>Szerét ejtette, hogy külön intse egy percre.</p>
               <p>- Miért vállalkoztál erre a bohóskodásra, főkapitány öcsém? Ez most keserves lehet
                  neked.</p>
               <p>- Barátja csak egy van az embernek, bátyám, - felelt Imre csöndesen. - Tomorynak
                  nem szabad megtudnia ma semmit az én bajomból. Ezt nagyon szivére kötöm
                  kegyelmednek.</p>
               <p>- Szép önfeláldozás. Becsüllek érte. De azért azt hiszem, hogy nem haragszol meg,
                  ha a három táncodat mégis elfelejtem odaosztani neked?</p>
               <p>- Megköszönöm bátyám.</p>
               <p>Szavukat fülsiketitő dörgés vágta ketté. A kapu előtt mozsarak és tarackok
                  dördültek a násznép elé.</p>
               <p>Legelől Bornemissza és Tomory jöttek. Imre mögéjük csatlakozott. Sorba kezeltek az
                  örömapával. A násznagy szép beszédben áldotta föl a diszes gyülekezetet, amire
                  Verbőczy ur olyan ékes orációval felelt, hogy attól szem szárazon nem maradhatott.
                  Imre a kapunak támaszkodva hallgatta a köszöntőt. Csak most érezte, hogy milyen
                  sulyos minden tagja. Milyen összetört! A feje kábul és a vállát mintha ólomterhes
                  zsákok nyomnák. Eddig semmit se érzett, azt se, hogy van. A testéről egész
                  megfeledkezett, olyan tengerré nőtt a lelke fájdalma. Jól esett, hogy
                  megtámaszkodhatott. Igy könnyebben várta végét Bornemissza ur hivatalos
                  lánykérésének.</p>
               <p>Verbőczy aztán intett az egyik nyoszolyólegényüknek.</p>
               <p>- Ne mondhassák, hogy nem teszünk eleget készséggel a tisztes kivánságnak!
                  Hozzátok hát fiam azt a szép menyasszonyt!</p>
               <p>Hozni se kellett! Oda készitették azt jóelőre. Sing-számra röpködött a pántlika a
                  pártájáról. Épp hogy szalmából volt az a koszoru. A »menyasszony« meg olyan vén,
                  hogy már igazán megillette a fehér ruha, mert végképp elhagyta a bün az
                  ártatlant.</p>
               <p>El kellett érteni a tréfát és hasonlóval viszonozni. Ezért Bornemissza a kiadott
                  vászoncselédet szépen a násznép közé penderitette és azt mondta Verbőczynek:</p>
               <p>- Olyanigen meg vagyunk elégedve a menyasszonykával, hogy egy percig se hagyjuk
                  tovább a kelmetek házánál, hanem magunkkal vigyük, ahová azt a mi felünk kivánni
                  fogja.</p>
               <p>A násznép nevetett, indultak kifelé vidám zeneszóval a kapun.</p>
               <p>Bezzeg lett erre marasztás! Tüstént előkerült Sárika és Verbőczy nem győzte
                  visszatessékelni a kötekedőket.</p>
               <p>- Enni kellene ezt a két embert, hogy ezek a tréfát is milyen komolyan csinálják!
                  - Lökte oldalba Imrét a kövér Tornallyayné.</p>
               <p>De a vőfély nem felelt. Valami mészpor hullhatott a szemébe a falról, ahova
                  támaszkodott. Azt próbálta onnan kidörgölni.</p>
               <p>A kis menyasszony odaadta neki a csipkés keszkenőjét, hogy az puhább legyen. És
                  mikor ebéd előtt rendet álltak a kézmosásnál, titkon megszoritotta a vőfélye
                  kezét.</p>
               <p>- Az én jó Istenem könnyitse meg neked, ami nehéz, - sugta oda halkan.</p>
               <p>- És adja mind nektek, amit tőlem elvett, kedves kis hugom, - válaszolt Imre és
                  sietve tünt el a tömegben.</p>
               <p>Reggelig járta a lengyel változó, az egeres, süveges, és lapockás táncok. Papok is
                  voltak szépszámmal a vendégek közt. Ezek is kedvet kaptak. De mivelhogy a táncos
                  párjukat átfogniok botránkozás lett volna, igy csak kendővégről élhetetlenkedtek a
                  lakadalmasok tarka seregében.</p>
           <milestone n="5" unit="startSubChapter"/>
               <p rend="head">V.</p>
               <p>Már hajnalban talpra serdült az egész háznép. Igazabban szólva, le se feküdtek
                  bizony azok. A habverők motolláztak, a kemencék dohogtak, a szabad tüzeknél
                  csapatszám sürgölődtek szakácsok és kukták. Nagy átlós-gerendán aranyozott szarvu
                  fehér ökör forgolódott. Aki elment mellette, hiven a szokáshoz, belevágott egy
                  kést. Olyan lett az ökör, mintha acéltüskéi nőttek volna.</p>
               <p>A máglyányi tüzrakás mellett cipó-osztók készségeskedtek. Teknőszám adogatták szét
                  a rózsásra pirult kenyérkéket, vendég és házhoz tartozó szolgáknak egyformán.
                  Csatornákon keresztül öblös kádakba folyt ki a bor a pincéből és a zöldpálcás
                  algazdák ügyeltek rá, hogy a csobogása el ne szünjék egy pillanatra se.</p>
               <p>Mulasson a nép is, mikor az urak vigadnak!</p>
               <p>Senki se kináltatta magát! A konyhaudvarban egyik tréfa a másikat kergette. A
                  lehántott héjju, szalonnával megkent fenyüszál körött hempergett mindenki a
                  nevetéstől. A legények sorba próbálták megmászni a sikos póznát, hogy elérjék azt
                  a szép rend rázsaposztó gunyát, ami a hozzájáró telekes bocskorral, süveggel, egy
                  palack jó borral, meg három arannyal együtt kinálkozott annak, aki előbb éri.</p>
               <p>Fönt ezalatt a nyoszolyólányok Sárikát öltöztették. Habfehér ruhájában, köves
                  koszorujáról lehulló fátyolai közt olyan volt a kis menyasszony, mint valami hóba
                  esett halovány rózsa. Mig az esküt a pap előtt elmondta, világért se emelte volna
                  fel a szemét. Csak mikor gyöngyös koszoruját levették és szokás szerint kibontva a
                  haját, élővirág koszorut tettek a fejére, mert a vendégek elé lépni. Arcocskája
                  lassankint átszinesedett és a hegedősök felujjongó muzsikáján megvidámodva
                  mosolygott rá az örömlázban sugárzó emberére.</p>
               <p>- Be meg is könnyebbültem kedves! - sóhajtott.</p>
               <p>- Hát eddig talán nehezelted?</p>
               <p>A menyecske tágranyitotta két kárbunkulus szemét.</p>
               <p>- Ugy féltem, mig a pap össze nem adott minket! - felelt.</p>
               <p>- Attól tartottál, hogy megszököm tőled?</p>
               <p>- Nem tudnám én azt elmagyarázni, hogy min is aggóskodtam, csak rettegtem, hogy
                  sose érhetném meg ezt a percet, mikor édes uramnak nevezhetem kegyelmedet!</p>
               <p>Megtétovázott egy kicsit.</p>
               <p>Első eset volt, hogy ugy szólitotta ezt a lelkének-szivének egyaránt drága embert,
                  ahogy asszony szokta az ő hitestársát.</p>
               <p>Pál a szemével cirógatta.</p>
               <p>- Gyermek vagy te szentem! Nincs mitől félned.</p>
               <p>- Hiszen most már nem is nyulszivüsködök! Tudom, hogy többé senki-semmi el nem
                  választhat kegyelmedtől. De addig...! Mikor a pap összefonta a kezünket, szinte
                  megszédültem. Pedig nem szoktam én kényeskedni, ugye?</p>
               <p>- No, igazán senki se foghatná rád. Hanem azzal még mindég adósom vagy, hogy min
                  is aggódtál tulajdonképpen?</p>
               <p>- Megmondjam?</p>
               <p>- Meg.</p>
               <p>- Egész?</p>
               <p>Pál megszoritotta a hideg ujjacskákat.</p>
               <p>- Mától kezdve mindent »egészen« el kell mondanunk egymásnak szivem. Nem lehet
                  titkunk egymás előtt.</p>
               <p>- Akkor se, ha az a valami szomoru?</p>
               <p>- Akkor kell csak igazán közölnöd velem!</p>
               <p>- Hát...</p>
               <p>Sárika egy kicsit megszeppenve nézett maga elé.</p>
               <p>Aztán nagy elhatározással szólt.</p>
               <p>- Álmodtam valamit édes uram.</p>
               <p>- Azt ugyan én is megteszem gyakran.</p>
               <p>- Én nem. Mert ahogy leteszem a fejem a párnára, reggel azon helyről emelem föl
                  mindég. Nem is láttam én eddig jelenést soha.</p>
               <p>- És ma láttál?</p>
               <p>- Igen. Szegény boldogult anyámat. Jött felém lángpiros palástban. Jött és kitárva
                  tartotta a köpenye szárnyát. Hivott fenhangon is. Olyan volt a szava, mint a
                  hegedü. Sohase hallottam hozzá hasonlót. Féltem. Futottam. Utólért és rámteritette
                  a piros palástját. Elvitt.</p>
               <p>- Megborzongtál kincsem!</p>
               <p>- Meg.</p>
               <p>- Pedig látod, hogy nem igaz az álmod.</p>
               <p>- Igen.</p>
               <p>- És azt is tudod, hogy nem engednélek elvinni mellőlem.</p>
               <p>- Ó, - csillant föl Sárika szeme, - kegyelmedről én mást álmodtam.</p>
               <p>- Ugyan mit?</p>
               <p>Sárika habozott. A keze még hidegebb lett ott az ura ölelő tenyerében.</p>
               <p>- Ostobaság, gyerekség csakugyan, - válaszolt, tétovázva. - Ma éjjel ugy láttam,
                  barát-köntösben.</p>
               <p>- Engem?</p>
               <p>- Kegyelmedet. A derekán szőröv. A fején hamu. Kard volt a kezében és irtózatosan
                  sok fegyveres nép körötte. A lába alatt vér. Tengernyi vér. Mink odarepültünk a
                  pirosszélü fekete felhőben. De későre. Kegyelmednek akkor már nem volt feje.
                  Aranytálcán mutogatták. A szeméből véres könnyek hulltak a hosszu fehér
                  szakállára. És messze, messze, borzasztó jajgatás jajgatta a halotti énekét.</p>
               <p>Pál elnevette magát.</p>
               <p>- Megfogtalak most, csalfa beszédü rigó! Ugyan mit keresne kard a barát kezében,
                  akinek szőröv a derekán és hamu a fején? Mire volna a körött fegyveres?</p>
               <p>Sárika a fejét ingatta.</p>
               <p>- Emlékezzék kegyelmed Kapisztrán Jánosra!</p>
               <p>A másik megállt, mintha a szive dobbantotta volna egyhelybe. Hanem aztán gyorsan
                  kiszabaditotta magát a különös, futó rosszérzésből. Tulkacagott rajta.</p>
               <p>- Gyere már Imre, hallgasd ezt a kis plánétás madarat! Akár hiszed, akár se,
                  barátnak álmodta az urát, az esküvője napján. Olyan tréfa ez, ami fogfájás ellen
                  is jó.</p>
               <p>Imre megpróbálta, hogy ugyan tud-e még valami mosolygás-félét erőszakolni az
                  elgyötört arcára. Sárika mellé lépett.</p>
               <p>- Rólam nem álmodtál, gyöngyöm?</p>
               <p>- Álmodtam bizony.</p>
               <p>- Mit?</p>
               <p>A kis menyasszony hosszan a kérdező szemébe nézett.</p>
               <p>- Azt, hogy te is csuhába jársz, egy uton Pállal. Ahol ő elhagyja, te folytatod,
                  csillaghullás jegyében, egy fényes sátorig.</p>
               <p>- És aztán?</p>
               <p>Sárika elfordult.</p>
               <p>- Nem tudom. Egy kutya ugatott. Álmomban-e, vagy ébren? Arra se emlékszem.
                  Fölriadtam.</p>
               <p>Pál érezte, hogy az a puha kar reszket az övében.</p>
               <p>Meg akarta szoritani, de a lány gyorsan elfutott.</p>
               <p>A csimpolyások rázenditettek a menyasszony táncára.</p>
               <p>A két férfi megütközve bámult egymásra.</p>
           <milestone n="6" unit="startSubChapter"/>
               <p rend="head">VI.</p>
               <p>A délebéd estebédig tartott. Akkor ujból kellett öltözniök a nyoszolyólányoknak.
                  Olyan volt már a ruhájuk, mint az öntött saláta. Asztalnál se vége, se hossza a
                  pohárköszöntőknek. A fortélyos ételek is sok nevelést okoztak. Főképp a
                  nászasszony bélese. Hogy Imre, tisztségéhez hiven megszegte, egymásután hullt ki
                  abból rézvessző, vasszögek, törött patkó, sarkantyú-pengő, bajuszkenőcs és
                  pocegér. Még egy kócbábu is lappangott benne.</p>
               <p>- Rajta! Hadd lássuk, hogy adja vissza a vőfély a csufot! - kiabálták a vendégek a
                  vidám zsivajban.</p>
               <p>Hanem Verbőczy ur utját szegte a tréfának.</p>
               <p>- Megálljunk, feleim! - szólt elkomolyodva. - Azt a fogafájós vőfélyt hagyják csak
                  kelmetek békén. Van itt valami egyéb is, amire gondolnunk szükséges. A magától
                  hulló fát én ugyan rázogatni nem akarom, de az idő sürget, éjfél mindjárt ránk
                  ejti a szárnyát. Illik, hogy az uj menyecskét apjaurától rendben elköszöntsük.</p>
               <p>Sárikára nézett és intett neki.</p>
               <p>- Gyere ide lányom, Tomoryné asszony! Magad kötelmét vedd az elmédre és melyre
                  Isten kötelez kemény parancs alatt, a születiszteletnek eleget tegyél. Hajts
                  térdet az előtt, akit ime rövid percek multán árván hagysz itt a régi házban és
                  meggondolva, hogy valameddig valami jó ért az életben, az mind tőle jött és
                  valamennyi szeretetre szükséged volt, abból ő anyád helyett is felesen osztott
                  neked, nem lesz nehezedre a kezét megcsókolnod és megköszönnöd neki, amit érted
                  mivelt. Hogy szeretett és fölnevelt és a mai napon arra az utra bocsát, amit a
                  Mindenható akarata és végzése számodra örökösen kijelölt. Végy bucsut mindazoktól,
                  akik szerettek és akiket szerettél, mert más világ lesz az, ahová most közülünk
                  indulsz!</p>
               <p>Az asztal körött tiszteletteljes csend lett. A nevetgélés elhalt. Minden tekintet
                  a kis menyasszony felé fordult.</p>
               <p>Sárika fölkelt Tomory mellől és az apja székéhez tartott. Elfogultnak látszott
                  nagyon. A járása imbolygott. Az arca szokatlanul sápadt és az ajka szélei
                  remegtek. Alig tudta elsuttogni a köszönő szókat, amikkel pedig olyan csordultig
                  telt a lelke.</p>
               <p>Hanem az a csók, a föláldó apai kézre, beszéd volt a leghangzatosabb beszéd
                  helyett is.</p>
               <p>Az érzékenykedésnek - tisztségéhez hiven - Imre vetett véget. Felintett a felső
                  rend karzatán várakozó zenészeknek és apjától az asztal elé lenditette a kis
                  menyecskét.</p>
               <p>- Sose volt lánytestvérem, - mondta halkan. - Pedig mindég kivánkoztam utána. Most
                  hát megértem benned, kedves. Csak legalább tik legyetek boldogok, ha már nekem nem
                  lehetett!</p>
               <p>- Ahogy az Isten akarja, Imre. - Felelt Sárika a Pál szavával.</p>
               <p>Nem beszélhettek többet.</p>
               <p>A toronyban mélyen, bugva, megkondult a harang. Lassan, méltóságteljes zöngéssel
                  verni kezdett. Tizenkettőt ütött egymás után.</p>
               <p>Mikor az utolsó kondulás is elrezgett, fölpattant a folyosóra nyiló ajtó. Szilaj
                  szöktetéssel tizenkét egyforma, kalárisvörös selyem diszruhába öltözött levente
                  rontott be rajta. Mindnek a kezében szövétnek, virágos tokba téve. Táncolva az
                  oldalasztalokon álló karos gyertyatartókhoz futnak, sorbagyujtják rajta a
                  fáklyáikat.</p>
               <p>A levegő fojtó. Egyszerre megtelik az égő gyanta kesernyés szagával. A násznép az
                  asztal körött lélekzet-visszafojtva várja a lagzi főpontját, a »koszoru-üzést«,
                  mikor tánc után a szövétnekes ifjak elröpitik majd az uj asszonyt
                  nászszobájába.</p>
               <p>Hogy a harmadik fordulónak is vége, Imre érzi, hogy vállon érinti valaki.
                  Föltekint a maga messzi elszaladt gondolataiból. A vendégek illedelmesen az asztal
                  körött ülnek, csak Bornemissza állt fel. Odahunyorit.</p>
               <p>- Fiam, ne felejtkezz meg a tisztségedről!</p>
               <p>- Köszönöm bátyám. Már megyek.</p>
               <p>És a vőfély a hosszu asztal előtt hagyott kör közepébe lép, a menyasszony elé.</p>
               <p>Csuda, hogy annak milyen fakó ma a mindég piros arca! A szeme körött kékes
                  árnyék.</p>
               <p>Imre kirántja a kardját. A fényes penge süvit. Egy csapásra vágja ketté a
                  kibontott haj fölött hervadozó élővirág koszorut. A fátylak röpködnek a suhintás
                  szelétől.</p>
               <p>Ugyane percben fölsivalkodnak a kürtök. A szövétnekes ifjak köre összecsap.</p>
               <p>Imre emelt hangon kiált.</p>
               <p>- Tomory Pál, kövesd a te asszonyodat!</p>
               <p>A menyecske most már az uráé.</p>
               <p>A nyoszolyólegények sebes iramban sodorják az ajtó felé, hogy tüzes kisérete
                  legyen a nász-szobáig, ahol két ember megirt sorsa beteljesedik.</p>
               <p>Olyan szép ez a szilaj, pogányos figura, ez az ősidőktől visszafelejtkezett régi
                  szer-tipratás, hogy minden szem rácsudálkozik, amint az ifjak piros felhőbe
                  gomolyodva hullámzanak a fehér menyasszony körött.</p>
               <p>Az asztalnál ülő vendégek felszökdöstek a székekre, hogy még jobban lássanak, mig
                  a csillaghullásos menet végiglejt az egybenyitott szobákon keresztül.</p>
               <p>Kinek lenne most figyelme arra a percenő kicsi szikrára, mely az egyik fáklyáról
                  pajkosan a fátylak közé pattan?</p>
               <p>Senki se gondol rá, senki se veszi észre.</p>
               <p>Csak egy rettenetes, elnyujtott sikoltásra dermed meg a vér az örvendező
                  szivekben.</p>
               <p>A sipok hirtelen elhallgatnak, mintha beléjük tört volna a hang.</p>
               <p>Egy pillanat és a nászágyas ház küszöbén, a táncos kör közepéből valami furcsa,
                  palástforma tüzsugár lobban a mennyezet felé. Libeg-lobog, aztán szétterül.</p>
               <p>Az ifjak elhátrálnak a nyoszolyólányok közé. A nézők leugrálnak a székekről. A
                  hegedüsök dörömbözve vágtatnak le a karzatokról. Mindenki tolong, mindenki
                  kiáltozik, mindenki rohan. A belső cselédek ki, a külsők be a szálába. Senki se
                  tudja, hogy mi történt. Senki se tudja: hova és merre. Azt se, hogy mit akar.
                  Jajgatással, égési szaggal, vágnivaló füsttel telnek meg a szobák. A feldöntött
                  székek és asztalok dörgő robajjal zuhannak a földre. Tálak csörömpölnek, üveg
                  pattan, hasitó, dermesztő csilingeléssel.</p>
               <p>- Mi ez itt?</p>
               <p>Imre megrázta Putnoky urat vállban.</p>
               <p>Az öregnek csak harangoz a sörényes ősz üstöke az elernyedt nyakon. Kezében még
                  ott az asztalkendő. Szorongatja, gyüri, mintha jó és rossz, minden attól függne.
                  Szoritja, hogy a szeme kidülled tőle.</p>
               <p>- Sárika! Lányom! - hebegi.</p>
               <p>És mikor a rázó kéz elereszti, a hatalmas test tovább harangozza a viasz-szinüre
                  sápadt fejet. Aztán végigvágódik a földön, mint a kidőlt szálfa.</p>
               <p>Imre ököllel tört magának utat a tömegben.</p>
               <p>Törtetett oda, ahol a táncosok álltak.</p>
               <p>Egy iszonyattal teli orditásban ráösmert Tomory hangjára:</p>
               <p>- Vizet, pokrócokat! Vizet, hamar, vizet!</p>
               <p>De mire a szolgák szétfutnak, mire visszalihegnek és mig a sikoltozó, fejvesztett
                  népet a szőnyegről le lehet rázni, késő már minden.</p>
               <p>Szállongó fekete pernye-fátyolban ott fekszik a kis menyasszony, mint egy máglyára
                  vetett virág. Karjai összefonódtak a gyötrelmes kinban. Pillátlan szemei
                  fölakadtak, mintha valami távozó árnyék után révülne a mennyezeten.</p>
               <p>Pál szoritja magához eszelős fájdalommal a drága kis teremtést, ahogy lefüggő
                  fejjel halódik a karjai közt Olyan ez a vasember most, mint a háborodott. A foga
                  csikorog. Szájáról tajték habzik és szó helyett csak valami tördelt riongás az,
                  ami utat lel belőle.</p>
               <p>Verbőczy lélekzik élővé elsőnek az elrettenésből. Int Bornemisszának. Sietve
                  lépegetnek át az egymást legázolt, ájult asszonyok testén.</p>
               <p>- Térj magadhoz, fiam! - Öleli át Bornemissza a rángatózó vállat. - A kétségbeesés
                  nem férfihez és nem katonához illő.</p>
               <p>- Add át a szenvedőt azoknak, akik enyhülést tudnak nyujtani neki, nem ugy, mint
                  te, aki halálra szoritod.</p>
               <p>Az eskető pap is ott állt már akkor.</p>
               <p>- Egy Istent mindnyájan ismerünk. Az ő rendelésén zugolódnunk nem szabad. - Mondta
                  és megindult előre a nász-szoba felé.</p>
               <p>Imre nem lelt hangot. Csak átkarolta a tántorgó embert erősen, erősen, hogy össze
                  ne roskadjon.</p>
               <p>A nyitva hagyott ajtón sürü tömegekben gomolygott ki a füst a fekete éjféli
                  égre.</p>
           <milestone n="7" unit="startSubChapter"/>
               <p rend="head">VII.</p>
               <p>A nászszoba fel volt virágozva szépen. A nászágy puhán megvetve. De boldogságot
                  váró ujasszony helyett egy élő rémület az, akit Pál a vánkosokra fektet.</p>
               <p>A hullámos barna haj leperzselődve tövig. A borostás torzsák közül szivfacsaró
                  sebek tátonganak elő. Óh, mi lett a kedves, üde arcocskából! A mindég mosolygó
                  száj szögletéből hová lettek a rózsák?</p>
               <p>Az égett test nem tür magán ruhát. Fölfedi a fiatalságnak minden duzzadó
                  szépségét, biborban tüzelő teli halmát. Az egész életre-szóló örömigéretet.</p>
               <p>Az ujember leül az ágy szélére.</p>
               <p>Ahoz a leplezetlenséghez egyedül neki van joga ezen a világon.</p>
               <p>Mereven, a tébolyodás együgyüségével bámul maga elé. Mint aki a végzet titkát
                  gyóntatja.</p>
               <p>Hajnal felé elcsitul az észvesztő nyögés.</p>
               <p>Csend lesz a szobában. Olyan csönd, amiben még a ki nem mondott szók is
                  meghallatszanak.</p>
               <p>Pál akkor az ágy fejéhez lép. Megfogja azt a lecsüggő kis kezet. Az összerándult
                  ujjról némán levonja a karikagyürüt és az ujjára huzza, a sajátja fölé.</p>
               <p>Aztán halkan, sulyos nyugalommal kimegy és bezárja maga mögött az ajtót.</p>
               <p>Lent a nagy kert fölött pitymallik a nász hajnala.</p>
           <milestone n="8" unit="startSubChapter"/>
               <p rend="head">VIII.</p>
               <p>A fák sürüje még nem bocsátotta be a hajnali derengést. Itt, a fekete uton
                  megnyujtotta uralmát az éjjel.</p>
               <p>A kuszó indákban meg-megbotlott néha. Hanem azért csak ment tovább. Hirtelen
                  belezökkent valakibe.</p>
               <p>Mintha a saját kihunyt szeme nézne rá vissza a homályból.</p>
               <p>- Ki vagy?</p>
               <p>Megösmerte a hangot.</p>
               <p>- Én, Imre.</p>
               <p>- Mit keresel itt?</p>
               <p>- Amit te. A magányt.</p>
               <p>- Neked még van, akihez tartozz.</p>
               <p>- Nincs énnekem többé senkim.</p>
               <p>- Pál!</p>
               <p>A nehéz léptek megtorpantak a zizegő avarban.</p>
               <p>Ez a kurta szó egyszerre nagyon világos lett a sötétben. Nem lehetett felelni
                  rája.</p>
               <p>A két férfi némán állt az uton. Mintha az elvágtatott életük után
                  hallgatóznának.</p>
               <p>Aztán Imre hangtalanul kezet nyujtott. És benne is hagyta azt a másik kezében.</p>
               <p>Nyugodt és biztosfogásu volt már az a tenyér.</p>
               <p>Tomory halkan kérdezte.</p>
               <p>- Hát te?</p>
               <p>- Mint jómagad.</p>
               <p>- Nem értelek.</p>
               <p>A fiatalembernek nagy sóhajtás szakadt ki a száján.</p>
               <p>- Vége, - mondta ugyanolyan kurtán, mint előbb a másik.</p>
               <p>Most meg Tomory volt, aki megállt.</p>
               <p>- Borbála?</p>
               <p>- Igen.</p>
               <p>- Meghalt?</p>
               <p>- Bár meghalt volna inkább!</p>
               <p>Pál vontatottan felelt.</p>
               <p>- Nem tudod, hogy mit beszélsz.</p>
               <p>- Ne félj. Mérlegeltem a szavam.</p>
               <p>- Akkor sötét titkod lehet.</p>
               <p>- Az.</p>
               <p>A két barát tovább indult, mint az alvajárók.</p>
               <p>Tomory szólalt elsőnek. Hüvös és szenvedélytelen volt a hangja.</p>
               <p>- Pajtás, az élet tulél mindent. Pajtás, ha az öklünkkel verjük is szét a
                  fejünket, itt ebben az órában, egy betüt se változtathatunk meg abból, ami
                  történt. Mert annak igy kellett történnie. Mit tudjuk, hogy miért?</p>
               <p>- Te még birsz hinni célokban?</p>
               <p>- Én nem »hiszek«. Tudom, hogy vannak.</p>
               <p>- Pál!</p>
               <p>Imre elfogta a sötétben Tomory karját.</p>
               <p>- Megrémitessz ezzel a nyugalommal!</p>
               <p>- Ne félj. Igaz, hogy láttál háborogni és az észvesztéshez közel. De ez már
                  elmult. Az én nyugalmamban értelem van. Nagyon soká találtam nézni ott, ahol
                  voltam, a falon a keresztet. És az az én elpusztult családomon tul egy nagyobb
                  családot mutatott nekem. Minden magyarok családját.</p>
               <p>- Téged ez megvigasztal?</p>
               <p>- Nem. - Fodrozódott Pál hangja. - A fájdalom bennem van, mint földben a gyökér.
                  De rajta kivül van még egyéb is.</p>
               <p>- Micsoda?</p>
               <p>- A kötelesség. Itt, az oldalamon. Az asszonyom helyén.</p>
               <p>- A kardod!</p>
               <p>- Igen, Imre. Szükség van arra. Talán több is, mint egy boldog emberre volna. A
                  boldog ember elégedett, fiam. És az elégedett ember tétlen.</p>
               <p>- Ha tudnék tőled irigyelni valamit is, - állt meg a másik, - akkor most
                  irigyelném ezt a megváltó bölcsességet.</p>
               <p>Pál megszoritotta a fiatalember kezét.</p>
               <p>- Nagy árt fizettem érte. - Válaszolt. - Mig azt a szörnyü tusát ott fenn
                  végignéztem, egyre erősebb és parancsolóbb bizonyosság lett bennem, hogy itt nem a
                  véletlen keze dolgozik, hanem valami tervszerü hatalom, ami nagyobb és szörnyübb
                  nála. A lehetetlenre is képes, hogy magának tépje és térdre kényszeritse éppen a
                  tiszta-homlokuakat az ő kifürkészhetetlen célja előtt. Nem engedi az egyéni
                  boldogulást a hozzánk hasonlóknak. Ha kell, akkor az örömek nyiló kapujában
                  taglózza fejbe és teszi földönfutókká. Mert földönfutó és nyomorult életekre van
                  szüksége, pajtás. Elégedetlenekre, belülről égőkre, poklot hordozókra és
                  komorakra. Eszközökre.</p>
               <p>- Honnan vetted ezt a szörnyü filozófiát, Pál? - Ütődött meg Imre.</p>
               <p>A másik apásan tette vállára a kezét.</p>
               <p>- Egy ártatlan teremtés fizette az iskolapénzem nagyobbik részét. Ha még erre se
                  kapnék észbe, akkor nem lennék gondolkozó lény és nem volna férfi a nevem.</p>
               <p>- Mindég szerettelek, de most csudállak.</p>
               <p>Pál tovább indult.</p>
               <p>- Nincs miért, - mondta. - Hiszen az első jelt épp te adtad nekem.</p>
               <p>- Én?</p>
               <p>- Igen. Vagy nem karddal vágtad-e le az én halott kis asszonyom fejéről a
                  nászkoszorut? Hát most rajtam a sor. Karddal vágom le én is a gyászkoszorut az én
                  nagyobbik asszonyom fejéről.</p>
               <p>Imre sötét csudálkozással meredt a homályos utra.</p>
               <p>- Te ösmersz ilyet? - kérdezte.</p>
               <p>- Igen, - bólintott Tomory. - Veled együtt, pajtás. A neve: Hungaria. Titokban már
                  rég bünökből fonják a pártáját. A tiszta köntösét áruló kezek gyujtogatják.
                  Elérkezik majd az óra, mikor itt köröttünk lángot fog minden. Elérkezik még a mi
                  időnk, a fekete vőlegények ideje!</p>
               <p>Imre a fejét ingatta.</p>
               <p>- Én a te magasságodat föl nem érem. Én csak azt érzem, hogy elvesztettem mindent,
                  ami szép volt az életemben. Neked legalább megmaradt a fájdalom, ami fölnemesit.
                  Nekem ennyi se jutott. Az én részem a csömör és utálat, ami lealacsonyit. Ezt nem
                  lehet tulélni.</p>
               <p>- Már tul is élted. Hiszen itt vagy.</p>
               <p>- Egyedül miattad történt.</p>
               <p>- Köszönöm, fiam. - Szólt Tomory megindultan.</p>
               <p>Aztán csöndes, lehulló hangon folytatta tovább.</p>
               <p>- Ez is az én igazam mellett bizonyit. Alig, hogy az első célod összedült, jött
                  egy másik. Ha kicsi is, de: cél. Másvalakinek a nyugalma. Nem veszed észre, hogy
                  itt már tisztult és nemesedett is az életed értelme? Többé nem te állsz a
                  középpontban. Rajtam kivül pedig vannak, akik még közelebb is tartoznak hozzád. A
                  szüleid. Mernéd-e ugyan Putnoky bátyánk sorsát mérni a te béna apádra? És vajjon,
                  mit felelnél a nagy birónak, ha számonkérné tőled az ő leáldozó napjaik
                  békességét? Meg az életedet, amit nem te vettél magadnak és igy nincs is jogod
                  magadtól elvetni? Azt válaszolnád, hogy csalódtál egy kacér lány szépelgésében?
                  Nem érzed itt, a nagy szerencsétlenségnek ebben a nehéz levegőjében, hogy milyen
                  elégtelen volna a végső kérdésre ez a felelet? Milyen bünös, milyen önző és milyen
                  nevetséges?</p>
               <p>Imre hallgatott.</p>
               <p>Lecsüggedt fejjel, mélyen magába fordulva haladt a kerti uton. A nyárfa-sikátor
                  végén beszürődött az őszi hajnal derengő rózsaszinje. Egyszerre világossá
                  lobbantotta az ágbogas ösvényt. A fákon ébredő madarak kezdtek csipogni.</p>
               <p>A két vőlegény a ház felé tartott.</p>
               <p>A pagony szélénél Imre megállt. Megszoritotta Tomory kezét.</p>
               <p>- Ez hát az élet. Másokért. - Mondta.</p>
               <p>Pál igenlően intett.</p>
               <p>- Ez, fiam. Ez legyen az uj törvényed a nagy templombontás után.</p>
               <p>- Köszönöm, hogy megvilágositottad előttem.</p>
               <p>- Szóval hazamégy?</p>
               <p>- Nem. Még most melletted van a helyem.</p>
               <p>- Elfogadom.</p>
               <p>Pál Imre vállára támaszkodott. Haladtak tovább.</p>
               <p>A kastély udvaráról valami nagy feketeség táblázódott eléjük. Széles posztódarab
                  volt az, kiteritve egy lapos kőre. Mellette csöbör, jóféle arannyal és borz-szőr
                  ecsetekkel.</p>
               <p>A képiró festette a temető-zászlót.</p>
               <p>A leveles diák halkan morzsolta az epitáfium latin szövegét.</p>
               <p>»In Paradisum deducant te Angeli...«</p>
               <p>A két vőlegény leemelte a süvegét.</p>
           <milestone n="9" unit="startSubChapter"/>
               <p rend="head">IX.</p>
               <p>Verbőczyt és Bornemisszát Putnoky mellett találták, virrasztva az égő szövétnek
                  körött.</p>
               <p>A lesujtott ember már az ő nyugalmukkal nézett rájuk. Csak a fejét vetette hol a
                  bal, hol a jobb vállára. Ugy, mint az este és azóta folyvást, percnyi szünet
                  nélkül. Mintha egyre köszöngetne.</p>
               <p>Pál elfujta a szövétneket. Az ablak-kosárhoz lépett. Kinyitotta a táblákat a
                  rózsaszin virradatba.</p>
               <p>Putnoky rekedten kérdezte.</p>
               <p>- Te, aki ura voltál, mit kivánsz? Rendelkezz a cimer-vetőim, a szabók, ácsok,
                  sáfárok és a kőszegőim felett. Küldhetsz jelentőleveleket, hijhatsz, akit akarsz.
                  Jövő ilyenkorra talán temethetjük is.</p>
               <p>Pál tagadólag intett.</p>
               <p>- Nem apám. Én rutnak és kegyetlennek tartom ezt a nálunk divó szokást. Két
                  esztendő is bele telnék, amig elkészülnénk.</p>
               <p>- Hát akit tizenkét évig tartanak fönn?</p>
               <p>- Mi ne marasszuk erőszakkal azt, akinek el kellett mennie közülünk. Itt a
                  nászkiséret, össze kell hivni őket. Elég lesz gyászkiséretnek. Temessünk a
                  legrövidebb idő alatt.</p>
               <p>- Mikor?</p>
               <p>- Holnapután.</p>
               <p>Putnoky a bal válláról átvetette fejét a jobb vállára.</p>
               <p>- Ahogy akarod.</p>
               <p>Senki se szólt többé.</p>
               <p>És Imre ugy érezte, hogy nagyon jól beillik most a kettő közé harmadiknak.</p>
         </div>
        <div type="chapter">
            <head>ÉS MEGMOZDUL A FÖLD...</head>
           <milestone n="1" unit="startSubChapter"/>
               <p rend="head">I.</p>
               <p>A szobában vágni lehetett volna már a port. De Lőrinc ur csak folytatta tovább a
                  dulást. Egymás után vert le a falakról minden Zápolya képet. Némelyiket meg is
                  ontotta a balkézre fogott rezes szablyájával.</p>
               <p>- Ebanyád cudar! Nesze neked!</p>
               <p>Ügyelhetett a két szolga, hogy a vén szittya ki ne dühöngje magát a
                  hordozószékből, ahová most meg a köszvény szijjazta a beteg csontokat.</p>
               <p>Mióta a szél elérte, Palota ura nem járhatott ki többé a váradi Hévizekhez
                  fürdőzni. Őszire mindég jobban meg jobban elővette a baj. Sokat szenvedett. Hanem
                  a fiáért még a nyomoruságáról is elfelejtkezett. Tört, zuzott tehetetlen
                  dühében.</p>
               <p>A nagy csörömpölésre befutottak a házbeliek is. Imre aggódva karolta vissza a
                  lihegő apját.</p>
               <p>- Az Isten szerelmére, mit mivel kegyelmed?</p>
               <p>Lőrinc ur azonban büszkén szabadkozott az ölelésből. Mély árkokkal szántott
                  arcából szinte kisérteties fénnyel tüzeltek ki azok a barna szemek. A viasz-szinü
                  ököl a beomlott mellet döngette.</p>
               <p>- Próbálgatom fiu, hogy fog-e még ez a fene fringia? Meglékeltem a bestye
                  tótját!</p>
               <p>- Ugyan-ugyan! Hisz János nem oka az én bajomnak. Ő ártatlan.</p>
               <p>- Csöndesedjék kegyelmed! - esdekelt közbe a nagyasszony is.</p>
               <p>De Lőrinc csak harsogott.</p>
               <p>- Nekem ugyan be nem fogjátok a számat! Mindég mondtam én, hogy tüzrevaló nép ez a
                  Zápolya! Az apja is az volt. Ezt meg tetejébe rá németbe oltották! Hát még a cifra
                  donnájuk! Első perctől keresztbe akadt a begyemben. Most aztán elbántam minddel!
                  Itt van!</p>
               <p>- Itt ám, hogy kegyelmed holtra izgatja magát, meg ez a sok kárbaveszett portéka.
                  A kép semmit se vétett.</p>
               <p>- Talán sajnálod? - bőszült fel Lőrinc. - Had ugrom ki ebből a székből, hogy
                  összetapossam a maradékát is! Ne félj fiu! Megfizet érted az apád!</p>
               <p>Olyan szomoru látvány volt ez a hetvenkedés, hogy Imrének elszorult a szive tőle.
                  Hanem a váz annál tüzesebben folytatta:</p>
               <p>- Megbántottak? Visszabántjuk gyerekem! Keveseltek? Majd én megmutatom nekik, hogy
                  kicsodák a Czibakok! Kiállunk a gyöpre!</p>
               <p>Imre tagadólag ingatta a fejét.</p>
               <p>- Nem mozdulok én el innen egy tapodtat se többé! Ahol jó az apámnak, jó lesz
                  nekem is. Elgazdálkodok itthon.</p>
               <p>Lőrinc meghökkenve nézett a fiára. De hogy annak nyugodt egykedvü volt az arca,
                  csak ráhagyta.</p>
               <p>- Ugy lesz minden, amint te akarod. A gazdálkodás ugyan Péter dolga, hanem ha
                  gondolod, vedd át tőle. Én azt se bánom. Ott a dominium, azt csinálsz vele, amit
                  kedved tartja.</p>
               <p>Ez volt az a szó, amit Imre várt!</p>
               <p>Belevetette magát a munkába, hogy ne lásson, ne halljon tőle. Maga is nekihajolt
                  az ekeszarvának, ha szerét tehette. A szántásból dusan ömlött az ősi föld szaga.
                  Az elszórt magvak vágyó odabujással temetkeztek a televényes hantok alá. A tarló
                  kenyérré zsendült és kendert, lent igértek a végeláthatatlan táblák, mások
                  fázására, mások szükségére.</p>
               <p>Igy volt ez jól. Igy kellett lennie. És igy volt egyedül lehetséges.</p>
               <p>Lőrinc hagyta különcködni a fiát. Magáén különcködik! Nem marasztotta akkor se, ha
                  vendégek verték föl a házat. Engedte, had szökjék. Megértette, hogy ez a feltört
                  lélek idegenkedik minden kivülről jött dologtól. Menekül ösmerős és ösmeretlen
                  arcoktól, minden hirhozástól.</p>
               <p>Imre ugy érezte, hogy a nyomoruságát a homlokára irva hordja és leolvashatja azt
                  onnan akárki. Rettegett, hogy a tegnapját kérdezhetnék tőle, azt a verőfényes,
                  vidám tegnapot, amit a volt-magával együtt ő már befalazott a velezdi kriptába,
                  örökösen.</p>
               <p>Mikor az őszi szántás-vetés lemult és a megeredt csirák puha angyaldunna alatt
                  várták a kenyérré létel titokzatos metamorfózisát, Palotán is megszünt a külső
                  munka. A kényszerü tétlenség és saját gondolataitól való menekülés vágya átverte
                  Imrét Kőrösszegre. Előbb csak megmutatkozott s figyelt, mint a veszedelmet
                  fürkésző vad, hogy nem kérdezősködnek-e Csákyék? Nem próbálják-e
                  vigasztalgatni?</p>
               <p>Nem. Senki se háborgatta. Csáky ur meleg kézszoritással fogadta, mintha két napja
                  váltak volna el egymástól. A korán értelmessé fejlődött Cilike mellett pedig nem
                  lehetett unatkozni. Imre megnyugodva tért haza s ettől kezdve egyre gyakoribb
                  vendég lett a kőrösszegi várban.</p>
               <p>A kislány mindég talált számára valami hasznos munkát. Most a patika-ládát szedték
                  rendbe és a nyáron gyüjtött gyógyitó füveket osztályozgatták.</p>
               <p>- Mire neked ez a sok giz-gaz hugom? - jutott eszébe Imrének a kérdés.</p>
               <p>A hajadonka elpirult.</p>
               <p>- Elárulom, ha nem nevet ki érte.</p>
               <p>- Mért tenném? Nem vagyok én olyan nevetős legény!</p>
               <p>Cilike huzódozott.</p>
               <p>- Van nehány szegényem, - felelt. - Sok köztük a beteg. A paraszt, mig fiatal, nem
                  ér rá magával törődni. Mikor aztán elöregszik, ugyan ki gondolna vele? A
                  tisztátlanságban, meg az egészségtelen házaikban tanyát ütnek a nyavalyák és
                  pusztitanak köztük.</p>
               <p>- Te parasztot dajkálsz?</p>
               <p>- Nem dajkálom én őket, csak könnyitek a terhükön, ahol tudok. Azok is Istentől
                  lettek, bátyám. Nincs kétféle lélek, higyje el kegyelmed! Akit a Teremtő egyforma
                  embertestbe teremtett, annak a lelkében se tehetett különbséget. Én legalább igy
                  képzelem. Arra is sokszor gondolok, hogy értünk dolgoznak, amig egészségesek.
                  Akkor nekünk kell a bajukban segitenünk.</p>
               <p>- Különös!</p>
               <p>Imre meglepődve nézett fel.</p>
               <p>- Kitől tanultad te ezt a furcsa beszédet?</p>
               <p>- Miklós deáktól.</p>
               <p>- A Szentkatalin-beli magisztertől?</p>
               <p>- Attól. Meg Fülöp atyustól. Mire is mennék egymagam, mikor hármónk se elég ahhoz,
                  hogy segithessünk ugy, amint kellene. De igazán nem nevet ki? - kérdezte Cilike,
                  hirtelen visszafordulva egy nagy nyaláb székfü-avartól.</p>
               <p>A nagy komoly ember nem nevetett, bár az arca szokatlanul megelevenedett. Nem
                  látta ilyen élénknek és élettel telinek Cilike, mióta visszavetődött Palotára.</p>
               <p>- Te hugom, - mondta. - Én ugyan nem egészen értem az eszedjárását, mert a jobbágy
                  csak jobbágy. Arra való, hogy dolgozzék. Aki meg többre termett közülük, az
                  tanuljon, vagy legyen katona. Nyitva előtte a világ. Hanem abban igazad van, hogy
                  a nyomoruság minden halandónak egyformán nehéz. Ajánlanék neked valamit.</p>
               <p>- Hallom, - fülelt a kislány.</p>
               <p>- Ha azt hiszed, hogy hasznotokra lehetek, akkor fogadj be magatok közé
                  társnak.</p>
               <p>Cilike ugy megörült, hogy a hosszu szoknya méltóságáról is elfelejtkezett.
                  Odaszökött és átkarolta vékony karjaival a szörnyen tekintélyes nagy ember vállát.
                  Hozzádörzsölte az orrocskája szeplőit a bronzbarna archoz.</p>
               <p>- Nem tréfál?</p>
               <p>- Egy csöppet se én! És hogy lásd a jámborságomat, meg is kérdezlek, hogy mit
                  tehetnék? Valami mást, többet, mint eddig tettetek. Valami maradandót értek tudod,
                  ami ne máról holnapra tartson.</p>
               <p>- Oh, - szontyolodott el a kislány, - járt ilyesmi már az én eszemben is sokszor!
                  Váradon bezzeg van Betegedő Ház, poklasok háza, meg a vakoknak teleke. De itt
                  nálunk hiába próbálkozok. Az apám utját szegi.</p>
               <p>- Miért?</p>
               <p>- Tudja Isten! Ő azt tartja, hogy nem jó a parasztnak kinyitni a szemét, mert
                  hamar elragadják a lovak. Ha a kisujját mutatja valaki, mindjárt a keze után kap.
                  Bölcs szigoruság kell a parasztnak! Igy szokta mondani apa, ha kérlelem.</p>
               <p>- Sose busulj kicsim - vigasztalta Imre a hajadonkát. - Mind igy gondolkoznak ezek
                  a régi vágásu emberek. Aztán még itt Biharban csakugyan nincs is mit panaszkodnia
                  a jobbágynak. Ur ahoz képest, amit országszerte láttam. Legalább is, mig
                  egészséges. Hanem a beteg, az mindenféleképpen szánalomra méltó. Arról
                  gondoskodjunk. Kitervelünk valami okosat. És ha nálatok nem is sáfárkodhatunk, hát
                  akkor kipróbáljuk Palotán. Majd enged István bátyám is, mikor a hasznát
                  belátja!</p>
               <p>- Nagyon okos tekegyelmed.</p>
               <p>- Az, - háritotta el magától Imre a dicséretet. - Olyan bölcs, hogy még azt se
                  ösmerem, amit a markomban tartok. Miféle burján ez, te Cilike?</p>
               <p>- »Áldottfü«, bátyám. Gyomorbetegeknek való. Amaz mellette »Álomhozó«. Nagy
                  fájások ellen.</p>
               <p>- És ez?</p>
               <p>- »Csaba irja.« Sebet forrasztó. Tul rajta »Lépfü«. Zsiger kisebbitő. »Arannyal
                  versengő.« Ez szümölcsre meg viszketéstől ajánlatos.</p>
               <p>- Hát ez a furcsa?</p>
               <p>- »Borbála füve.« Erysmiumnak is hijják. Mindennél többet érő.</p>
               <p>Imre kiejtette kezéből a herbariumot.</p>
               <p>- Majd legközelebb folytatjuk a leckét, - mondta. És sietve kiment. Lóhalálban
                  nyargalt Palota felé.</p>
               <p>Cilike csudálkozva bámult utána.</p>
               <p>Ugyan mit vétett ennek az a száraz kóró...?</p>
           <milestone n="2" unit="startSubChapter"/>
               <p rend="head">II.</p>
               <p>Két álló hétig nem mutatkozott Imre Kőrösszegen. Mire megint előkerült, Cilike már
                  rendbe is rakta és föl is cédulázta a füveit.</p>
               <p>A kislány nem kérdezte, hogy hol járt, mit csinált, mitől orrontott ugy meg. Amaz
                  pedig nem beszélt róla. Folytatták ott, ahol abbahagyták.</p>
               <p>- Te, - szólalt meg Imre, a gyolccsal és medicinákkal teletömött szekrények közt
                  lézengve. - Valami eszembejut most, hogy ezt a nagy patikát látom.</p>
               <p>- Micsoda?</p>
               <p>- Elég volna ez a sok holmi egy egész Lazaretumnak.</p>
               <p>- Hát aztán?</p>
               <p>- Épitenünk kellene.</p>
               <p>- Esetteknek való házat?</p>
               <p>- Azt. Tavasszal nekifoghatnánk. Őszire tető alá is huzhatnánk.</p>
               <p>- Fülöp atyus! Fülöp atyus!</p>
               <p>A kislány kiszaladt az ajtón. Hozta a mindentudóját. Ragyogott a szeme, mint a
                  kárbunkulus.</p>
               <p>Összeültek tervezgetni, eszeskedni. Mindenkinek egyszerre ötlete támadt. A
                  nekivaló mulatságra, mintha megérezte volna, Miklós deák is előkóricált.</p>
               <p>Cilike kórházat javasolt, Miklós deák oskolát, a pap meg egyházat.</p>
               <p>Imrén állt a döntés.</p>
               <p>- No, - mosolyodott el Palota fiatal ura, uj kedvre kapva a csillogó szemek közt,
                  - én majd döntök is. Elfogadom Cilike tanácsát, épitünk ispotályt. A szegényházat
                  megkonstituálom a magam kedvére. Hogy pedig Miklós deák se kopjon ki a
                  mesterségéből, kap oskolát. Tisztelendőséged aztán misézhet érettünk az uj
                  templomában.</p>
               <p>- Megépitjük mind a négyet?</p>
               <p>- Talán elég lesz két esztendőre, - vonogatta Imre a vállát, álorcáskodó
                  szerénységgel.</p>
               <p>Belül azonban nem kendőzte a lelkét látszatokkal. Hagyta, hogy átjárja az a jó
                  melegség, ami ugy elömölte itt a felzsivajló ujongásban, hogy az már majdnem
                  örömnek volt mondható.</p>
               <p>- »Ez hát az élet: másokért.« - Hallotta fölcsendülni a saját hangját, valahonnan
                  messzis-messziről.</p>
               <p>Rábólintott és meghajtotta a fejét.</p>
               <p>- Ez.</p>
           <milestone n="3" unit="startSubChapter"/>
               <p rend="head">III.</p>
               <p>De az ötlet nem volt elég. Ide tervek kellettek. Komoly és szakszerü elaborátumok,
                  anyagjegyzékek, rajzok, sőt a leendő intézmények számára szigoru és bölcs,
                  emberséges szabályzatok is.</p>
               <p>Csak most szorult egyszer igazán Cilikére Imre. Egész hozzánőtt a gondok nagy
                  közösségében. Valami csöndes, egyforma melegség kezdett langyoskodni a szivében,
                  mint az éledő parázs a rég nem fütött, vén kemencében. Fényes lobogások szelid
                  zsarátnoka. Hanem azért melegség volt az.</p>
               <p>Ezen a kislányon nem kellett észrevennie a szoknyát. Azt, hogy más nemhez
                  tartozik, mint ő. Azok közé, akik neki eddig merő csalódást, vagy mély fájdalmu
                  gyászt hoztak.</p>
               <p>Cilike elütött minden eddig látott asszonyfélétől. Leginkább még Czibakné nemzetes
                  asszonyhoz hasonlitott természetre, akit anyja helyett nevelő szülejének tisztelt,
                  mióta félárván maradt. Mosolygós volt, mint a nefelejts. Hanem mikor kellett,
                  talpraesett, mint a macska. Ha akart valamit, akkor olyan szivós lett, mint a
                  szijj. Körültekintőbb és eszesebb a kalmárnál. Amellett tapintatos, mint a
                  felcser, aki megszokta folyvást sebesültek közt járni, fájdalmakkal bánni. Imre
                  minden utmutatásának hasznát látta. De azért Lőrinc urat is megpróbálta belevonni
                  a tervezgetésükbe.</p>
               <p>A beteg nagyot ámult.</p>
               <p>- Mióta ember a jobbágy, te?</p>
               <p>Aztán, hogy árnyékot látott a fia homlokán, csak ráhagyott mindent.</p>
               <p>- Csinálj gyerekem, amit akarsz. Itt te vagy az ur, te vagy a király. Ha éppen
                  kedved tartja bolondokat tenni, hát akkor megteszed. Punktum. Ami pénz kell, ott
                  az udvarbiró. Adjon korlát nélkül. Ha szükséged lesz rá, hajttasd fel a
                  kőszegőket, ácsokat, vasverőket. Fölforgathatod azt is, ami még lábon áll. Nem
                  kérdezem. A tiéd.</p>
               <p>- Igazán megengedné kegyelmed? - sugárzott Imre.</p>
               <p>A vén medveölő a lábához kapott. Oda, ahová a saját nyomorusága nyilalt.</p>
               <p>- Meg, meg. - Bólintott. - Az minden, amit kivánok, hogy a köszvényesekről se
                  felejtkezzetek meg. Elkelne egy hajlék a Hévizek mellé!</p>
               <p>Megindult az építkezés, nem is négy helyt, mint azt előre tervezték, hanem ötfelé
                  egyszerre. A Várad melletti »bányákat« csakugyan az Uristen is a mindenféle
                  csuzos-zsábás bajok ellen teremtette. Ott verték a vályogot hozzá.</p>
               <p>Imre most már egész kisajátitotta a hórihorgas Miklós deákot.</p>
               <p>- Jaj, hugom, - mondta, - a regulák is szükségesek ám! Ki kell azokat dolgozni
                  előrelátóan.</p>
               <p>- Hogy a nép vigabban cipelje a kutyasor igáját! - morgott a diák.</p>
               <p>- Hogy megtanuljon Istent félni és a gazdáját tisztelni! - pattant vissza
                  Fülöp.</p>
               <p>Amazok ketten nem elegyedtek a vitába. Megszokták kis koruktól az egyik
                  izgágaságát épp ugy, mint a másik kegyes szigorát.</p>
           <milestone n="4" unit="startSubChapter"/>
               <p rend="head">IV.</p>
               <p>A termés szokatlanul rossz és a tél szokatlanul kemény volt. A környék
                  zsellérnépét éhinség fenyegette.</p>
               <p>Imre hát megnyittatta a magtárakat és gabonát osztatott a jobbágyok közt. Arra se
                  nagyon nézett, hogy kőrösszegiek is találtak témferedni a palotai szekerek közé.
                  Mindegy! A szenvedés egyforma.</p>
               <p>Jó megelégedéssel lehetett aztán résztvenni a közös örömekből. Fülöp atya és
                  Miklós deák nagyra voltak a végzett dolgukkal. A pap lenyomta Imrét egy székbe és
                  mialatt Cilike az olajmécs mellé ült kötözőkendőket szegni, diadalmasan olvasni
                  kezdte:</p>
               <p>- »Az ispotályban épp ugy, mint egyebütt, Isten fölségét dicsérni kötelesek
                  mindenek. Aki nem imádkoznék, ilyen pogányt egyet se tartsanak köztük. Ha valaki
                  elfelejtette volna a keresztényi parancsolatokat, napot kell számára hagyni, hogy
                  fölokosodjék. Ha nem akar okulni: el-kiüzessék!«</p>
               <p>A diák belevágott.</p>
               <p>- Ez itt fontosabb! Meghagyja, hogy: »Az udvarbiró fekete szabásu posztót köteles
                  csináltasson minden férfinek és asszonyi állatnak, akik a házakat és oskolákat
                  lakják.«</p>
               <p>- Köteles?</p>
               <p>- Persze. Ne szakitson félbe tisztelendőséged, mert még egyéb is van itten! Hogy
                  azt mondja: »Egy hosszu szoknyát, kétszer cipellőst, fehérgunyát emberségeset,
                  azonkivül süveget, szijövet, asszonynak és leánynak két előkötőt az ő módjuk
                  szerint, továbbá két pénzes fedelet fejre, leányoknak hajfonót és egy paraszt
                  pártát köteles adni az ur.«</p>
               <p>- Köteles? Kö-te-les?</p>
               <p>Imre legyintett.</p>
               <p>- Hagyja atyaságod. Megadom. Regulánál nem a szó a fontos.</p>
               <p>A deák folytatta.</p>
               <p>- »Aki meghal, annak csináltatni fognak inget bokáig, abba temessék, ne mint
                  kutyákat szokás, pőrén. Hanem emberjog szerint! Aki koldul ezentul, az uraság
                  szégyene. De valamikor ünnep, vagy módos vendég gyön a palotába, minden azilum
                  két bentvalót persellyel odaküldjön, hogy az urnak alkalom adassék tartozását a
                  sanyaru néppel és a nép gyermekeivel szemben pénzben is megadózni.«</p>
               <p>Fülöp páter tüsszentett is, köhögött is egyszerre, ugy torkára szaladt a
                  méreg.</p>
               <p>- Hallja-e kend!...</p>
               <p>- Megálljon reverendisszime! - háritotta félre amaz. - Még nem tartok a végén. Itt
                  van az is, hogy: »Ünnepekkor és szent Imre, meg szent Cecilia napján minden napra
                  minden hajléknak három rend ételt tartoznak osztani és ezenkivül is bárányt,
                  tyukot, hat-hat icce bort, valamint tiz-tiz icce sert, szalonnát, zsirravalót
                  bővesen. És az ételek mindenestől savasak-borsosak légyenek.«</p>
               <p>- Hát egy kis sáfrány nem kéne, amice?</p>
               <p>Most már lecsapott Fülöp atya ökle az asztalra. A pergamen-ember lángot fogott
                  szent haragjában.</p>
               <p>- »Köteles?« »Tartozik?« »Emberjog?« »Megadóztatni? « Miféle szavak ezek itten,
                  diák? Kinek parancsolgat itt kend? A kutyájának! Meg aztán micsoda hivság ez, hogy
                  mind csak a bendővel és a külsővel van a regula tele?</p>
               <p>- Gondoskodott atyaságod a szent kenetről helyettem is. Mert az mindég kéztől
                  találkozik, ha a népet inkább jóllakatni kéne!</p>
               <p>- Kéznél bizony! - villámlott a páter. - Be is redigáltam ide ebbe az irásba! Hogy
                  azt mondja: »Az udvarbirák gondot viseljenek a kegyelemben alapitott hajlékokra!
                  Valamikor bemegyen oda az udvarbiró, mindég szembe legyen a főgondozóval és
                  megértse tőle, hogy a népek és az ő gyermekeik vasárnap oltárhoz eljárnak-e? Aki
                  nem jár, kézi kalodába köttessék láncon, ami a hajlék előtt van, ha aki oda el nem
                  fér, az köréje istenesen. Két napokig is tartsa ottan és egzaminálja a
                  kereszténységből és aki nem jobbul, mindenestől el-kiüzessék minden jóból és
                  rendből. Ezért kaloda légyen minden hajlék előtt tizenkét pogányra való és azon
                  vasreteszek légyenek és lakatok tizenketten, erőben. Aki a paptól az ur hire
                  nélkül bucsut venne, az fejének vesztésével menjen a kárhozatba.«</p>
               <p>Fülöp atya büszkén nézett körül.</p>
               <p>Imre meg nem állta, hogy el ne mosolyodjék a két ember buzgólkodásán. Bár valami
                  furcsa kis keserü iz visszafanyarodott a szájára. Maga se tudta, hogy miért.</p>
               <p>De Miklós deákot elfelejtette megmarasztani azon este.</p>
           <milestone n="5" unit="startSubChapter"/>
               <p rend="head">V.</p>
               <p>Rövidesen elmult aztán ez a rossz érzése is. A munka megkezdődött. Imre naponta
                  kijárt a szikkadó épületfalakhoz és a készülő dolgok megelégedettsége kisodort
                  belőle minden visszás gondolatot. Nézte a cseréptetőnek támasztott és már készre
                  faragott kapubálványokat.</p>
               <p>»Anno Domini 1514. Szent István havában</p>
               <p> Isten dicsőségére«,</p>
               <p>igérték a rézből kivert, mives cirádák.</p>
               <p>Husvét táján majd helyükre kerülnek azok is és előbbre egy lépéssel az uj cél.</p>
               <p>Imre lassu léptekkel poroszkált vissza a kastély felé vezető uton. A langyos
                  tavaszi szél körülsimogatta, megborzolta a haját. Ez jól esett, mint a gyöngéd
                  cirógatás.</p>
               <p>Egyszer csak hirtelen megállt.</p>
               <p>Arra eszmélt, hogy fütyörészik.</p>
               <p>Nem valami harsogva ugyan, nem kitörő kedvvel, mint hajdanában, de azért mégis
                  fütty volt az fütty! Önmagától jött és önmagáért való.</p>
               <p>Meghökkent.</p>
               <p>Gyorsan, egyfutással végignézett, befelé.</p>
               <p>Mi történt vele?</p>
               <p>Hova lett a nagy fájdalma, ami egy párnán hált, egy pohárból ivott, egy tányérból
                  evett eddig vele?</p>
               <p>Nem érezte.</p>
               <p>Erre nekibátorodott és becsukta a szemét. Kimerészkedett egy próbatevő szót. Azt a
                  szót, ami az életénél is többet jelentett számára valamikor:</p>
               <p>- »Borbála!«</p>
               <p>Valami fölsajdult benne tompán, halkan. Aztán csönd lett.</p>
               <p>Imre elgondolkozva ingatta a fejét. Igen, hordja még a sebet. De ez nem tüzel, nem
                  tombol és nem követelőzik többé, mint mikor hazajött. Ide, az öreg szülőkhöz, a
                  népe, az ő dolgos és józan parasztjai közé, maga is parasztnak.</p>
               <p>Paraszt!...</p>
               <p>Ez a szó most egyszerre nagy és tág értelemre nyilt benne. És világitott, mint a
                  fölvirradt horizont.</p>
               <p>- Az én népem, - mormolta megindultan.</p>
               <p>S a szeme messzire bámult.</p>
               <p>Ezen az éjjelen ugy aludt, mint azóta se, hogy hazulról elkerült.</p>
           <milestone n="6" unit="startSubChapter"/>
               <p rend="head">VI.</p>
               <p>Lőrinc ur szavának állt. Az egész épitkezés alatt egyszer se kérdezte meg, hogy
                  mennyi pénzt fizetett ki az udvarbiró, micsoda irtást müveltek az erdőn, mi követ
                  hordtak el a kőszegők a bányából, mi vasat dolgoztak fel a kovácsok a tárházakból
                  és hogy hány jobbágyot von ki Imre a mezei munkából.</p>
               <p>A falak gyorsan nőttek és 1514 husvét vasárnapján Fülöp atya ünnepélyesen
                  feláldhatta a föltámadt Jézus nevében a kész hajlékokat.</p>
               <p>A Lazaretum nyomorultjai már az ősszel beköltöztek a nekik épitett fészekbe. Az
                  ispotályba is felvettek minden jelentkezőt, senkitől se kérdezve, hogy kifia és
                  honnan került. Elég ajánlás volt a nyomoruság.</p>
               <p>Hogy Miklós deák meg a páter házi törvényei egyaránt érvényesüljenek, Imre a maga
                  is rokkant Sebőt tette meg a Lazaretum főgondozójának. A legény ugyan eleintén
                  vonakodott az uj hivatalától, de csakhamar rájött, hogy jó oldala is van a
                  mesterségének. Kommandirozhatta a gondjára bizott »legénységet«, katonás
                  fegyelemmel.</p>
               <p>Akadt dolga elég. A szigoru jobbágytörvények nem sok különbséget tettek bün és
                  büntetés közt. Legföljebb a deres meg a cigány hóhér közt engedtek válogatást. Az
                  itélet olyan volt, mint a földesur, aki gyakorolta.</p>
               <p>Biharban ugyan általában jól ment dolga a parasztnak a tulnyomóan liberális
                  gondolkozásu főurak dominiumain, hanem azért itt, a jobbágyság Eldorádójában is
                  akadtak kivételek, akik siettek kipótolni, amit a többiek elmulasztottak. A
                  Zólyomy urak kemény marka messze hiressé tette Székelyhidat. És Kőrösszegen se
                  panaszkodhatott unalomról a hóhér. Ami mulasztást Czibakéknál észre se vettek,
                  azért odaát már puffogott a deres. Főképp mióta Miklós püspök kivonult a
                  dominiumból.</p>
               <p>Áldhatta Cilike az Imre ötletét! Mert a Lazaretumba épp az ő birtokukról került a
                  legtöbb csonka-béna. István ur nem sokat tréfált, ha a népét valami
                  rendellenességen érte. Kérlelhetetlen szigorában egykettőre kész volt a véres
                  itélettel.</p>
               <p>- Bizony bátyám, - mondta a lány, mikor egy délután éppen a menházak látogatásából
                  jődögéltek vissza Palotára - néha rá se ösmerek az én jó apámra. Hozzánk olyan
                  szelid, mint a kezes bárány, de a parasztra a legkisebb moccanásért is
                  rábőszül.</p>
               <p>Imre igyekezett megnyugtatni a hajadonkát.</p>
               <p>- Te meg, látod, jóváteszed az ő szigoruságát. Ami sebet Csáky-kéz ütött,
                  Csáky-kéz gyógyitja helyre. Hálásak is neked érte a szerencsétlenek.</p>
               <p>- Igen, - hagyta helybe Cilike, a karján tartott bokrétát nézegetve. - Még virágot
                  is adtak szegények! Pedig nehezükre eshetett a hajlongás. Annak, aki az ibolyát
                  szedte, fél lába volt. A másik meg a fogával kötötte a háncsot a csokorra.</p>
               <p>- Fogával?</p>
               <p>- Igen. Egy keze sincs. Csak mint a dobverő a két karja. Az kétszer szökött el
                  tőlünk Kőrösszegről. Mikor apus visszahozatta, én épp a donjon ablakában álltam.
                  Hallottam, amint hóhérolták. Álmomban is fölriadok néha arra a szörnyü hangra!</p>
               <p>Imre adós maradt a válasszal. A kislány se szólt, csak sóhajtozott. Jó darab utat
                  tettek meg igy némán, mire megint felemelte a fejét.</p>
               <p>- Féltem, hogy egyszer még valami baja lesz ebből a nagy szigoruságból!</p>
               <p>Már alig egy kőhajitásnyira jártak Palotától. Az emelcsős kapun éppen most
                  lovagolt be Csáky István.</p>
               <p>- Bizonyosan a Budáról való ajándékokkal siet - derült fel Cilike és élénken tette
                  hozzá:</p>
               <p>- Igyekezzünk mink is, bátyám! Látni szeretném, hogy kinek mit hozott.</p>
               <p>Imre elől engedte a hajadont. A kastélyban előbb himes csuprot kerestek a
                  virágoknak. Bevitték a kápolnába, Szent Cecilia ezüst-hárfát pengető szobra alá.
                  Péter örvendeztette meg vele a Czibak-ház eleven szentjét, a Lazaretum fölavatása
                  napján.</p>
           <milestone n="7" unit="startSubChapter"/>
               <p rend="head">VII.</p>
               <p>Csáky ur lelomolt ezalatt. Szét is osztogatta az ajándékait. A nagyasszonykának
                  tizenkét rőf gubás tafota került, egy uj nyári subára tellő. Lőrinc számára egy
                  menyecskeformáju ezüst bilikom akadt a tarsolyban.</p>
               <p>A vén szittya nagyot nevetett a csintalan holmin. Azt bizony a régi virtusához
                  találta szabni az ördöngős szomszéd! Teli állapotban nem lehetett kitenni a
                  kézből, mert a kerek ezüstrokolya volt a pohár öble, talpa meg semmi. A
                  rubin-szemü asszonyság csak foggantyunak szolgált, mint a csengő nyele.</p>
               <p>Imre egy szép abroncsgyürüt kapott, táblás gyémánttal, meg zománccal ékeset,
                  kisujjra valót. Hozzá ugyanolyan mákfej forma mentegombokat, tizenkettőt. Péter
                  egy módos és evőeszközökkel, hajfésülő szerszámokkal ellátott kocsiládát,
                  kordoványbőrrel szépen bevonva s rézpántokkal megveretezve. Ezüst kulcs járt
                  hozzá.</p>
               <p>Mikor már mindenki elörülte a maga örülnivalóját és a fiatalok levonultak a kertbe
                  labdázni, Lőrinc a medvebőrös padon ülő szomszédhoz fordult.</p>
               <p>- Hát aztán mi hir Budán? - tért a velejére.</p>
               <p>Csáky ur vállat vont.</p>
               <p>- Megbolondultak. - Felelt kölletlenül. - Hushagyóra keresztet hirdetett Bakács,
                  azóta hemzseg a sok kolduló barát, bocskoros nemes, hajdu és paraszt. Még a
                  polgárok is megmozdultak. Az egész világ kruciátus lett. Olyan gyülevész népség,
                  amelyik a nevét se tudja becsületesen kimondani.</p>
               <p>- Nono! - érdeklődött Lőrinc.</p>
               <p>István rábólintott.</p>
               <p>- Pedig ez igy van. A »crux«-ot »kuruc«-nak ejti. Rajta is ragadt, hogy
                  »kuruc«.</p>
               <p>- Hejnye az istenfáját! - nevetett Lőrinc. - Ugyan mire kell a »kuruc«
                  Bakácsnak?</p>
               <p>- Kapisztrán Jánost játszik. Ugy gondolja, hogy ez majd jobban sikerül, mint a
                  pápaság.</p>
               <p>- Már meg pápa akart lenni a rotipár? No né! De kinyilt a pislája! Nem elég a
                  biboros hercegprimásság?</p>
               <p>- Nem annak semmi. És hozzá kishijján be is ütött a dolog. A cambrai ligához huzó
                  biborosok le akarták tenni Gyula pápát a pisai zsinaton. Bakács volt a
                  főcsahos.</p>
               <p>- És letették?</p>
               <p>- Várjon csak kegyelmed! - intett Csáky. - A biborosok hajbakaptak időközben,
                  Bakács erre fogta magát, otthagyott csapot-papot és átszegődött dühös
                  Gyula-pártinak. Bevonult Rómába olyan fénnyel, hogy beleszédült az egész lateráni
                  zsinat. Mert ott meg az gyülésezett.</p>
               <p>- No - dörmögött Lőrinc. - Ugyan mit szólt Őszentsége ehhez a Pálfordulásához?</p>
               <p>- Nem sok ideje maradt a diskurálásra. Elpatkolt hamarosan. Képzelheti kegyelmed,
                  hogy Bakács se volt rest! Dologhoz látott azonnal. Megoldotta a zacskót és
                  hullatott olyan aranyesőt, amilyet még nem látott pápaválasztó conclave! Tiszta
                  csuda, hogy ennek ellenére is alul maradt. X. Leó legyürte.</p>
               <p>- Ejha! Derék legény lehet az a tallján!</p>
               <p>- Emberére akadt ezegyszer a rotipár, annyi bizonyos. - Mosolyodott el Csáky. -
                  Amellett észben se marad mögötte. Ugy elbánt Bakáccsal, mint a pinty! Kinevezte
                  konstantinápolyi patriárkának és adott mellé egy nagy ménkü ólompecsétes bullát,
                  hogy hirdessen keresztet és foglalja el magának az uj méltóságát: a töröktől...
                  Igy sikerült Őszentségének lerázni egy csapásra mind a két ellenségét!</p>
               <p>- A mi nyakunkba!</p>
               <p>Lőrinc ur nyugtalanul kezdett fészkelődni.</p>
               <p>- Na, gondolom, hogy a polyákot azonmód kilelte a hideg a háboru szelére!</p>
               <p>- Sose lelte biz’ azt. Sőt a bokáját is összeverte. Mert neki meg vezéri kardot,
                  süveget küldött a pápa.</p>
               <p>- Vezéri kardot? Annak a turós zacskónak?</p>
               <p>Lőrinc ur bosszusan dörgölgette az orrát.</p>
               <p>- Mégis bolond a digó!</p>
               <p>- Dehogy bolond, dehogy! Tudta az jól, mit csinál.</p>
               <p>- És a polyáknak volt képe elfogadni?</p>
               <p>- Eszébe se jutott, hogy két kinálást várjon. Hiszen a vezéri méltóság mellé
                  kétezer aranyat is küldött Őszentsége! Meg ötezer font salétromot, ezer font ként
                  és ezer font puskaport. Azonfelül ágyukat, buzát, árpát. Kézzelfogható dolgok ezek
                  mind, bátyám! És Ulászló meg is fogta őket. Lezabolt, mint rendesen. Mikor aztán
                  zsebrevágta, ami vágható, akkor egyszerre eszébe jutott, hogy ő épp a minapában
                  kötötte meg öt esztendőre a fegyverszünetet a törökkel. Igy hát ő nem csinálhat
                  semmit.</p>
               <p>- Nem ám, mert neki kellett volna kiállitania a sereget!</p>
               <p>- Persze! - bólintott Csáky. - A rotipár sietett is megvigasztalni a királyt, hogy
                  egyet se busuljon a zsoldosok miatt! Eligazitja ő az egészet, csak rá kell bizni.
                  Ugyis tele az ország a sok akasztófa elől bujdosó jobbággyal, hajduval és
                  szegénylegénnyel. Itt a bulla, ki kell hirdetni nekik a szent keresztet általános
                  bünbocsánattal. Majd jönnek arra! A polyáknak megtetszett az ötlet. Ni, hogy ő
                  erre nem gondolt! Hamarosan dobzsét kurjantott, Bakács pedig meghirdette a
                  keresztet.</p>
               <p>De már erre meghökkent Lőrinc.</p>
               <p>- Fegyvert? A zsiványok kezébe? - mordult el dühösen. - Megveszett ez a Bakács? És
                  az urak mit szóltak rá?</p>
               <p>- Sejtheti kegyelmed, hogy nem nyelték le szárazon. Telegdy, a kincstartó meg is
                  mondta, hogy könnyü ezt a csürhét Isten nevében összecsőditeni, hanem ha az
                  egyszer fegyvert érez a markában, szétverni annál nehezebb lesz! Csáky Miklós
                  püspök bátyám meg nekiment a polyáknak. Mi dolog, hogy magyar sereget vigyenek a
                  törökre, mikor békeszerződés van köztünk? Gyalázat! Ne kötötte volna meg az
                  egyezséget, ha támadni akar!</p>
               <p>- Ez az igazság! - ütött a combjára Lőrinc. - Az adott szó nem játék, még akkor
                  se, ha a kontyosnak adtuk. Erre tudjon valamit őeminenciája!</p>
               <p>- Hát tudott.</p>
               <p>- Mit?</p>
               <p>Csáky kölletlenül legyintett.</p>
               <p>- Jót nevetett rajta és mindenkinek igazat adott. Hogy a pápa fején találta a
                  szöget, rá kell menni a törökre, addig, amig lehet, mert különben majd ő jön ránk.
                  Itt a legjobb alkalom most, mikor Szelim megölette Bajazidot, aztán a két
                  testvérét, Korkudot és Achmedet. Forrong az egész Törökország. Ugyan mire várnánk
                  még? De amellett Telegdy urnak is igaza van, hogy a kruciátusok féken-tartandók.
                  Azon képpen Miklós bátyámnak is, hogy szerződést szegni nem szabad. Ezt a sok
                  igazságot mind teljes mértékben érvényesiteni pedig nincs csak egy expediens.</p>
               <p>- Micsoda?</p>
               <p>- Az, amit ő csinált. Hogy meghirdette a keresztet. Igy az ország nem tör
                  egyezséget, hiszen a keresztes had nem magyar, hanem pápai katonaság!</p>
               <p>- És Ulászló?</p>
               <p>- Egyszerüen leteszi a vezéri süveget, kardot. Bakács majd kerit helyette egy
                  alkalmatos embert, aki erős kézzel fékentartja a sereget. Ennyi az egész. És mind
                  jóljárunk. Ha a keresztesek győznek, megszabadultunk a török bajtól.</p>
               <p>- Aztán ha forditva esnék?</p>
               <p>- Akkor megszabadultunk a vágáns népünktől.</p>
               <p>Lőrinc fejcsóválva dünnyögött maga elé.</p>
               <p>- A bagoly rugja meg a csavaros eszejárását! Ezt ugyan kitalálta!</p>
               <p>István szomszéd a vállát vonogatta.</p>
               <p>- Ki bizony. Neki is látott Bakács vezért keresni!</p>
               <p>- És talált?</p>
               <p>- De még milyet! Ezt hallgassa kegyelmed, mert ilyet nem evett! - Mérgelődött
                  Csáky s a megoldott majc-övét kardostól az asztalra csapta. - Az ember maga se
                  tudja, hogy nevessen-e, vagy dühöngjön rajta. Képzelje, valami székely katonát
                  fogott a rotipár a végházakból! Dózsa György a neve.</p>
               <p>- Dózsa? - majszolt Lőrinc a különös néven. - Dózsa!...</p>
               <p>- Az.</p>
               <p>- Sohase hallottam hirét.</p>
               <p>- Én igen. Miklós bátyám beszélt róla. Tizenhárom nyarán, mikor Zápolya Szerbiában
                  elverte a törököt, vele járt ez is. Közönséges hadnagy volt akkoriban a székely
                  lovasságnál. A harctéren kapott kapitányi rangot és ugy maradt vissza
                  Nándorfehérvárban, zsoldos szolgálatra. Na, most mit szól ehhez?</p>
               <p>- Mihez?</p>
               <p>- Hát hogy ilyen szedett-vedett népre biznak nálunk vezéri süveget!</p>
               <p>Lőrinc rosszalólag sodorgatta a bajszát.</p>
               <p>- Azt öcsém, hogy elfajzottunk egész. Nem értem, hogy került ez az ember
                  Budára?</p>
               <p>- Ugy, - felelt Csáky, - hogy Szendrő átellenes Nándorfehérvárral. Az meg török
                  kézen van, mint kegyelmed tudja.</p>
               <p>- Tudom.</p>
               <p>- Egy idő óta lovas szpáhik táboroznak benne. Legutóbb Erded bég volt a vezérük.
                  Fene kötekedő firma. Ez azzal mulatott, hogy ki-kilovagolt a két vár közti mezőre
                  és párbajra hivta a magyarokat. Hanem a vállalkozókból kifogyott lassacskán, mert
                  minden ellenfelét sorba levagdosta. Hushagyó kedden is, mint rendesen, kiállt a
                  török. Ott hetvenkedett. Böcsmérelte a »gyáva gyaurokat«, amért egy farsangi
                  tánctól is elbujnak féltükben.</p>
               <p>- Hogyazistenfáját! - vakkant el Lőrinc. - És nem akadt, aki betömje a száját?</p>
               <p>- Várjon kegyelmed. - Emelte fel István a mutatóujját. - Még nem értem a végére.
                  Hogy a kontyos ott acsarkodik, ez a Dózsa épp a várfalon áll. Nézi a le- s
                  felnyargalászó törököt. A bég is meglátja őtet. Ráhörken.</p>
               <p>- »Hallod-e, Gyurka néni! Aztán te mért nem huzol szoknyát?«</p>
               <p>Dózsát elfutotta a tüz.</p>
               <p>»Megsugom, ha bevársz«. - Mondja.</p>
               <p>A török nevetett. Megáll a lóval.</p>
               <p>»De akkor nagyot ugass ám, kutya gyaur, mert én kicsit nem hallok!«</p>
               <p>»Már pedig ezt meghallgasd, kontyos! Mohamed apádnak üzenem a paradicsomba!«</p>
               <p>»Ebanyád! Gyere no!«</p>
               <p>- A székely nem kérette magát. Egy-kettő ott termett. Tagbaszakadt óriás a bég,
                  amaz gyereknek látszik mellette. A pallosa akkora, hogy más sokallaná két kézre.
                  Amellett talpig páncélban. Ennél a Dózsánál egy görbe huszárkard. A sisakját is a
                  hóna alatt viszi, hányaveti módon.</p>
               <p>- Ejnye! - izgult Palota ura.</p>
               <p>Csáky csak az ajkát biggyesztette.</p>
               <p>- Ugyan, ugyan! Sose féltse azért kegyelmed. Nem virág-házban nőtt az, hanem a
                  parlagon. Ő maga is feldöntött a vállával egy faistállót, amit hat legény
                  feszitővasakkal se birt megemelni.</p>
               <p>- Akkor jó, - biccentett Lőrinc. - Folytassa öcsém, mert pogányul érdekel a
                  dolog.</p>
               <p>Csáky a pohár után nyult, nagyot huzott belőle, aztán visszatért a históriára.</p>
               <p>- A török bámulja a fedetlen fejü székelyt. Vigyorog. Látja, hogy egy csigafürt
                  kanyarodik a Dózsa homlokára. Rábök az ujjával:</p>
               <p>»Azt a malac-farkat meg lenyesem a fejedről, hogy legyen mit szopjál odaát!« Azzal
                  emeli is a pallost. De a székely se röst. Elébe vág. Egy szemvillanás és repül a
                  török páncélos karja, bennevalóstul. Jó Erded bégnek az álla is leesett
                  meglepődésében. Sehogyse értette a dolgot.</p>
               <p>- A seb egye meg! - pattogott Lőrinc. - Pedig elég értelmesen megmagyarázta neki
                  Dózsa!</p>
               <p>- Bizony, - rázta a fejét Csáky. - Nem sokat tanácskozott őkelme! Rábizta az illő
                  felvilágositást a hetedik paradicsom hurijaira. Ott több ideje lesz a töröknek
                  társalogni.</p>
               <p>- Levágta?</p>
               <p>- Le azt. A második csapás már a bég kopasz fejének szólt, és az szép engedelmesen
                  el is indult a fentőre, a levágott kar meg Budára. Ulászló örömében rögtön bele is
                  hirtelenkedte a Dózsa-cimerbe. Az embert sarkantyus vitézzé ütötte, aranylánccal,
                  biborruhával fölékesitette, lovagi rendbe emelte és megajándékozta egy negyven
                  kapuból álló faluval. Szép, hogy ráadásul szentté nem avatta.</p>
               <p>Lőrinc kézzel-lábbal helyeselt.</p>
               <p>- Dejszen öcsém! Rászolgált, amint hallom! Meg kell becsülni az ilyen embert.
                  Mátyás is igy tett, azért dicsekedhetett Kinizsy Pállal!</p>
               <p>- Nono! - fanyarodott el István. - Sohase volt jó az a hamari munka! Nem szabad a
                  szerencselovagok számát oktalanul szaporitani a tradicionális rend sérelmére.
                  Hagyni kell mindenkit a maga-szőrüek közt, mert ranggal nem mindég jön meg a
                  méltóság!</p>
               <p>- Aki egyszer megállta a sarat, megállja máskor is! - vette pártul Lőrinc a
                  török-ölőt. - Én azt gondolom, hogy nyugodtan befogadhatja a rend Dózsát. Nem fog
                  ránk szégyent hozni.</p>
               <p>- Nem ám, mert már rég megtette.</p>
               <p>- Mennyiben?</p>
               <p>Csáky rosszkedvüen babrált a medvebőrtakaró puha szálaival. Szája szeglete lefelé
                  görbült.</p>
               <p>- Miklós bátyám ösmeri az atyafit. Azt is tudja, ami hir Budára nem hallatszott
                  el.</p>
               <p>- Micsodát?</p>
               <p>- Hogy Erdély nyilvánságos rablója ez a jött-ment. Medgyesen kirabolta a szász
                  vásárosokat, egy csomót meg agyonvert közülük. Ahány rebellió, abban mind benne
                  uszott fülig. Lázitotta a székelyeket, máskor pedig a szászokat. Amerre járt, ott
                  fü nem nőtt egyhamar. Miklós bátyám le is pocskolta szemtől-szembe, azon
                  aranyláncosan, sarkantyusan, ország-világ előtt. De mit ért az már?</p>
               <p>Az ujságolás félbeszakadt. Égő szövétnekkel a nagyasszony lépett a szobába.
                  Mögötte Imre, Cilikével. Tere-fere közben egész besötétedett odakint.</p>
               <p>Lőrinc kölletlenül csóválgatta a fejét.</p>
               <p>- Kár, - szólt befejezésképpen. - Elfajzottunk, no! Elfajzottunk. A hősökből dúlok
                  lesznek és a haramiákból lovagok. Nem ismertél te Erdélyben valami Dózsa Györgyöt?
                  - fordult a fiához.</p>
               <p>Imre meglepődve tekintett föl.</p>
               <p>- Hogyne ismertem volna! - felelt. - Mért kérdezi apám?</p>
               <p>- Szeretném tudni, hogy igazán olyan nagy zsivány fajzat-e?</p>
               <p>- Zsivány...!</p>
               <p>A fiatalember méltatlankodva ráncolta a homlokát.</p>
               <p>- Ember az bizony a legjavából. Mustrának való székely!</p>
               <p>A két ur egymásra csudálkozott. Elnémultak.</p>
               <p>A nagy csöndességben csak a nászukat tartó varjak rekedt károgása hallatszott.</p>
           <milestone n="8" unit="startSubChapter"/>
               <p rend="head">VIII.</p>
               <p>Imre siettette most már a többi épületek befejezését is. A váradhévizi fürdőház, a
                  templom és az iskola még felében-harmadában állt.</p>
               <p>Hanem az emberek egyszerre mintha immel-ámmal kezdtek volna dolgozni. Miklós
                  deáknak is alábbhagyott a tüze. Morgolódva és szimatolva járt-kelt a kőrakások
                  közt. Ha beszélt hozzá Imre, türelmetlenül felelgetett, s ha szerét tehette, ugy
                  intézte hogy a süvegét megbillentenie se nagyon kelljen, köszönésre.</p>
               <p>A fiatal ember nem sok ügyet vetett rá. Hagyta, hogy kölletlenkedjék a parasztjai
                  közt. Ő maga inkább azzal törődött, hogy ujabb csapat jobbágyot szabaditson a
                  mezei munkától az épitkezéshez.</p>
               <p>A parasztok elő is kerültek. De ebből a segitségből se lett sok köszönet. Miklós
                  deák addig-addig őgyelgett a munkások közt, mig egyszer csak megálltak a dolgozó
                  kezek. A jobbágyok összedugták a fejöket és sugtak, bugtak. Aztán elkezdődött a
                  szivárgás a köleséri gyülekező tábor felé.</p>
               <p>Imre senkit se marasztott. Ő a palotai szántásból csak a mozgalom jelvényét látta.
                  A keresztet. Sokkal szentebb volt előtte, semhogy ellene szegülhetett volna. Pedig
                  a legjava munkásait vesztette.</p>
               <p>Maradt a maradék néppel és folytatta lassabban, amit annyi tüzzel kezdett.</p>
               <p>Mikorra a falak vállmagasságba nőttek, hirtelen megmozdultak a telkes jobbágyok
                  is. Napokon át lehetett látni, amint kisebb-nagyobb foltokban vonultak, dudaszó
                  mellett, kurjongatva a palotai uton.</p>
               <p>Mostanra már Kőrösszeg alatt is volt kuruc-gyülekező tábor.</p>
               <p>Csáky ur bosszankodott is eleget.</p>
               <p>- Lenézni se esik jól az ablakomból, - pattogott Imrének. - Addig, hogy egy nap
                  elunom a komédiát és szétverem az egész hordát.</p>
               <p>A fiatal ember a vállát vonogatta.</p>
               <p>- Had menjenek bátyám, én nem ellenzem. Harcos nép ez. Kell a vérének a mozgás,
                  meg a veszedelem játéka.</p>
               <p>- Vagy a deres öcsém. Mig nem késő az is!</p>
               <p>De a kurucok egyre gyültek. Dózsa meg, egyre növekedő hadával, a Rákoson
                  gyakorlatozott.</p>
               <p>Kezdtek az országban különös hirek keringeni. Hogy a sereg nem is akar a törökre
                  menni. Hogy a barátok a főpapok ellen lázitják a népet. Hogy az udvarnál se nézik
                  már jószemmel a sok összeröffent parasztot, bocskoros nemest és az elégedetlen
                  alsópapságot. Küldenék őket haza, kápsálni, meg a földet munkálni. Mert igy mind
                  éhen vesznek. A katonák zsoldjára nem telik. Pedig a tarisznyákból kifogyott a
                  »hazai«.</p>
               <p>A sereg éhezik. Dózsa rekvirálással próbál segiteni a bajon. A fegyveresek hol
                  itt, hol ott csapnak le egy-egy főuri birtokra. Szedik a dézsmát. Ahol nem adnak
                  szépszerével, onnan erőszakkal viszik.</p>
               <p>Az országnagyok persze tiltakoznak. Feloszlatják Dózsa seregét. Bakács
                  visszahirdeti a keresztet, sőt egyházi átokkal fenyegeti meg azokat, akik ezután
                  is fegyver alatt maradnának.</p>
               <p>Csakhogy Dózsa fütyül most már a »felső« parancsra. Ő a seregét kiképezte,
                  elrendezte, fölszerelte. Eb ura fakó! Vele ugyan nem járatják a bolondját. Ha
                  egyszer a seregek élére rendelték, akkor ő vezér, az emberei meg katonák, akiknek
                  rajta kivül más nem parancsol. Ha éhesek az urak, hát fogják meg az eke szarvát
                  maguk!</p>
               <p>Az urak megdühödtek erre a kurta-furcsa válaszra. Feleletképp hazarendelték a
                  jobbágyaikat. Dehiszen beszélhettek már azoknak! Senki se hederitett rájuk.</p>
               <p>No, aki nem jön a hivásra, majd jön fenyitésre!</p>
               <p>A nemesi kastélyok udvarán munkába állt a deres, meg a hóhér. Elkezdődött az
                  otthonmaradtak kinzása, sanyargatása és az indulni akarók bebörtönözése.</p>
               <p>Erre aztán csakugyan megmozdult a paraszttábor. Az otthoni botütésekben hirtelen
                  sajdult fel évszázadok keserves szenvedése, jajja.</p>
               <p>- Ha ti igy, mink még igyebben!</p>
               <p>A kuruc sereg dulni, rabolni kezdett. Ráébredt, hogy valahára fegyver van a
                  kezében s hogy az a fegyver: hatalom. Élet, halál, minden.</p>
               <p>A békés Palotára kevés hir jutott el a távoli borzalmakból. Ami eljutott is, azt
                  se igen hitték.</p>
               <p>Mesebeszéd!</p>
               <p>Folytatták a munkát, hogy az aratás be ne érje.</p>
               <p>Hanem mikorra épp az ácsok felhuzták volna a kész födélszéket, egyszerre vándorló
                  papok lepték el a környéket.</p>
               <p>Kőrösszeg határába is vetődött belőlük egy.</p>
               <p>- Mihály, a köleséri pap! - magyarázta Miklós deák és a parasztoknak megvillant a
                  szeme.</p>
               <p>Hogyne villant volna! Mikor olyan igazságokat hirdetett ez a pap, hogy a föld a
                  népé, aki megmunkálja. Hogy szabad hazának szabadok a fiai. Nincs ur és nincs
                  jobbágy. Csak emberek vannak.</p>
               <p>Meg hogy Dózsa György a nép vezére.</p>
               <p>Föld! Szabadság!</p>
               <p>Ebből megértett a paraszt mindent, amit eddig szavakba önteni se tudott. Hosszu
                  századok gyötrelem-öröksége, fojtott ösztönössége rádöbbent, hogy él s hogy ennek
                  az életnek minden lehetősége Dózsa György.</p>
               <p>És egy napon Biharban is felharsant a jelszó:</p>
               <p>- Fegyverre kurucok!</p>
               <p>A földmunkások vállukra vetették a kaszát, a kőszegők a csákányt, vasasok a
                  pőrölyt és megmozdult az ősi föld.</p>
           <milestone n="9" unit="startSubChapter"/>
               <p rend="head">IX.</p>
               <p>Palotára lovas érkezett. Imre hallotta az emelcsős kapu láncainak csörömpölését,
                  mikor leeresztették. Csáky volt a jövevény.</p>
               <p>A komoly, megfontolt és mindég egyforma kedvü főurnak szokatlan tüzben égett az
                  arca. Alig vett annyi időt, hogy parolát nyujtson az üdvözlésre, szökött le a
                  nyeregből.</p>
               <p>- Na, öcsém, - szólt, - hát igazam volt-e, mikor az öklöm szorongattam, ahelyett,
                  hogy mint te, a mennyei mannát lestem volna?</p>
               <p>Imre elcsudálkozott.</p>
               <p>- Nem értem, mire céloz kegyelmed.</p>
               <p>Csáky egy négyrét hajtott levelet teritett a lugasasztalra.</p>
               <p>- Sokszor rágtátok a fülemet Cilával együtt, hogy mért vagyok olyan kemény a
                  bitang parasztjaival! Most aztán itt van ni! Kellett nektek szarvat növeszteni a
                  buta fejökre! Fegyvert a kezükbe! A hires Dózsád ütközetre vitte a hordáját bent
                  az országban, még mielőtt egy irmagja törököt szagolhatott volna! Ne, ha nem
                  hiszed!</p>
               <p>Oda fricskázta a levelet Imrének.</p>
               <p>De az nem nyult utána. Egy kicsit megpilledve nézett a vendégre.</p>
               <p>- Belső háboru? - kérdezte.</p>
               <p>A szomszéd elmosolyodott. Hideg megvetés gunyolódott a szája szélén.</p>
               <p>- Ördögöt! - felelt. - Csak egzekució. A sánta Báthory meg Miklós bátyám
                  szétrugták a nagylaki Maros-gázlónál az egész szemétdombot.</p>
               <p>- A csanádi püspök?</p>
               <p>- Igen.</p>
               <p>- Dózsa seregét?</p>
               <p>- Ej! Sereg! Horda az öcsém. Kóborol, mint csikasz a lápon. Megugrott az első
                  puskatüzre. A többit pedig, ami maradt, majd elintézi a deres, meg a cigány. Kár a
                  becsületes kard az ilyen munkára.</p>
               <p>Fölényes és biztos csengésü volt ez a hang, hanem azért Imre sehogyse tudott
                  belenyugodni. Egyre a kastély nyitott ablakai felé révedezett a szeme, ahol az
                  anyja épp a betegszoba faggyas kendőit szárogatta.</p>
               <p>Az a gyenge kis öregasszony és az ő székbe szögezett nagybeteg apja, meg a többi
                  bárányai, nagyon is a felelősségére sulyosodtak.</p>
               <p>Elborultan fordult István urhoz.</p>
               <p>- Mikor kapta bátyám ezt a levelet?</p>
               <p>- Alig egy órája. Kata hugom küldte. Jaksics Péterné, Nagylakról. Staféta hozta,
                  staféta vitte a gratulációmat is. Csak azt irtam meg, aztán jöttem hozzád.
                  Gondoltam, jó szomszédok közt sohase elég sürgős a jó hir. De ugy látom, hogy
                  magam maradtam az örömmel. Mi bajod? Talán vackorba haraptál?</p>
               <p>Imre a vállát vonogatta.</p>
               <p>- Az, bátyám, hogy kár volt olyan nagyon sietni a gratulációval! Közelebbről
                  ismerem én Dózsát, mint kegyelmed! Ha ővele egyszer ennyire haladtak a dolgok,
                  akkor aligha is fognak azok megállni a nagylaki gázlónál.</p>
               <p>- Hanem!</p>
               <p>- Én a második, a tizedik, a huszadik póstát várom. Mig a fölvetett alma leesik,
                  idők változhatnak és velük a szerencse.</p>
               <p>- Eh! - legyintett a látogató s a kezét bucsuzásra nyujtotta.</p>
               <p>Hiába marasztotta Imre, elment a kedve. Zsémbelődve lovagolt vissza, amerről
                  jött.</p>
               <p>A fiatal ember tünődve bámult utána, mig csak el nem nyelte a kőrösszegi ut
                  felnyargalt pora. Akkor megfordult s fölment az apjához.</p>
               <p>Lőrinc urnak rossz napja járt. Az éjszakája se igérkezett különbnek. Imre maga
                  akart virrasztani mellette. S mig a beteg nehéz lélegzetvételét hallgatta,
                  kibámult a csöndes tavaszi éjszakába.</p>
               <p>Tul a Körösön, elnyult, hosszu sorban apró tüzek lobbanását látta. Világitottak,
                  mint a Szentjános-bogarak. Vörös fényükben ide-oda nyüzsgő árnyékok imbolyogtak.
                  Mikor a szél meglebbent nyugat felől, különös, morajló hangokat hozott
                  magával.</p>
               <p>Nem vegyült abba lárma, se kiáltozás.</p>
               <p>A tömegek csöndje volt ez a tompa zaj.</p>
           <milestone n="10" unit="startSubChapter"/>
               <p rend="head">X.</p>
               <p>Csáky ur nem soká állta a duzzogást. Sokkal jobban összeszoktak az ő vén
                  szomszédjával, semhogy hosszu időn át nélkülözhették volna egymást. Még az
                  eseménytelen napok alatt se győzték kibeszélni magukat, nem hogy most birták volna
                  a szótlankodást, mikor nyüzsgött-mozgott köröttük a világ. István rövidesen megint
                  beköszöntött. Czibakékat papostól az árnyékos szilfa alatt találta. Imre
                  számadásokkal vesződött, a nagyasszony Péter hacokáját foldozta, Lőrinc pedig a
                  pappal csatázott.</p>
               <p>Mikor a vendég betopogott a hidon, örömmel fogadták. Lőrinc a karszékből nyujtotta
                  a kezét.</p>
               <p>- Már épp azon voltam, hogy átvitetem magam gyaloghintón, ha ma se került volna
                  elő! - zsörtölt a szomszédra.</p>
               <p>Az Imre felé sanditott.</p>
               <p>- Őkelme az oka! Alaposan megrontotta multkor a szájam izét.</p>
               <p>- Hogy-hogy?</p>
               <p>- Olyan nagyra van a Dózsa Györgyével, mintha legalább is sárkányölő Szent György
                  lenne a rabló himpellérje! Én bizony nem hallgatom.</p>
               <p>Elérkeztek hát végre a mindennapos beszélgetésük tárgyához!</p>
               <p>A két ur mohón kapott a szón. Fülöp is közbe koppant néha, csak Imre, meg a
                  nagyasszony hallgattak. A fiatal ember örült a vendég jobb kedvének. Dehogy is
                  akarta volna ismét elrontani a maga bagolyhuhogásával! Hagyta, had tegye a
                  törvényt a kettő.</p>
               <p>Mikor a számadás elkészült, fölvitte az irószobába és elrakta szépen a leveles
                  ládába. Nem is szándékozott lemenni addig, mig a kényes társalgás tart. Valahogy
                  akaratlanul is bele ne ártakozzék!</p>
               <p>Nagyon elcsudálkozott, hogy utána küldtek. Hivatták, még pedig sürgősen.</p>
               <p>Igyekezett lefelé a garádicson.</p>
               <p>Már messziről látta, hogy a társaság megszaporodott. A fának támaszkodva idegen
                  katona állt. A lovát ott abrakolták a kastélyudvaron. Két palotai legény szalmával
                  csutakolta. Merő tajték volt a szegény pára.</p>
               <p>No, ez alighanem postát hozott valahonnan!</p>
               <p>Lám, ott a levél Csáky ur kezében, csakugyan! Olvassa fennhangon. Lőrinc pedig
                  odaüti a bal öklét minden mondat után az asztalhoz.</p>
               <p>Imre hallja a keserü kifakadását.</p>
               <p>- Hát ez is megeshet! És ez is nélkülem! Hej, semmit-érő rongy élet már az
                  ilyen.</p>
               <p>S rázza a galambfehér sörényét busan.</p>
               <p>Ugyan miféle hir lehet, ami igy elalkonyitotta azt a drága homlokot?</p>
               <p>Imre öles lépéssel termett az apja mellett. Csáky szomszéd épp végére ért a
                  levelének. Odanyujtotta neki.</p>
               <p>- Nesze öcsém, olvasd el te is. Mindnyájunkat érdeklő dolog.</p>
               <p>A fiatal ember elvette az irást és belenézett. A szemöldöke ráncokba futott.</p>
               <p>Bizony, furcsa hiradás volt ez! Várad várából keltezték. Alul Pöstyéni Gergely
                  uram manuprópriája éktelenkedett, két kövér tintafolt között. Látszott, hogy
                  hevenyébe karmizsálták a betüket. Sürgősnél sürgősebben invitálják az urakat, hogy
                  nemesi bandériumaikkal prezentálódni ne késlekedjenek Várad várában, ahol is
                  minden nélkülözhető erő gyülekezzék a sánta Báthory megsegitésére, akit Dózsa
                  György ugy szétvert seregestől, hogy a nagyur maga is csak csudával határos módon
                  birt épp bőrrel menekülni. Pöstyéni uram nem küldheti a várbeli embereit, mert
                  szintén fülig uszik a bajban s az ő dolga elsősorban is a vár védelmezése.</p>
               <p>- Az a kérdés, - emelte föl Lőrinc az öregujját szigoruan, - hogy quo jure
                  rendelkezik ez az ipse a bandériumok fölött? Martonosi Pöstyéni Gergely uram a
                  püspök sáfárja, nem a vármegyéé. Sőt még a püspöké se, hiszen őszentsége
                  meghalálozott. Aki pedig meghalt, az nincs és aki nincs, annak sáfárja se lehet.
                  Mit szólsz hozzá páter?</p>
               <p>- Azt, hogy nem igaz. A mindenkori váradi püspök egyben a megye örökös főispánja.
                  A püspök sáfárja tehát egyben a főispáné is. Idem: A püspök lévén mindenkori, igy
                  jogában áll meghalálozni. A főispán ellenben lévén örökös, ugyanez részére de
                  facto nem concedálható. Ergo: meghalván a püspök, az valóban nincsen és igy
                  sáfárja sincsen. De minthogy sáfár mégis vagyon, ergo az a főispáné. Annak pedig
                  jogában áll a bandériumokat hivni.</p>
               <p>Lőrinc ur előbb elképedt erre a papos érvelésre. Aztán verni kezdte félököllel az
                  asztalt mérgében.</p>
               <p>- Összetarttok csuhások, mint mindég! Hanem mink is megmutatjuk! Nem megyünk egy
                  moccanást se. Bandérium kéne Pöstyéni komának? Fenét neki! Ugy-e sógor?</p>
               <p>Csáky le s föl sétált a kis térségen, majd hirtelen megállt az asztal előtt.</p>
               <p>- Én bizony megyek, - mondta. - Mert nem az itt a kérdés, hogy van-e joga vagy
                  sincs Pöstyéninek, hanem az, hogy mi lett Csáky Miklóssal?</p>
               <p>- A csanádi püspökkel?</p>
               <p>- Igen. A bátyámmal. A sánta Báthory meg ő együtt harcoltak.</p>
               <p>Czibak urnak mintha elvágták volna a harsogását. A nagyasszony is kiejtette
                  kezéből a varrást.</p>
               <p>- Csak talán nem esett baja? - hökkent a szomszédra.</p>
               <p>- Baj! Csáky Miklóssal! - rágott vissza István a szóra megvetően. - Az nem. De a
                  dolog mégse tiszta. Valami zavar lehet itt. És minthogy nem értem, magam fogok
                  utána nézni.</p>
               <p>- Kegyelmed személyesen akarja vezetni a kőrösszegi bandériumot? - Szólalt meg
                  Imre.</p>
               <p>- Nem is várom, mig a fiam hazaszállingózik Göttingából!</p>
               <p>Amaz a fejét rázta.</p>
               <p>- Bátyám, nem ajánlom.</p>
               <p>- Mit?</p>
               <p>- Azt, hogy itthagyja Kőrösszeget. Szükségtelen kegyelmednek Csanádig menni ahhoz,
                  hogy kurucot lásson. Elég kinézni az ablakból. Ha rám hallgat bátyám, akkor inkább
                  ezeket tartsa itt szemmel.</p>
               <p>- És a bandériumokkal mi lesz?</p>
               <p>- Elvezetem én. Péter ugyis itthon marad nálunk, házat őrizni. Én meg nem hozok
                  szégyent a kegyelmed fejére, azt elhiheti.</p>
               <p>- Köszönöm öcsém, - intett Csáky. - El is hiszem. De el nem fogadhatom.</p>
               <p>- Miért ne?</p>
               <p>- Ami az én dolgom, az az enyém. Nem akasztom más nyakába.</p>
               <p>- S ha a kurucok kedvet kapnának belátogatni a kőrösszegi várba, mig bátyám
                  Csanádot járja? A bosszu nagyon közel esik. Miklós püspök volt az első, aki
                  tengelyt akasztott Dózsával. Az pedig nem felejt.</p>
               <p>- Már megint Dózsa?</p>
               <p>Csáky urnak hirtelen összeszorult a foga. Elfutotta a láng.</p>
               <p>- Hát ha semmi egyébért, elmennék csak azért, hogy annak a te hires Dózsádnak
                  kiforditva hozzam haza a bőrét! Elkel ott a cimer-teremben, a többi duvadak
                  közt.</p>
               <p>Imre nem vitázott tovább.</p>
               <p>Várta, mig a vendég lekezel az övéitől. Akkor az apjához fordult.</p>
               <p>- A hidat huzassa föl édesapám utánunk. A várjobbágyok pedig fegyverkezzenek.</p>
               <p>- Te elmégy?</p>
               <p>Imre Csáky felé hunyoritott.</p>
               <p>- Elkisérném István bátyámat Kőrösszegre, - mondta csöndesen.</p>
               <p>- Értem! - bólintott Lőrinc és a pap egyszerre. S a nagyasszony mélyen a varrása
                  fölé hajolt.</p>
           <milestone n="11" unit="startSubChapter"/>
               <p rend="head">XI.</p>
               <p>Kőrösszegen ugyan különös dolgok vártak a kastély urára!</p>
               <p>Az udvar teli málhás szekerekkel, idegen szolgákkal, vezetéklovakkal. Láda láda
                  hátán. A lőcshöz barmok kötve, a kasornyában pulyka vertyog, csibe, réce
                  sivalkodik ijedten.</p>
               <p>Az uraság elkomorult.</p>
               <p>- Hát ez mi? - kérdezte ingerült hangon.</p>
               <p>De mielőtt a lekantározással vesződő idegen kocsis válaszolhatott volna, a kastély
                  felől egy férfi biceg a csoportnak. Lassan jődögél, a lábát minduntalan
                  megtapogatja. Közbe sziszeg és káromkodik. A dolmánya szakadt, poros, az arca
                  fakó.</p>
               <p>- István! - kiált Csákyra.</p>
               <p>Csak most ösmert rá Imre.</p>
               <p>- Toldy bátyám!</p>
               <p>Szalonta ura volt a sáros, véres vándor. Jobb karja a nyakába kötve.</p>
               <p>Csáky megdöbbenve nézett a különös vendégre.</p>
               <p>- Hogy kerül ide, kegyelmed?</p>
               <p>- És hozzá ilyen sommásan, ugye? Barmostól, szekerestől. - Biccentett a szálas,
                  őszes ember s keserüen legyintett utána.</p>
               <p>- Ne féljen szomszéd, hogy szükében lesz a látogatóknak! Vagyunk szépecskén. Itt a
                  familiám, itt a szalontaiak, kölesériek, meg a sarkadiak mind, aki még mozog. A
                  Fekete-Kőrösön innen kegyelmedhez invitálta magát, aki megmenekült. Délebbre már
                  lángban a világ! Békés ég. Csanád egy tüztenger.</p>
               <p>- De hát mi történt?</p>
               <p>Toldy elkarolta Istvánt, az épen maradt bal karjával.</p>
               <p>- Nézze meg kegyelmed a saját szemével.</p>
               <p>A felső renden aztán beszélnie se nagyon kellett Toldy urnak. Beszélt helyette a
                  sok halomba hányt bugyor, kendőbe kötött dunnák, párnák, meg a rivó gyermekeket
                  dajkáló cselédek ijedt arca.</p>
               <p>Az asszonyokon a kiállott rémület viaszlárvája, a férfiak közt egy sincs ép, egy
                  sincs kardforgató állapotban. A kőrösszegi borbélyok sorba járnak köztük
                  árnikával és sebforrasztó Csaba-ir főzettel.</p>
               <p>Füstben, vérben fürdött arcok ezek. Borzalom és fogcsikorgató düh valamennyi.</p>
               <p>Imre ugy olvasott róluk, mint a nyitott könyvből. Csak ennyit kérdezett.</p>
               <p>- Dózsa?</p>
               <p>Toldy vállat vont.</p>
               <p>- Egyéb se hiányzott volna! Akkor ugyan nem kellene itt alkalmatlankodnunk. A mi
                  emberünk más volt.</p>
               <p>- Kicsoda?</p>
               <p>- Az egyik sáfárja. A köleséri pap. Szinte hozzátehetném, hogy: hál Istennek.
                  Pedig ugy rontottak ránk éjnek idején, mint a vadak. A kastélyom prédának esett.
                  Felgyujtották a latrok! A többi se járt különben. Az irataikat elperzselték, amit
                  értek, elrabolták, a jószágot elhajtották. A borom csatornán folyik az udvaromra.
                  Az én hires borom!</p>
               <p>Csáky ur az öklét szorongatta dühében. A sok éles mély redőtől alig lehetett az
                  arcára ismerni.</p>
               <p>- Mi hir Miklós bátyámról? - kérdezte.</p>
               <p>- Kegyelmed nem tudná?</p>
               <p>- Mit?</p>
               <p>Amaz köhécselni kezdett. Zavartan motyogta.</p>
               <p>- Bizony, másodszorra kevesebb szerencséje volt a harcban. Dózsával került szembe.
                  Szét is verték a seregét, hogy irmag alig maradt belőle.</p>
               <p>- Dózsa? - csikordult el Csáky.</p>
               <p>Toldy igent intett.</p>
               <p>- Nagylaknál volt az összecsapás. De itt azért még meguszta volna valahogy Miklós
                  püspök. Báthoryval együtt Csanád várába menekültek. Hanem ezt meg rájuk gyujtották
                  a zsiványok. A sánta Báthory az ablakon ugrott ki, ugy futott el egy ingben,
                  mezitláb.</p>
               <p>- És Miklós bátyám?</p>
               <p>A sebesült elfordult.</p>
               <p>- Ő a viz felől próbálkozott.</p>
               <p>- A Maroson?</p>
               <p>- Ott. Csak valamelyik cudar észrevette a fölfelé iparkodó csónakot és utána
                  eredt.</p>
               <p>- Elfogták?</p>
               <p>- Sajna! Aztán Dózsa elé hurcolták. Ugyanigy járt Ravazdy Péter alispán,
                  nagylucsei Dóczy György, Torpay Miklós, meg Telegdy István kincstartó uram is.</p>
               <p>Toldy felsóhajtott.</p>
               <p>- Hogy mi lett belőlük, azt nem tudom. Alig vettem a hirt, máris ránk jöttek. De
                  ugy mondják, hogy aki Dózsa kezébe kerül, az nem menekül. Kerékbetöreti, vagy
                  karóba huzatja mind az elfogott nemest. A kincsüket szét harácsoltatja, a hordája
                  pedig meggyalázza a leányaikat, feleségüket, bosszuból, amiért a Turnál elfogott
                  kereszteseit megnyuzatták és megsüttették Budán. Nekünk az volt a szerencsénk,
                  hogy a paraszt a levéltárakon kezdi a dulást, ahol a jobbágyok hitleveleit tudják.
                  Hanem Dózsának más a gondja. Ő király akar lenni. Parasztkirály. Amerre
                  megfordul, irmagja urat nem hágy. A falvakban hordják a véres kardot. Halállal
                  fenyeget mindenkit, aki nem áll mellé. Bizony szomszéd, nyomunkban a
                  veszedelem.</p>
               <p>Csáky nem tüzelt már. Nem is felelt. Mereven bámult maga elé. Csak az Imre hangja
                  rezditette élővé.</p>
               <p>A fiatalember kezét nyujtotta.</p>
               <p>- Mikorra várhatom a kőrösszegi bandériumot? Mert az enyém felkészül reggelig, -
                  kérdezte csöndesen.</p>
               <p>Csáky most már elfogadta a feléje nyujtott jobbot. Rekedten mondta:</p>
               <p>- Virradattal ott lesz a gázló alatt.</p>
               <p>Imre vágtában igyekezett vissza Palotára.</p>
           <milestone n="12" unit="startSubChapter"/>
               <p rend="head">XII.</p>
               <p>Czibak ur ott ült akkor is a nagy szilfa alatt a gondolkozó székben, ahol hagyta.
                  De a többiek szétrebbentek, kiki dolga után. Lőrinc egyedül gubbasztott.</p>
               <p>Borus volt az a megfonnyadt, sápadt arc és a homályos tükrü barna szemekben mély
                  szomoruság felhőzött, amint a sürgő-forgó fegyvereseit nézte.</p>
               <p>A vén Mátyás, mint a nyárs, posztolt a háta mögött. Néha egyet-egyet rántott a
                  hegyesre kifent cincér-bajuszán, majd meg nagyokat szitkozódott a szótlan gazdája
                  helyett. »Pallérozta« az embereit.</p>
               <p>- Huzd ki magad, ebugatta! Ugy áll rajtad az a gúnya, hogy idesanyád három hélig
                  böjtöl kinjába, ha meglát benne! Czibak legény volnál, vagy mi a seb?</p>
               <p>Imre leült az apja mellé. A hüvös ujjakat belekapcsolta a maga forró fiatal
                  kezébe, ugy fütötte azt az alvadó drága életet és ugy nézdegélte vele a
                  tollászkodó népet.</p>
               <p>Hogy azok rendre vergődtek, Mátyás oda-reccsent rájuk:</p>
               <p>- Sorakozz!</p>
               <p>A hangyaboly megnyüzsdült a kastélyudvaron. Kiki iparkodott a helyére mentől
                  előbb. Mátyás végigbaktatott a lénia mellett, aztán megállt a gazdája előtt.</p>
               <p>- Alássan jelentem, kész, a teremtésit!</p>
               <p>Lőrinc szeme végigsiklott a peckes sorokon.</p>
               <p>Harminc palotai fattyun feszült a kék dolmány. Kemény kötésü, vastagnyaku, élettől
                  dagadó fiatalság mind. Az orcájuk tulipiros, majd kicsattan az erőtől és a
                  jókedvtől. A fegyvere vadonatuj mindnek. A föveg piros nyelve félrecsapva, mint a
                  kakastaréj. Az egyforma csebeli csizmák ragyognak ékesen. És szól az ének sziveket
                  igézőn:</p>
               <p>»Várj engem galambom, virágos kapunál,</p>
               <p> Ha majd visszajövök, szép rózsabokornál...«</p>
               <p>A vén Mátyás rámosolyodik a vörös-kék Czibak zászlókra.</p>
               <p>- A kkeserü irrgalmát az apátoknak!...</p>
               <p>De Lőrinc ur erre se éled. Sőt, mind jobban elsötétül. Aszott kezével bágyadtan
                  int.</p>
               <p>- Elmehettek.</p>
               <p>Ő pedig fölvitette magát az ágyasházba. Onnan is kiparancsolt mindenkit. Egyedül
                  akart lenni.</p>
               <p>Hanem Imre sehogy se értett a parancsról. Ott lomotolt az apja körül és türelmesen
                  várta, hogy majd csak megszólal. Lőrinc elnézte egy darabig némán, aztán elfordult
                  és kibámult az ablakon, üres, tág nézéssel.</p>
               <p>A nap épp most bukott le a Kőrös-berek mögött. Piros fényétől kigyulladt a viz és
                  vörhenylett, villogott, mintha folyékony tüz volna, mely eggyé lobbantja a földet
                  az éggel. A bárányfelhők rózsaszin széle megperzselődött tőle. A láp felett egy
                  kócsag huzott át lassu szárnycsapásokkal. Harcos fejét előre szegzi, a csőre mint
                  a tőr. Most beleért a sziporkázó fénybe és hirtelen eltünt, mint a káprázat.</p>
               <p>Lőrinc mélyet sóhajtott. Lehelete megborzolta a fia fürtös haját.</p>
               <p>- Mi baj édesapám?</p>
               <p>De a vén szittya elforditja az arcát. Ugy kell azt visszaölelni erőhatalommal,
                  hogy a szemébe nézhessen.</p>
               <p>- Apám!</p>
               <p>A fiatalember megrendült.</p>
               <p>Az a két barna szem csupa könny. A fényes gyöngyszemek egymásután perdülnek le a
                  szikkadt, szomoru arcon. A hosszu, ősz szakáll harmatos lesz tőlük.</p>
               <p>Imre fájdalmas csókkal itatta le azt a két hunyó csillagot. A fiatalságának, az
                  életének két drága, vezető csillagát.</p>
               <p>Lőrinc gyengéden bontakozott ki az ölelésből. Megeredt a szava, mint a szitáló
                  őszi eső.</p>
               <p>- Hát mégis csak elmész? Megint elmész? - kérdezte.</p>
               <p>Majd rábólintott magától.</p>
               <p>- Nem sajnállak én, ne gondold fiam, hanem irigyellek! És te se sajnálj engem,
                  mert én rajtam meg az Isten büntető balkeze ez, amért hütlen lettem a kardhoz,
                  amit a kezembe adott. Hibáztam. A tétlenséget nem menti semmi. Én elvesztettem a
                  hitem egy jobb jövőben és most vezekelek. Az Uristen elvette azt, amit én
                  letettem, hogy vissza ne adja soha többé. És nekem ugy kell elpusztulnom lassan,
                  mint a beteg tuloknak, egyhelybe zuhanva, magam körött tipratódva, nem pedig amint
                  férfihez illő, az eleim szablyájával a halott jobbkezemben. Ez az, ami fáj,
                  látod.</p>
               <p>Imre odatérdelt a karosszék elé. A fejét ráhajtotta arra a két reszkető térdre. A
                  válla rázkódott a belső sirástól.</p>
               <p>- Jóra fordul még minden! Kegyelmed meggyógyul. Megsegiti az Isten.</p>
               <p>- Elsegit az Isten. Igy mondd, ha jót akarsz, fiam. Ennél többet én nem kérek, nem
                  várok, nem is akarok.</p>
               <p>A fonnyadt kéz ráterült a hullámos fekete hajra, mint valami hosszu utban
                  megfáradt vándormadár lecsüggedt szárnya. Ott pihent áldólag sokáig.</p>
               <p>Aztán hirtelen keményen szólalt meg Lőrinc hangja.</p>
               <p>- És most eriggy! Vissza se pillants. Ugy akarom.</p>
               <p>Imre hang nélkül fordult ki az ajtón.</p>
               <p>Lent a kastélyudvarban még egyre zümmögött a nóta:</p>
               <p>»Várj engem galambom virágos kapunál...«</p>
               <p>A szél messze vitte a tördelt hangokat.</p>
           <milestone n="13" unit="startSubChapter"/>
               <p rend="head">XIII.</p>
               <p>A Csáky urak dominiumának a kőrösszegi vár képezte a magvát. Hires régi
                  bagolyfészek volt ez, melynek mohos kőkockáira már kétszáz esztendő előtt egy
                  király vére fröccsent. Itt ölték meg kedves kunjai László királyt, Kopasz nádor
                  hadai is itt szálltak szembe Károly királlyal.</p>
               <p>A nagy időket látott épület meglehetősen elavult állapotban senyvedt mostanra.
                  Hatszegletü donjonjának vastag falai ugyan bátran dacolhattak minden
                  viszontagsággal, de az őrtorony toldva-foldva bomladozott. Födeléről sok helyt
                  lehordta a vihar a zöld cserepet, a körfalak lőréseibe fészket vertek az ég
                  madarai. A hatvankét öl hosszu, negyvenkét öl széles várudvar körött korhadoztak a
                  palánkok és megbomlott a sövénykerités a sáncokon.</p>
               <p>Csáky István haladék nélkül a hiányok helyrepótlásához látott. Hogy a had
                  elvonult, ebbe ölte a dühét s az ideje javarészét. Hanem a széles sáncárkok is
                  tele voltak sással, náddal, iszappal. Az északi oldalon belepte a moh meg a
                  páfrány és valami odakerült repkényág bolondjába ugy megeredt az egyik oldalában,
                  hogy a karvastagságu ágbogait ugy kellett puskaporral kirobbantani a bástyafal
                  tövéből.</p>
               <p>Ennek az ároknak a rendbehozására már nem volt elegendő a várbeli jobbágy. Csáky
                  ur hát parancsot küldött a cséfai, pankotai, vásárhelyi, besenyei, berek és
                  nagyböszörményi, a darvasi, inándi, bélsoki külső uradalmaiba is, hogy inditsanak
                  tüstént a sáncmunkára való népet. De hogy a dolog addig se álljon, leszalajtott
                  Szent-Katalin városába a főbiróért, megparancsolva neki, hogy a kézmiveseket
                  azonnal állitsa elő. Portánkint két fegyverest adjanak a várba és addig, mig a
                  külső jobbágyok előkerülnek, minden szentkatalinbeli férfi, vagy asszonyi állat,
                  aki csak kezét-lábát birja, a sáncmunkához rögtön jelentkezzék.</p>
               <p>A porkoláb épp a Domonkos-rendü kolostor tőszomszédjában, az iskolában érte az
                  öregbirót. Ott tették a törvényt Miklós deáknál.</p>
               <p>A két ember összenézett a parancsra.</p>
               <p>A biró fölszegte az állát s azt mondta a várbeli embernek, csöndesen.</p>
               <p>- Jól tudod, fiam, hogy a Szent Katalinbeliek nem tartoznak nektek robottal.
                  Eriggy hát dolgodra és ne zavard mások békességét. A várjobbágyokkal
                  rendelkezzetek, hanem a többihez semmi közötök.</p>
               <p>A porkoláb megcsóválta a fejét s visszament a hirrel. Ugy látszik, sietve
                  szedhette a lábát, mert kis idő multán már megint jött. Csakhogy most négy fogdmeg
                  csörömpölt utána. Ugy vitték főbiró uramat a Comes elé.</p>
               <p>Csáky István épp a várudvaron állt, mikor az egzekució megérkezett.</p>
               <p>Rárivalt a főbiróra:</p>
               <p>- Kend az, aki megtagadta a parancsot?</p>
               <p>A birónak a szeme se rebbent a nagy hangra. Egyszerüen rábólintott.</p>
               <p>- Én bizony, uram. Mert ami nem dukál, az nem dukál.</p>
               <p>Csáky előtt elsötétült az ég.</p>
               <p>Mióta a világ világ, igy még nem beszélt vele paraszt. A keményvonalu, büszke arc
                  szederjes lett az indulattól.</p>
               <p>- Deresre a kutyát! - kiáltotta és sajátkezüleg vágta rá az első korbácsot.</p>
               <p>Magához ébredni se maradt ideje a főbirónak, mikor már olyan alaposan kikapta a
                  huszonötöt, mint akármelyik kóbor cigánylegény tyuklopás után a községháza
                  udvarán.</p>
               <p>Két megbotozottja is volt hát Szentkatalin mezővárosának! A főbirája, meg a
                  rektora, Miklós deák. Megvitathatták egymással, hogy mi a különbség a palotai és a
                  kőrösszegi igazságszolgáltatás közt.</p>
               <p>Bár a vita elmaradt. Ehelyett a főbiró felpakolt és elindult. Nyomába a Szent
                  Katalin-utcai, meg a Macskás-utcai atyafiság, egyenesre vert kaszákkal,
                  cséphadarókkal. A cihelődő várjobbágyokat Miklós deák vitte utánuk. Addigra már
                  mindnek a mellén ott lángolt a vörös kereszt.</p>
               <p>Csáky István várhatta a népét! A csendes tavaszi éjszakában fellobbanó tüzek
                  mutatták, hogy merre visz az utja. Körül égett a sok majorház és karám. A
                  mezőségen elszabadult barmok bitangoltak szerteszéjjel.</p>
               <p>És Kőrösszeg hangos lett egyszerre Dózsa György nevétől.</p>
           <milestone n="14" unit="startSubChapter"/>
               <p rend="head">XIV.</p>
               <p>A reggel rózsaszin köntösben libbent a buzarengető, virágos táblákra. A nap
                  sugarai olyan élesen hasitottak át rajta, mintha a fényes égi állat aranyfonalakat
                  eresztett volna le a földre.</p>
               <p>Imre lovasai gyors menetben ügettek a váradi uton. Jobbról-balról kankalinos mezők
                  villogtak harmatgyöngyösen. A kiöntések mocsaras rétjei felől vizi madarak
                  szálltak fel nagy csapatokban. Olyan volt a környék, mint valami leteritett
                  cirmos köpenyeg. A buzatáblák virágos sávolyát haragos zöld lóhere-csikok
                  váltogatták. Elszórva kék buzavirág és a fehér cickóró foltjai tarkáltak.</p>
               <p>A lovak feltartott fejjel, táncosan fogyasztották az utat. Mostanig jó darabot
                  hagytak maguk mögött. A poklasok háza az olaszi részen alig egy kődobásnyira állt
                  előttük. Csipkés, sárgára meszelt falaival mint valami óriás gólyahir vált ki a
                  zöld csokorból.</p>
               <p>A kis csapat békességét eddig nem zavarta semmi. Apróbb-nagyobb csoportokban kuruc
                  fegyveresek jöszménkedtek ugyan a váradi uton, de ezek jámborak voltak, mint a
                  bucsusok. Zászlók alatt vonultak és csöndesen énekelgettek. A nótájuk egyhangu,
                  vontatott. Ugy zümmögött messzebbről, mint a dongók muzsikája.</p>
               <p>Hanem a poklasok kórházán tul kezdett elevenedni az élet. Itt tábort ütöttek a
                  parasztok. Ezeknek már odacsillant a szemük a fényesen öltözött nemesi
                  bandériumokra.</p>
               <p>A tábor szélén két paraszt állt egy pirosló cseresznyefa alatt. Vöröskeresztes
                  zászlót fognak kifeszitve a harmadiknak, aki két marékkal dobálja bele fölülről a
                  harácsolt gyümölcsöt. Ez, mikor a darabontok hátát látja, utánuk hajitja a botját.
                  A másik kettő megröhögi a tréfát és kövek után nyul. Egy pujkatojásnyi lapos
                  Körös-kavics el is talál egy palotai embert.</p>
               <p>A legény szitkozódik és visszafordul. Kap az aprópuskájáért, odapörköl. A suhanc
                  ijedtében lecsöppen a fáról s azzal rohan is mind a három nagy orditva a tábor
                  felé. A palotaiak utánuk!</p>
               <p>De Imre köztük termett. Leparancsolta a verekedést.</p>
               <p>- Nem azért vagyunk itt, hogy cseresznyetolvajokkal kapcáskodjunk, - mondta.</p>
               <p>A legények mérgelődve ugrattak tovább. A tábor megnyüzsdült mögöttük. A kurucok
                  felugráltak s szitkozódva, orditozva parittyáztak, lövöldöztek utánuk.</p>
               <p>A lovasok vágtában kanyarodtak le a Körös hidjához. Itt már erős várbeli őrség
                  köszöntött rájuk Jézus nevével. A partot Szent László vitézei tartották
                  megszállva. A hidfőt elsáncolták. A fekete földhányásokon látszott a friss ásás.
                  Heőgyártó parancsnokuram közölte Imrével, hogy Pöstyéni mult éjjel letiltotta az
                  átkelést. Igazolás nélkül többé senkit se szabad beereszteni. A város és a vár el
                  van zárva.</p>
               <p>Imre nem szólt semmit a hirre, csak a süvegét huzta mélyebben a szemére. Hanem a
                  legényei annál jobban lélekre kaptak! Megérezték a verekedés szagát a
                  levegőben.</p>
               <p>A kis csapat vigan szöktetett a hidra. Hamarosan le is csöppent a lóról! A
                  pusztákat járt tüzes csikók sehogy se akartak megbékülni az ismeretlen
                  faalkotmánnyal, mely üresen dongott a patkóik alatt. Ezeket bizony kantárszáron
                  kellett áthuzgálni rajta.</p>
               <p>Mig a legények párosával átkepickéltek, Imre ráért körülnézni az elétáruló pompás
                  képen. A tavaszi nap milliom aranysugara villódva táncolt a váradi házak sokszinü
                  cserépfödelein, szerteszórva tüzét, mint valami drágaköves, óriás boglár. Délről
                  és nyugatról a Pece-patak vize, mint folyóezüst, keretezte körül a sziporkázó
                  ékszert. A külső Hostátok smaragd-kösöntyük módjára függtek rajta körben, a vizen
                  átkaroló apró hidak kapcsolták egybe az egészet. Napnyugat felől erős védőfalak.
                  Északon és délen sáncok. De mintha még ezek a harcias dolgok is tavaszt
                  mosolyognának a világba! A sáncok falán futó sövénypalánkok kirügyeztek a nap és a
                  viz kettős cirógatására. A sok füzfavenyige mind megeredt bolondjába.
                  Nekilombosodva játszadoznak a Körös szőke hajával. Olyan derüs, olyan békességes
                  volt ez a város, mintha egyenesen az angyalok kötényéből hullt volna ki a jámbor
                  emberek örvendeztetésére.</p>
               <p>Hanem a sövények mögött feketéllő mogorva földsáncok már sejteni engedték, hogy
                  erősségnek is erő lehet arra beljebb ez a paradicsom!</p>
               <p>Mikor a lovasok átvergődtek, Imre megint a csapat elejére ugratott. Ugy haladtak
                  át a külső kapun kettesével, hosszan elnyult sorban. A főutcán
                  rendbeszedelőzködött a legénység és nótára gyujtott. Kétoldalt a fa-vázás,
                  pirostéglás hajlékokból asszonyi fejek kandikáltak ki a szép ébresztőre. A felső
                  rend ablakai tele virágokkal. A sok bazsalikom, rozmaring mohón teregeti oda
                  pince-sápadt leveleit egész téli senyvedés után az áldott tavaszi napnak.</p>
               <p>Az alsó rend ablakaiban nincs virág. Itt a különböző céhekhez tartozó mesterek
                  munkái ékeskednek közszemlére téve. A váradi sarkantyú, kard, arany és
                  ezüstmivesek, üvegesek, harangöntők, himzők, képirók, gyönggyel dolgozók meg
                  kőszegők portékái messzeföldön hiresek. Van rajtuk bámulnivaló elég a pusztafiak
                  számára.</p>
               <p>A cserépfödeles házakban még csak éppen hogy ébredeznek. De a zsindely- és
                  zsuptetejü fészkek körül annál nagyobb a sürgés-forgás! Ezeknek most verik le a
                  födelét. Ponyvákat feszitenek helyükbe. A favázás porták elé lajtvizeket, teli
                  csöbröket, dézsákat hordat a gazda. A sok ember alig győz cipekedni, a katonák
                  pedig kitéregetni.</p>
               <p>Bizony, ezek ostromra készülődnek! A polgár nagyon mélyen megsüvegeli a katonát. A
                  legények integetnek. Imre is alig győz köszöngetni jobbra-balra.</p>
               <p>A vár előtt elterülő fás térségen végül megálltnak a lovasok. A kürtös megfujja a
                  bekéredzést az emelcsős hid előtt. A vár-árok tele vizzel, a kaputorony bezárva.
                  Hivni kell az őröket.</p>
               <p>A figyelő donjon meg is népesül mindjárt. Erős kürtszó felel a tülkölésre. Majd a
                  parancsnok busa feje jelenik meg a kapu boronás vasrostélyai közt.</p>
               <p>- Kik vagytok és honnan?</p>
               <p>- Nemesi bandériumok. A Czibak meg a Csáky nemzetség fegyverei. Összesen száz
                  kopja, - válaszolt Imre. És az illendőség kedveért hozzátette:</p>
               <p>- Én magam Palotai Czibak Imre.</p>
               <p>A parancsnok bólintott.</p>
               <p>- Isten hozta kegyelmedet, főkapitány uram. Hiréből ösmerem.</p>
               <p>A felvonó hid nagy csörömpölve hullt le a szádára. Odabelül aztán kezet nyujtott
                  az idegen.</p>
               <p>- Kerekegyházi Petrus Mihály a nevem. Ez meg itt a két fiam. János és Gáspár.
                  Ikrek. Szent László vitézei már ők is. No, üdvözöljétek a főkapitány urat!</p>
               <p>Imre lekezelt a legénykékkel. Két egyforma bihari gyerek volt az, kemény-nyaku,
                  zömök és vállas. A barnapiros arcuk is egyforma. Talán az apjuk se tudná
                  különválasztani őket, ha Gáspárnak nem lenne a homlokán áttól-átig egy egész friss
                  vörös sebforradása. De van. Még pedig alapos. Koponya kellett hozzá, ami ilyen
                  szépen kibirja. Bihari kobak, a javából.</p>
               <p>Imre szakértő szemmel nézegette. Nem is állta meg kérdés nélkül.</p>
               <p>- Hol szerezted, öcsém?</p>
               <p>- Telegdy ur mellett, a Marosnál, - felelt Gáspár és szép nagy világosságot
                  lobbant a szeme. - Főapródja voltam őkegyelmének, mig itt hadnaggyá nem
                  ütöttek.</p>
               <p>- A kincstartó Telegdynek?</p>
               <p>- Igen. Telegdy Istvánnak, a vajdának.</p>
               <p>- És most bajában elhagytad?</p>
               <p>A legénykének kigyulladt a homlok-sebe. Nagyot lélegzett a tiltakozáshoz, hanem
                  utóbb csak lehullt a keze.</p>
               <p>- Nincs annak már semmi baja, bátyám!</p>
               <p>- Kiszabadult talán a fogságból?</p>
               <p>- Ki, - bólintott a hadnagy. - Az Uristen kiszabaditotta, mint valamikor Szent
                  Sebestyént. Dózsa karóhoz köttette és agyon nyilaztatta. Nem volt annak szüksége
                  rám többé! Nem is segithettem volna különben rajta. Halott módjára hevertem az
                  ütközet helyén. Annak köszönhetem, hogy egydarabban látom Váradot.</p>
               <p>- Telegdy Istvánt felkoncolták?</p>
               <p>Imrével hirtelen megugrott a ló. Választ se várva nyargalt át a külső udvaron. Az
                  idősebb Kerekegyházi alig győzte követni.</p>
               <p>A várpiac falában nyitva tátongott az őrtorony szárnyas kapuja. Feltartóztatás
                  nélkül mehettek a nagy kövezett térség felé.</p>
               <p>Hemzsegett az, mint a nyüzsgő hangyaboly. A kéttornyu székesegyház pompás
                  reneszánsz modorban felujitott homlokzata elől épp most szedték le az
                  épület-állványokat. Még alig hogy elhagyták a megboldogult Thurzó püspök
                  kőszegői.</p>
               <p>A térség közepén Szent László hatalmas lovasszobra állt, talpig aranyban. Fölemelt
                  buzogányával a székesegyház kapujára mutatva hirdette az Elmulhatatlant.</p>
               <p>Tul rajta három álló szobor ékeskedett arany köntösében. Szent István és László
                  királyok, meg Imre herceg. Mindannyian a kolozsvári Miklós képfaragó-mester
                  remekei. Köröttük szines felhője a vörössárga káptalani és a Szüzmáriás nemzeti
                  zászlóknak.</p>
               <p>Kerekegyházi büszkén mutatott a templom előtt álló, ragyogó csapatra.</p>
               <p>- Ezek is László vitézei, - mondta. - Gyülekeznek a kivüllakók.</p>
               <p>- Egyházi nemesek?</p>
               <p>- Azok. A püspökségé, meg a káptalané. Mi belsők itt lakunk a várban. Tizenöt
                  család. A többi nagyrészt Bihar, Csatár és Püspöki környékén. Hanem vannak még
                  külsőbbek is. Ezeket most készitették fel. Páncél, sisak, pajzs, mellvért és
                  lándzsa a fegyverzetük. Éppen mint nekünk.</p>
               <p>- Látok ott arrébb muskétásokat is.</p>
               <p>- Hol?</p>
               <p>- A Kisboldogasszony templom előtt.</p>
               <p>- Hja, azok a püspökségi rendes zsoldos katonák! Békeidőben is itt szolgálnak.
                  Mink László vitézei csak szükség esetén tartozunk harcolni, váltságképp az
                  örökjogon kapott földjeinkért.</p>
               <p>Imre fölegyenesedett a nyeregben és szétnézett. Pöstyéni urat kutatta. De a
                  nyüzsgés olyan nagy volt, hogy nem lehetett tüt keresni a kazalban.</p>
               <p>Visszatoporgott hát az embereihez s várt tovább, növekvő türelmetlenséggel.</p>
               <p>Kerekegyháziban nem fért a büszkeség. Kis idő mulva megint rákérdezett.</p>
               <p>- Látja kegyelmed azt a csákányos csapatot?</p>
               <p>- Hol?</p>
               <p>- Ott ni, a kapu előtt.</p>
               <p>A püspöki palota előterére mutatott.</p>
               <p>Imre követte szemmel az irányt.</p>
               <p>- A körött a csap-orru atyafi körött akik vannak?</p>
               <p>- Igen. Azok közrendü váradi hospesek. Az a rezesorru előttük Jeromos kántor, az
                  alsó templomból. Fene szájas firma! Ugy is hivják az idevalók, hogy »nagyhangu
                  Jeromos«. De nem baj. Ilyen is jó, ha van a várban. Tud a polgárok nyelvén.</p>
               <p>A beszélgetés félbeszakadt. Egy csapat kékdolmányos, kerecsentollas legény
                  csörömpölt előttük. Az oldalukon rezes kard, kezükben fokos. Kurjongatva vonultak
                  az élelmező sáfárházak irányába.</p>
               <p>- Ezek ám az ördögök! - intett utánuk Kerekegyházi. - Főoskolás diákok. Emitt meg
                  a céhek, mind a maga zászlója alatt.</p>
               <p>Imre elismerőleg bólintott. Hanem a szeme tulszaladt a tarka képen. Arra feljebb,
                  a Földbástyának futó harántfal tövében fáradt, poros, dultarcu emberek ácsorogtak
                  kisebb csoportokra szakadozva. Messze leritt róluk, hogy idemenekült nemesek.</p>
               <p>A fiatal ember az otthoniakra gondolt és elszorult a szive az értük való
                  aggodalomban. Csáky Miklós bizonytalan sorsa is ujból belehasitott. Türelmetlenül
                  fészkelődött a lován.</p>
               <p>- Melyik Pöstényi ur?</p>
               <p>- Az adminisztrátor?</p>
               <p>- Igen.</p>
               <p>- Ott áll a székesegyház előtt, Gerlai Ábránffy János főesperes mellett. Most
                  veszik ki az esküt.</p>
               <p>Csakugyan, a horgasorru, szikár férfi körött mozgolódás támadt. Az egyházi nemesek
                  odahullámzottak. Egyforma sastollas, aranyozott sisakjaikon megsiklott a nap,
                  amint föltartott ujjal hajadonfővel mondták a főpap után a fogadalmat.</p>
               <p>Kerekegyházi sorba mutogatta őket.</p>
               <p>- Ni, Heőgyártóék! A Sárközyek! Mellettük a Bahók, aztán a Benkenek. Odább a
                  Veresek, Pázmánok. Balról Borosék, a Petróczyak. Mögöttük Ghiczyék meg a
                  Borbélyok. Mind a legrégibb váradi család. Ezeknek az ükapjuk is itt katonáskodott
                  valamikor. Most osztoznak az őrhelyeken.</p>
               <p>Imre már azt se bánta. Fő, hogy minél előbb rendre vergődjenek! Minden fölesküdött
                  csoport után közelebb és közelebb nyomakodott. De bizony jó óra belefájt, amig
                  kiki a maga állomására jutott. A polgári nép, a diákok, meg a céhek a külső
                  városba, a nemes urak a belső bástyákhoz. A csillag-alakura épült várban volt
                  ilyen bástya öt is. A Csonka, Aranyos, Velencei és a Földbástyán kivül még egy,
                  amelyiknek neve se akadt. Hanem azért csak elfogyott valahára a tömeg. Egyedül
                  Imre rostokolt bandériumaival a Szent László szobor alatt.</p>
               <p>Mikor az utolsó tizedalj is elvonult, Pöstyéni odaintette.</p>
               <p>- Kegyelmeteken a sor. Jöjjenek közelebb.</p>
               <p>És a főpap nyujtotta mindjárt a feszületet.</p>
               <p>- Esküdjél, fiam!</p>
               <p>- Mire?</p>
               <p>- A vár védelmére. A Krisztus egyházából kiátkozott lázadó parasztok elleni
                  harcra.</p>
               <p>Imre a fejét rázta és Pöstyéni urra pillantott. A süvegét hóna alá tette
                  illendően.</p>
               <p>- Czibak Imre vagyok, Palotáról, - mondta. - Velem hoztam a kőrösszegi katonákat
                  is. Nem a kurucok ellen jöttünk mink, hanem Csáky Miklós püspök uram
                  megsegitésére. Ugy irták nekünk, hogy itt gyülekezünk.</p>
               <p>- Igaz, - bólintott Pöstyéni s kezet fogott a fiatal emberrel. - Ugy is volt a
                  tervem, hogy indulok Csanádra idővesztegetés nélkül.</p>
               <p>- És mostanra megmásitotta kegyelmed ezt a tervét?</p>
               <p>- Nem én, öcsémuram, de az események! Elkéstünk. A vár körül van véve,
                  szabaditókból magunk váltunk fogollyá. Csudálom, hogy be birt jönni kegyelmed is!
                  Ugy látszik, hogy észak felől még nem zárták be a kört. Bár, ahogy ezek
                  szaporodnak, rövid idő kérdése az egész. A tüz kellős közepén állunk.
                  Ránkronthatnak, amint elegen lesznek, mert a káptalani levéltárért megmozgatnak
                  ezek eget-poklot! Fő, hogy azt megvédhessük.</p>
               <p>Imre a szemöldökét ráncolta.</p>
               <p>- Kegyelmednek, elhiszem, - felelt. - Hanem én Csáky Miklós püspököt megváltani
                  jöttem ide.</p>
               <p>Pöstyéni a főesperes felé fordult. Jelentőségteljesen köhhentett.</p>
               <p>A kegyes ember közelebb lépett, csöndesen szólt.</p>
               <p>- Hát akkor küldjön érte öcsém egy fohászt a Mindenható trónusa elé, hogy adjon
                  örök nyugalmat az ő hüséges lelkének.</p>
               <p>- Szentatyám!</p>
               <p>Imre kerekre tágult szemmel hökkent a szörnyü hirmondóra.</p>
               <p>A pap alázatosan bólintott.</p>
               <p>- Miklós testvérem az Urban vértanu halált szenvedett Apátfalvánál. A Teremtő
                  megadta neki azt a különös kegyelmet, hogy karóba huzva, a legrettenetesebb kinok
                  közt, teljes főpapi ornátusban lehetett mártirja az igaz ügynek. Ez igy van,
                  öcsém. És utána százak és ezrek jönnek még talán. Bünösök, meg ártatlanok.
                  Asszonyok és gyermekek. Az ország java, virága, ha áldozatra nem ébred a szivünk,
                  hogy a ragyogó példát követve, életünket ajánljuk a védtelenek megoltalmazásáért.
                  Ha a kegyelmed célja más, akkor haladjon békében tovább az utján. Vezérelje az
                  édes Jézus kegyelme!</p>
               <p>És visszavette a keresztet.</p>
               <p>Imre nehéz lélegzettel kapott levegő után.</p>
               <p>Egy pillanatra átnyilalt rajta a büszke Csáky urak minden ledobbantó fájdalma,
                  megtoldva a magáéval, mert hiszen ő is szerette és tisztelte gyermek kora óta ezt
                  a komoly, méltóságteljes és jóságos főpapot, akihez ezer drága emlék aranykapcsa
                  füzte.</p>
               <p>Aztán egyszerre ököl lett a keze s föllendült magas ivben.</p>
               <p>Most már ő volt az, aki a kereszt felé nyult.</p>
               <p>- Esküszöm a Jézus fényes orcája előtt, hogy a gyalázatnak megtorlója, az
                  ártatlanoknak oltalmazója és Várad várának hü védelmezője leszek! Isten engem ugy
                  segitsen!</p>
               <p>- Ámen, - hajolt meg a pap és a keresztet keblébe rejtette.</p>
               <p>Pöstyéni ur kezet nyujtott.</p>
               <p>- No, kedves öcsém, - emelt a hangján, - ezek után pedig had köszöntsem a volt
                  fogarasi főkapitány személyében Várad uj főkapitányát. Én békés embernek
                  születtem, a stratagémához nincs sok tudásom. A vár védelmét hát átadom
                  kegyelmednek. Mostantól kezdve rendelkezzék.</p>
           <milestone n="15" unit="startSubChapter"/>
               <p rend="head">XV.</p>
               <p>Imre azon vette észre magát, hogy bent áll, kellős közepében egy ostromolt várnak,
                  melynek fölesküdött kapitánya és egyszersmind foglya is, becsületből. Hogy a
                  kereszt fogadalma alatt letörni indul egy másik keresztet, amelyik szemeláttára
                  emelkedett ki a porból, anélkül, hogy csak egy ujjal is akadályozta volna.</p>
               <p>Bent van, kellős közepén egy háborunak, amiben kereszt a kereszt ellen, magyar a
                  magyar ellen és a végzet a józan ész ellen fordul. Mi volt a dolgoknak és az
                  eseményeknek ez a zürzavara? Honnan nyult le megint érte az a láthatatlan kéz,
                  mely ime most is, mint eddig mindég, szakadékot nyit a kiválasztott utja
                  közepén?</p>
               <p>Hova lett az uj cél, amibe kapaszkodott?</p>
               <p>Az »Élet, másokért?«</p>
               <p>Egy fordulat, egy fuvalat és lett belőle: »Halál másoknak«. Akiket istápolni,
                  segiteni akart, akik éppen ugy az ősi rögből bujtak, mint ő, akik ugyanazt a
                  nyelvet beszélték és ugyanazt az Istent imádták, mint ő.</p>
               <p>Micsoda bomlott tánc ez itt körötte? Ki rendezi és mi lesz a vége?</p>
               <p>Nem talált a kérdéseire feleletet, se magyarázatot. A dolgok jöttek és sodorták.
                  Sodortak vele együtt mindenkit valami ösmeretlen végső megoldás felé.</p>
               <p>Sorsfigura volt ő itt, az idő fekete subájára hullt tollpehely, semmi más.</p>
               <p>Felvonta a vállát s elindult, hogy végére járjon annak, amit nem igy akart, amit
                  egész másképp akart, de aminek mégis igy kellett lennie.</p>
           <milestone n="16" unit="startSubChapter"/>
               <p rend="head">XVI.</p>
               <p>A plébánia-templom tornyából szétnézett az elé terülő terepen.</p>
               <p>Mélyen alatta zsongott az élet a város zegzugosan futó kis utcáiból. Az apró
                  kanyargó közöket két széles, egyenes főutca karolja egybe. Egyik északról délre a
                  vár és a város közt halad, az olaszi Körös-hidtól a déli Hóstát Pece-hidjáig. Mind
                  a két hid bejáratát kőkapu védi. A másik főut nyugatról keletre metszi ketté a
                  várost, az uj Hóstát csatorna-hidjától a vársánc felvonó hidjáig. Ezt is kőkapu
                  zárja a város bejáratánál. A nagy utcáról körül kisebb sikátorok, mint a
                  bogárlábak, szálazódnak a keritő falak felé.</p>
               <p>Északról a Körös, nyugatról a csatorna, délről pedig a Pece-patak vize határolja a
                  várost. A csatorna partján kőfal, közepén meg a sarkokon bástyatornyok. A
                  sarokbástyáktól fel, a Körös és a Pece-patak mentén sövényfonásu földsáncok futnak
                  egész a hóstáti kapukig.</p>
               <p>Keleten maga a vár rekeszti el a védővonalat. A vársánc ötágu csillagforma, de
                  laposabb. Olyan, mint egy uszó teknősbéka, amelyiknek nincs farka. A mancsait és a
                  nagy buta fejét széles, mélyvizü árokban füröszti. Ezek a bástyák. Négy közülük
                  kőből épült, az ötödiket földből döngölték, sövénnyel megfonták.</p>
               <p>A bástyák közt, mint a békateknő karimája, közfalak futnak körbe, csipkés
                  lőrésektől megszaggatott mellvértezettel. A falak tövében széles járó ut s azon
                  tul még egy kőfal. Annak a mellvédjén is csipkés lőrések. A bástyák lapos tetején
                  két oldalra szabadon kilőhető ágyuk.</p>
               <p>A földbástya a város felé esik és hegyével arra a hostáti kapura mutat, amelyik a
                  Pece-patak hidját őrzi. A patak keskeny és hozzá ezen a tájon még két ágba is
                  szakad, egy nagyocska sziget körül. A hid öreg cölöp-alkotmány. A kapuja is régi.
                  Négy oszlopon álló, nyitott fészer. Csak a lapos tetejéről védhető, s onnan is
                  csak puskával. A parton a földsánc avult, omladozó. A palánkok düledeznek. A kapu
                  meg a vár közt már egész szabad az ut.</p>
               <p>Imre tekintete megállt rajta. A körül táborozó kurucok a déli részen hemzsegtek
                  legjobban. Szálka pusztától le Iklódig sürün egymás mellett kanyargott a
                  tábortüzek füstje. Szembe velük a kis patak, az öreg földsáncok korhadt
                  palánkjaikkal s legfelül a vén kapu, utána nyitott köz a Földbástyáig. Ha itt
                  sikerül átgázolni a patakon, akkor egy szökés és bent is vannak az ostromlók a
                  városban. Hátbakapják a védőcsapatokat.</p>
               <p>Erre a fedetlen közre emberek kellenek s hozzá kemény emberek! Akik a fegyveren
                  kivül az ásót meg a lapátot is jól forgatják! Akik tudnak harcolni és dolgozni
                  egyszerre. Akikben nemcsak bátorság, de szivós türelem is van. A város szeretete.
                  Ide uj futósáncok s uj palánkok szükségesek, addig legalább, mig majd valami
                  okosabbal lehet pótolni őket.</p>
               <p>Imre Jeromos kántorra és a hospesekre gondolt. Itt aztán csilloghat a nagy hazafi!
                  A hospesek is bebizonyithatják a patriotizmusukat. Soha jobb alkalom, mint mikor a
                  maguk városát védik!</p>
               <p>Leszállt a toronyból és hivatta a ragyabunkót.</p>
               <p>Jeromosnak még az orra borvirágjai is kivirultak a nagy megtiszteltetéstől, mikor
                  a fontos megbizatásról értesült. A torony két éjjeli őrét a rezes tubusaikkal
                  mindjárt maga mellé is vette tábori kürtöseinek és büszke, de bizonytalan
                  léptekkel megindult összetoborozni az embereit.</p>
               <p>Imre nem állta meg mosolygás nélkül.</p>
               <p>Ez bizony feltöltött a garatra egy kicsit! Sebaj! Majd helyre józanodik, amint ő a
                  borospincéket lezáratja!</p>
               <p>Ki is adta a parancsot késedelem nélkül. Aztán a három városi bástyát látta el
                  őrséggel. A Csáky-legényeket három részre osztotta. A Vizi-kaput Heögyártó uram
                  kapta Szent László vitézeivel, az Ujkaput pedig magának tartotta Imre. Középütt
                  akart maradni.</p>
               <p>Jócskán bealkonyult, mire mindenki a helyén állt. A kapitány igyekezett a
                  kilátójához. Sietve haladt megint a plébánia-templom felé.</p>
               <p>A térségen nagy csődület.</p>
               <p>Jeromos kántor még most is dikciózott, a hospesek meg hallgatják szájtátva.</p>
               <p>Ez dél óta buzditja az embereit!</p>
               <p>Imre a szemöldökét ráncolta. Nem szólt semmit, csak sarkonfordult s visszament a
                  várba. Összeszedte a diák-zászlóaljat és rábizta a körötte őgyelgő Kerekegyházi
                  Gáspárra. Nekik adta a déli kapu védelmét.</p>
               <p>A deákok azonnal el is helyezkedtek a gólyavárban s ezt a kiváltságukat meg is
                  tartották mindvégig a nagyhangu Jeromos ellen, nem csekély hatásköri villongások
                  árán ugyan, de annál keményebben. Hasztalan voltak tábori kürtösei a kántornak,
                  parancsnoki rangjában nem maradt számára, csak a sánc-árok. Szerencsére erről a
                  pozicióvesztéről egyelőre semmit se tudott őkelme, mert mással volt elfoglalva.
                  Mikor jó darab idő multán visszakerült Imre, Jeromos még akkor is beszélt.</p>
               <p>A kapitány elkomorodott. Gyors léptekkel ment fel figyelőhelyére, a toronyba, hogy
                  szétnézzen utoljára, mielőtt az éjszaka egész leszáll.</p>
               <p>Nyüzsgött a föld mindenfelé. Paraszt táborok és keresztes zászlók köröskörül. Már
                  Olaszit is ellepték a kurucok, ahol alig-alig lézengtek a reggel. A táborból
                  zümmögött a becskereki nóta és a szabad tüzekből békés füst kigyózott a szürkülő
                  égre. Vacsora-tüzek füstje.</p>
               <p>Imre bólintott.</p>
               <p>Micsoda pokoli orditás lesz még ebből a jámbor énekből! És azok a fölszálló
                  füstbárányok micsoda viharfelhőbe fognak verődni a virágzó város fölött! Ismerte ő
                  nagyon jól az efajta készülődéseket. Tudta, hogy mit várhat tőlük.</p>
               <p>Mikor egész besötétedett, a nóta is elhalt. Imre éppen leszállni készült a
                  toronyból, de valami megállitotta. Egy éles villanás volt az, déli irányból. Aztán
                  még egy és még egy.</p>
               <p>Tul a patakon sorba gyulladtak ki a Hostát-fából épült majorházai. Az elővárosok
                  égtek. Egyre nagyobbodó világosságuk mellett látni lehetett az előnyomuló
                  csapatokat.</p>
               <p>Imrének egy kéz nehezedett a vállára. Visszafordult, Pöstyéni ur volt.</p>
               <p>- Látja kegyelmed? - kérdezte a sietségtől lihegve.</p>
               <p>- Látom.</p>
               <p>- Hát azt látja-e, hogy mekkora tenger ez?</p>
               <p>- Én csak azt látom, hogy nagy a csürhe, kevés a kolomp. Ágyujok nincsen.</p>
               <p>- Gondolja öcsémuram, hogy megállhatunk ellenük?</p>
               <p>Imrének furcsán villant a szeme.</p>
               <p>- Tudom! - felelt nyersen.</p>
               <p>Az adminisztrátor röstelkedve tóditotta:</p>
               <p>- Persze, persze... Ha Isten is segit...</p>
               <p>Ebben a pillanatban a szomszéd-bástyákon eldördültek a mozsarak. Mintha a föld
                  szive dobbant volna a templom alatt. A rázkódás erejétől himbálózni kezdtek a
                  kötelek. Egy kis harang megkondult magától. A lélekharang.</p>
               <p>Köröskörül vöröskeresztes zászlók usztak lomhán a sáncfalak felé.</p>
               <p>Várad körül volt zárva.</p>
               <p>Imre még egy bucsupillantást küldött arra, Palota felé és mélyen fölsóhajtott.
                  Aztán Pöstyéni urat maga mögött hagyva lesietett a korhadt falépcsőn.</p>
               <p>A piacon most is ott szónokolt Jeromos kántor. Alighanem épp akkor érhetett a
                  legjavához, mert karjait az ég felé emelgetve nagyokat bömbölt.</p>
               <p>Imre hang nélkül rugta ki alóla a hordót és belóditotta a hospesek közé.</p>
               <p>- Indulás!</p>
           <milestone n="17" unit="startSubChapter"/>
               <p rend="head">XVII.</p>
               <p>Hetek óta tartott már az ostrom. A parasztok egyre dühösebben és egyre vadabb
                  elkeseredéssel támadtak. Imre kirohanásokkal igyekezett visszaszoritani a mind
                  közelebb szoruló gyürüt. De egy levert csapat helyébe két uj támadt. Nemhogy
                  fogytak volna, inkább szaporodtak s velük az Imre felelőssége, gondja.</p>
               <p>Pöstyéni ur igazi sáfári pontossággal folyvást a kulcsárt számadoltatta a kiadott
                  ruhák, elfogyasztott lőpor és az élelmezés felől, hanem mikor valamilyen katonai
                  feladatra került a sor, azt egész Imrére hagyta.</p>
               <p>- Csinálja öcsém, ahogy jobbnak gondolja!</p>
               <p>Imre aztán rendelkezett is. Szilárd meggyőződéssel hitte, hogy amilyen
                  önfeláldozással dolgozik ő itt másokért, abban a mértékben fogja jóra igazitani
                  közvetve az övéi sorsát is.</p>
               <p>A váradiak lassankint megszokták, hogy nem a volt parancsolójuk az igazi kapitány,
                  hanem a kintről jött bihari ur s mert az intézkedései mindenkor bölcsek és
                  célravezetők voltak, engedelmeskedtek neki szivesen.</p>
               <p>Lám, az uj erőditéssel is milyen jól sejtett! Az ostrom iránya hirtelen
                  megfordult. A támadás most délről érte a várost, Szálka-puszta felől. Még hozzá
                  váratlanul fel is javult a kuruc sereg! Máról holnapra jól fegyverzett, jól
                  begyakorolt csapatok s ami a legfenyegetőbb, ágyuk jelentek meg a tulparton.</p>
               <p>A helyzet kezdett aggasztóra válni.</p>
               <p>Imre éjjel-nappali munkával sürgette a sövényfonókat és ácsokat, hogy mennél
                  hamarabb és minél jobban megerősitse az uj palánkot.</p>
               <p>A Körös felőli részen ezalatt a légy se mozdult. Minden nélkülözhető ágyut,
                  mozsarat, puskát és talpast átrendelt hát a szorongatott déli részre. Átterelte a
                  nélkülözhető kézmiveseket is.</p>
               <p>A munka szépen haladt. Imre kedvtelve állt meg lovával egy-egy körjárat után a
                  dolgozó emberek mellett s ha nem lett volna olyan nehéz a lelke az övéi miatt,
                  bizony még maga is belerikkant a kapun táborozó deákok vidám nótázásába.</p>
               <p>Hanem egy este nagy csetepatéra érkezett. A legények a keskeny földsávon
                  összefutva bámulnak lefele a sánc innenső aljába. Az árokban nagy hangon szónokol
                  valaki. Azt hallgatják. A sövénynél nem dolgozik senki. A sáncok üresek. Jó
                  szerencse, hogy a kurucok kedvet nem kaptak kényelmesen átsétálni a patakon!</p>
               <p>Imrét elfutotta a harag.</p>
               <p>- Mi dolog ez itt? - csörrent az álldogálókra. - Takarodnak kentek a dolgukra?</p>
               <p>Az emberek szétsompolyogtak. De az orditozás csak nem szünik.</p>
               <p>Imre leszökött a lóról, a friss földhányáshoz ment. Lenézett az árokba. Ott, a
                  fenéken a fiatal Kerekegyházi Gáspár, meg Jeromos kántor huzakodtak.</p>
               <p>- Mit mivelsz, öcsém? - piritott a legénykére. - Hát ezért küldtelek én téged ide,
                  hogy népgyülést tartsatok?</p>
               <p>A fiatalember megröstelkedve vonogatta a vállát. Az arcán dulakodás mérge
                  látszott.</p>
               <p>Jeromos felelt helyette borizü hangon.</p>
               <p>- Pofonvert a bestye!</p>
               <p>- Igaz ez?</p>
               <p>Gáspár rábólintott duzzogósan.</p>
               <p>- Igaz. Én bizony lekentem neki egyet. Mit ugrál át mindég?</p>
               <p>- Hova ugrál?</p>
               <p>- Át. A tulpartra.</p>
               <p>- A hidon?</p>
               <p>- A hidon.</p>
               <p>Imre megfordult és a kapufülke felé indult.</p>
               <p>- Jőjjenek utánam!</p>
               <p>Bent aztán vallatóra fogta a két embert.</p>
               <p>Kiderült, hogy Jeromos esténkint átjárogat a Hostátba. Van rá eset, hogy jól oda
                  is marad. Ilyenkor beszeszelve kerül elő. Rég figyeli már a kis Gáspár, mig most
                  rajtakapta.</p>
               <p>A kapitány egyre komorabb arccal hallgatta a vádakat. Odaütött az állával
                  Jeromosnak.</p>
               <p>- Beismeri kend?</p>
               <p>- Mért ne?</p>
               <p>- Hát azért, - ordult el Imre, - mert kend esküt tett, hogy ostrom alatt a várost
                  elhagyni nem fogja!</p>
               <p>- Hiszen csak tréfából történt! Hadd lássák az emberek, hogy Jeromos kántor nem
                  fél a Belzebubtól se!</p>
               <p>- Az is tréfából történt, hogy oda maradozott kend? Mit müvelt ilyenkor? Hol járt?
                  Adjon számot róla! Honnan keriti a szeszt, mikor a városban lezárattam minden
                  borospincét?</p>
               <p>Jeromos zavartan pislogott a szövétnek imbolygó fényébe. Aztán egyszerre kihuzta
                  magát. Odadüllesztette a mellét Imrének.</p>
               <p>- A kurucok közt jártam, - mondta.</p>
               <p>- A táborban?</p>
               <p>- Ott.</p>
               <p>- Megveszett kend?</p>
               <p>- Nem én. De tudni akarom, hogy mire készülnek odaát. Fortély kell uram a
                  hadviseléshez! A jó vezér róka is, meg oroszlán is legyen egy személyben.</p>
               <p>- Kend beszélt a kurucokkal?</p>
               <p>- Mint a pinty. Értek a nyelvükön. Egy piros keresztet meg könnyen tüzhet a
                  mejjére akárki. Mindjárt közülük valónak néztek. Kipakolták minden szándékukat és
                  tetejébe még innom is adtak. Tudja-e azt főkapitány uram, hogy kikkel állunk
                  szemközt? No lám! Én már azt is tudom. Ezek itt nem bugrisok többé, hanem a
                  Nagybotu Mészáros Lőrinc pap emberei. Dózsa alvezéreé. Rendes katonák. Ágyusok,
                  puskások, árkászok. Csatát járt mind egy lábig. Ezek majd jobban értik a módját,
                  mint az a gyülevész nép, amelyikkel eddig passzióztunk!</p>
               <p>Imre kettévágta az áradó beszédet.</p>
               <p>- Mért nem jelentette kend nekem ezeket a dolgokat?</p>
               <p>- Azért uram, - riszálta vállát a kántor, - mert nem akarom, hogy más egye meg azt
                  a gesztenyét, amit én kaparok ki a parázsból! A dicsőségben senkivel se osztozok!
                  Ez a rész énrám van bizva, az a dolgom, hogy megtartsam. Ahoz, hogy milyen módon
                  csinálom, senkinek semmi köze. Legkevésbbé ennek a nyálasképü kölyöknek itt.
                  Főkapitány uramnak se több, mint hogy igazságot szolgáltasson nekem a
                  csufságomért, vagy én ugy ütöm le ezt a fattyat, mint a kutyát!</p>
               <p>Imre megállt a rezesorru előtt.</p>
               <p>- Kend itt nem követelőzhet, - mordult rá nyersen. - Kend itt fegyelemtörést
                  mivelt, amiért nem pofon, hanem akasztófa dukál. De mert a hir, amit hozott,
                  fontos, ez egyszer megelégszem azzal, amit már megkapott. Ez legyen az
                  igazságszolgáltatása. Most pedig hordja el magát!</p>
               <p>Az ember dörmögve oldalgott ki az ajtón.</p>
               <p>Odakint megállt. Visszanézett, mint akinek volna még valami mondanivalója. Aztán
                  csak legyintett.</p>
               <p>- Ott csapjon belétek az istennyila!</p>
               <p>És elballagott a sövények felé.</p>
           <milestone n="18" unit="startSubChapter"/>
               <p rend="head">XVIII.</p>
               <p>Imre a fiatal legényhez fordult.</p>
               <p>- Neked pedig, öcsém, megtiltom, hogy katonát pofonnal fenyits. Az ember arca
                  virág, amiről a legkisebb érintés is letörli azt a himport, amit az Uristen lehelt
                  rá. Az arculütésnél nincs nagyobb büntetés. Ezt jegyezd meg jól. Mert a kard csak
                  sebez, de a pofon meggyaláz és lealacsonyit. Megértettél?</p>
               <p>- Meg.</p>
               <p>A kapitány kezét nyujtotta.</p>
               <p>- Akkor eriggy öcsém és legyen ezentul is ezer szemed mindenre. Ma estétől te vagy
                  a déli kapu parancsolója.</p>
               <p>Ezzel kilépett az őrszobából.</p>
               <p>- - - </p>
               <p>Várad alatt csakugyan Dózsa katonái álltak. A temesvári vesztett csata után ide
                  vonult vissza seregeivel Mészáros Lőrinc pap, a rettegett alvezér, hogy Várad
                  várát elfoglalva Biharban ujra szervezze hadait és rettenetes bosszut álljon
                  legyőzőin. Nagybotu Lőrinc maga ekkor még Palota alatt harcolt ugyan, de a
                  tüzérsége és ostromcsapatai haladék nélkül Várad megvivásához láttak.</p>
           <milestone n="19" unit="startSubChapter"/>
               <p rend="head">XIX.</p>
               <p>A Körös felől eddig nem támadtak a kurucok. A parton meredek sövényfonás huzódott
                  a sánc külső falán, fölötte magas mellvéd-palánk. Ezt az akadályt megmászni nem
                  igérkezett könnyü mulatságnak. Amellett a Körös is zöld-árjában, megdagadva
                  rohant, tulnőve az utjába eső homokpadokon. A várvédők szempontjából csupa
                  megnyugtató dolgok ezek.</p>
               <p>A sáncokon majsztramék őrködtek. A céhek közt itt-ott egy puskás várbeli talpas,
                  hogy a háborunak tessék-lássék, valami nyoma legyen.</p>
               <p>Majsztramék lassankint egész otthonosan berendezkedtek a sáncokon. A tétlenkedést
                  elunva, sorba vándoroltak ki hazulról a háromlábu székek, meg a kaptafák. Aztán a
                  lábszijj és az inas. Végül a szilke is megjelent. Majsztramné asszony kikocogott
                  megtudakolni az ő kuruc-ölő vitézzé dicsőült élete-párjától, hogy izlett-e ugyan a
                  csikos káposzta? És a tokány beborsolása sikerült-e?</p>
               <p>Majszter uraiméknak igazán semmi kifogásuk se lehetett. Meg voltak elégedve nagyon
                  az ő derék váradi menyecskéikkel, aminek látható jeleképpen derékon is veregették
                  a szemrevaló fehérnépet.</p>
               <p>Ennek a barátságos fogadtatásnak persze hire futott a városban. Egyre több és több
                  asszony indult ki a palánkhoz. A szomszédos házak közt megkezdődött a nemes
                  gasztronómiai verseny s végül már annyi cipekedni-valója akadt némelyik
                  menyecskének, hogy felfért ott bizony az eladó segitsége is.</p>
               <p>Az érdemes céhbeliek egy szép nap azon vették észre magukat, hogy szerencsésen
                  köréjük verődött az egész kis család. A sáncok aljába pokrócok terülnek, a háznép
                  körül-üli a gazdát és egymást kinálgatják nagy békességesen, mintha a kuruc ott se
                  volna a Körösön tul.</p>
               <p>A közellét együttjár a barátkozással. A különféle céhek összemelegednek s elkezd
                  bujdosni a pohár, a jóféle méhser, meg a dugott váradhegyi vörösbor. A legények,
                  lányok nótázgatnak, a katonák is odahuzódnak a maradékra. Jut elég és
                  szivet-melegitően szép egyetértés örvendezik a kék bársony ég teritője alatt. A
                  csizmadia és varga céhek bölcs atyái politizálnak, az asszonyok se állják meg,
                  hogy bele ne kottyanjanak néha. Egyebekben pedig az embereik lapockáját
                  vakargatják otthonosan.</p>
               <p>Csak az inasok ődöngenek. Itt, a majszter szemeláttára nem lehet se kővel
                  dobálózni, se kutyát uszitani. Fa sincs, amelyiken fészket kereshetnének. Viszont
                  majsztramné ölében tartja a szakajtóruhát a turósbélessel és igy a
                  félkéz-kalmárkodásnak se nyilik tere.</p>
               <p>A reménybeli palánták hát unatkoznak. Bámulják a gazdájukat. Aztán a nagyfene
                  tüskös palánkot bámulják. Idők multán néhány a bátrabbjából föl is csimpeszkedik a
                  cölöpök bütykein. Átnéz a tulpartra és kunnyog. Erre megindul mind. Másznak a
                  mellvédre. Előbb csak az orrukat dugják ki, majd, hogy az első már lovagol a
                  palánkon, kedvet kapnak s mellészökdösnek. Nyujtogatják a nyelvüket a kurucok
                  felé:</p>
               <p>»Bátya, bátya, kell-e kendnek kecskebéka?</p>
               <p> Bátya, bátya, ha kell, fogjon, itt a véka!«</p>
               <p>Lassankint megtelik inassal a palánk. Énekelnek, ahogy a torkukon kifér.</p>
               <p>Majsztramék felütik a fejöket a menyecske öléből. Nevetnek. Az asszonyok is
                  nevetnek. A kutya is verdesi a földet a lompos farkával és villogtatja a
                  fogát.</p>
               <p>- Ni a bébillérjeit! Mit nem mernek ezek!</p>
               <p>A kölykek vihognak. Hogyne vihognának, mikor lám, ujabb mulatságuk akadt a
                  palánkon! Az egyik nebuló a tulpartra mutogat.</p>
               <p>- Ahol e! Fürdik a kuruc.</p>
               <p>Csakugyan.</p>
               <p>Az átellenes oldalon egy szálfa gurul a vizbe. Elindul a tükrén szép csöndesen.
                  Elől is lubickol rajta egy paraszt, meg hátul is. Hajtják fenéklő rudakkal és
                  hadonásznak hozzá, mint a lébe pottyant cserebogarak.</p>
               <p>Az inasok majd megpukkadnak a sövény tetején.</p>
               <p>»Egy kerek kecskerek, brekekek, Becskerek...«</p>
               <p>Teli tüdővel brekeg a reményteljes váradi ifjuság. De azok ott nem zavartatják
                  magukat. Oldalognak, csápolnak közelebb. Néha megpördül velük a szálfa s
                  megöblögeti őket. Sebaj! Átölelik, mint a paripa nyakát, aztán kapálóznak és
                  csákányoznak tovább.</p>
               <p>Az inastársaság oda van az elragadtatástól.</p>
               <p>- Ni, már kettő fürdik! Ott is kettő!</p>
               <p>Bizony, azok szaporodnak. Versenyt futnak a Körös vizén. Iparkodnak beérni
                  egymást. Akik összetalálkoztak, azok vaskapcsokat akasztanak a fába s ugy
                  folytatják a lubickolást, négyesben.</p>
               <p>A palánkról biztatják őket.</p>
               <p>- Szaporábban, bátya! Bugyogójába nyomják kendnek azt a horgot!</p>
               <p>Pedig nem kell nógatni azokat! Ahogy a sötétség lejjebb száll, egyszerre
                  gyorsabban jönnek. Oda csuszkálnak a fal alá. Az első kuruc derekáról lerepül a
                  kötél. A végén vaskarom. Azt beakasztják a sánckaróba. Majd még egyet, meg még
                  egyet.</p>
               <p>Ez tetszik csak igazán az inasoknak! Lepökdösnek a parasztok süvegére.</p>
               <p>A kurucok nem törődnek velük. Mig az aranyifjuság mulat, ők dolgoznak serényen.
                  Tiz tutaj is elkészül a sáncfal alatt rövidesen.</p>
               <p>Akkor váratlanul hatalmas dördülés rázza meg a levegőt. Olyan, mint mikor az ég
                  zeng, csak sokkal erősebb. És a villámnak kőből van a magja. Oda zuhan a töltés
                  kellős közepébe. Repül a sok szilánk, meg az inasok a palánkról. Mester, nem
                  mester, felborogatnak mindenkit, aki az utjokba kerül.</p>
               <p>Mire a derék céhbeli atyák valahogy rendet teremtenek az összegabalyodott
                  állásban, és maguk is felbátorkodnak a sáncokra, egész szálfa-erdő hintál a
                  Körösön. De jönnek ladikok is és rajtuk katonák. Ugrálnak át a tutajokra,
                  szétfutnak a sáncfal alatt. Nyomukban ostromlétrák emelkednek. Vaskampós végük
                  belevágódik a palánk tetejébe. És fülsiketitő orditással mászik is a kuruc. A
                  vöröskeresztes zászlók a bőrtüszőkbe szurva.</p>
               <p>Nosza, a talpasok meg a céhbeliek puffogtatnak a sötétbe, hanem mit ér az már!</p>
               <p>Jönnek a kurucok, jönnek, mint a küldött ördögök. Azokat ugyan meg nem állitja a
                  késő káromkodás!</p>
               <p>A gonoszak órája ütött Várad fölött!</p>
           <milestone n="20" unit="startSubChapter"/>
               <p rend="head">XX.</p>
               <p>Imrét a piac közepén érte az ágyuszó. Fölkapta a fejét és figyelt.</p>
               <p>A lövés az északi oldalról jött. Az utána következők is. Semmi kétség, a kurucok
                  megneszelték, hogy hol leggyengébb az őrség és most rajtaütéssel akarnak a
                  városba nyomulni!</p>
               <p>Megsarkantyuzta a lovát s vágtában nyargalt a főutcán végig a Vizi-kapu felé. Ott
                  leugrott és futott fel a falra.</p>
               <p>Persze, hogy jól sejtett! Meglepték ezeket.</p>
               <p>Ráorditott a lőréseknél fejetlenkedő emberekre:</p>
               <p>- Ne puffogass, az apádat, hanem apritsd!</p>
               <p>Ő maga is a falhoz szökött.</p>
               <p>Egy ostromlétra vége épp előtte bukik fel a palánkon. Két vaskarma a szemöldökfába
                  akaszkodik.</p>
               <p>Elkapja a létra szárát. Nekifeszül, hogy a kerek bölény-nyakán pattanásig dagad
                  minden izom. Kiemeli a létrát karhosszuságra. Aztán hirtelen elereszti.</p>
               <p>A lajtorja visszacsapódik, tompán reccsen és derékba törik. Az alul csimpeszkedő
                  kurucok cigánykereket vetve zuhannak le a tutajra, a lent nyüzsgők nyaka közé.</p>
               <p>Imre nagyot fujtat és utánuk kiált.</p>
               <p>- Bátya, bátya! Erre az ut Becskerekére!</p>
               <p>Azzal nyul a másik létráért.</p>
               <p>A tréfát megnevetik, akik hallják. A többi meg azt neveti, hogy a szomszédja
                  nevet. A jókedv ragad. A megriadt emberek lélekre kapnak, hogy a kapitányt maguk
                  közt látják. Kezdik fejszével, csákánnyal vagdosni a létrákat.</p>
               <p>- Szoritsd, - biztatja őket Imre és nekifeszül a palánknak. Szaggatja le róla a
                  szemöldök-gerendát. Zuditja a törtetőkre.</p>
               <p>- Ehol ni, bátya! Ne kapaszkodjék kend utána.</p>
               <p>A gerenda széles ösvényt vág a létrákon s repül vele a kuruc a himbálózó tutajra,
                  emberekre. Nyaka törik annak is, aki esik, meg annak is, aki az eleven áldást a
                  kupájára kapja. A nehéz tölgyfaoszlop ugy dobban a talpra, hogy a vaskapcsok mind
                  kiugrálnak belőle.</p>
               <p>Hátrálnak a parasztok, hőkölnének vissza. De a csónakok egyre öntik a tenger
                  népet. Nyomják őket előre. A kapocs nélkül maradt szálfák ellazulnak a nagy
                  tülekedésben. Ugy potyog le róluk az ember, mint szétnyitott ujjak közül a
                  köleskása. Rémült orditással, hangos cuppanásokkal esnek a vizbe.</p>
               <p>- Fürödj, bestye! - rikkant egy legény Imre mellett.</p>
               <p>A kapitány odanéz. Kerekegyházi Petrus János a hetvenkedő. Meg nem állhatja, hogy
                  rá ne mosolyodjék a kigyulladt szemü, helyes kis katonára.</p>
               <p>- Várj csak, öcsém! Mindjárt jön a szappan.</p>
               <p>És odakiált a talpasoknak:</p>
               <p>- Tüz!</p>
               <p>A muskéták megdördülnek, sánc hosszában, végig.</p>
               <p>Most már eredményes a puskagolyó! Az egytömegben evickélő kurucok közt sürü rendet
                  kaszál.</p>
               <p>Az első roham vissza van verve. A meglepetés nem sikerült.</p>
               <p>Hanem a kuruc hamar összeszedi magát, megint támad. Tervszerü harc ez már,
                  egységes vezetés mellett, Dózsa iskolájában edződött, ostromokban okult
                  emberekkel.</p>
               <p>És Várad a bihari fölkelők után izelitőt kap Nagybotu Lőrinc hadaiból.</p>
               <p>Imre látja a figyelő helyéről, hogy a kuruc csónakok, amint lerakják a legénységet
                  az ostromtalpakra, maguk visszafordulnak a Körös medrébe. Ott felállnak egyenlő
                  közökben. Hosszu, egyenes sor, parttól partig, ladik ladik mellett. Amelyik
                  helyére ér, az horgonyt vet. Összeakaszkodik a szomszédjával. A csónakokból
                  mindjárt nyujtják a pallót. Az evezősök szegezik, kapcsolják a hidlást. Ami csónak
                  egyszer leállt, az már kész járó. Kemény hajóhid. Jönnek is rajta a kurucok,
                  hemzsegve! A keresztes zászlók sürün emelkednek.</p>
               <p>Imre megtörülte az izzadó üstökét. Odaintette a kis Kerekegyházit.</p>
               <p>- Pattanj öcsém a déli kapuhoz és hivd a másik feledet.</p>
               <p>- Gáspárt?</p>
               <p>- Azt. Mondd, hogy fusson azonnal a diákjaival!</p>
               <p>- Igenis.</p>
               <p>- Aztán a palotai legényeimet hivd a főkaputól. Helyükbe menjen husz a
                  Csákyakból.</p>
               <p>- Megértettem.</p>
               <p>Kerekegyházi sarkon fordult és eliramodott. Kisvártatva jött rohanvást az egész
                  kollégium. A diákok kapva kaptak a nekik való mulatságon. Pattognak föl az
                  állásokra, mint a szöcskék. Már az egész fal hosszában folyik az ostrom. A deákok
                  kurjogatva biztatják a fölfelé törtetőket:</p>
               <p>- Gyerünk apám, gyerünk! Itt kolbászt osztogatnak! Aki előbb ér, hamarabb kap.</p>
               <p>Az igéretet ólmosbotok és rézfokosok magyarázzák a kemény kuruc koponyákba. A
                  deákok dolgoznak rogyásig. De hiába. A létrák egyre sokasodnak. Ugy állnak ki a
                  mellvéd falából, mint sün hátán a tövis. Tiz annyi kéz kellene hozzá, hogy mind
                  letaszigálja.</p>
               <p>Kerekegyházi Gáspár megdörgöli az orrát mérgelődve.</p>
               <p>- Valami szaporább mesterség kellene ide!</p>
               <p>Gondol egyet és lecsöppen a falról. Fut a házak felé. Mikor visszakerül, egy
                  irdatlan szarufa lóbálózik a vállán. Cipeli a palánkhoz. Kitolja a résen.
                  Boldogabbik végét aláfesziti a küszöbfának. Akkor odakiált a diákjainak:</p>
               <p>- Föl a hintára, hé!</p>
               <p>Egy bakkalaureátus legény felkap a gerenda végére. Ráül ló módjára. Noszogatja.
                  Hanem a palánkon sok a létra. Nehéz a teher. Az emelő sehogyse akar mozdulni. A
                  többiek hát belekapaszkodnak alulról. Huzzák lefelé. Kurjongatnak.</p>
               <p>Épp mikor a kapitány odavág a szemével a nagy héhózásra, abban a pillanatban
                  mozdul meg a furcsa hinta. A deákok sülyednek, az ostromlétrák pedig emelkednek,
                  egy jókora darab palánkkal együtt.</p>
               <p>Egy reccsenés, egy orditás: a kurucok hanyatt-homlok zuhannak a vizbe. Rájuk a
                  palánk. A diákok meg a sánc aljába hemperednek, ugy kacagnak ülő életmód mellett a
                  földön.</p>
               <p>Pompás mulatságnak igérkezik ez! Akad is utánzója mindjárt. Nyargalnak a diákok
                  emelőrudakért. Lekapkodják a közeli házakról a tetőgerendákat és egykettőre
                  hintál az egész deákcsapat.</p>
               <p>Hogy a palánkon rések támadnak, a kis Kerekegyházinak ujabb ötlete támad.
                  Összeszedi az ereszek alul a lehányt zsupkötegeket. Felkap belőlük egy bálával s
                  cipeli a sáncra. Meggyujtja és a palánk résein ledobálja a kurucokra. Ez a
                  mulatság meg majsztramék tetszésével találkozik. Ha nem takar a födél, legalább
                  világitson!</p>
               <p>A deákok hintálnak, a céhbeliek pedig csóvákat dobálnak.</p>
               <p>Közben megérkeztek a palotai legények is. Ezeket a Vizikapuhoz küldte Imre,
                  mozsarakért. Ne álljanak ott hiába, ahonnan ugy se lehet lőni a hidat!</p>
               <p>A legények hát cipekednek, hordják a puskaporos, meg az olajos hordókat,
                  kenderkócot, golyót. Huzkodják a potrohos mozsarakat. És mert a zsup időközben
                  elfogyott, rákerül a sor a zsindelyre is.</p>
               <p>Akkor a kapitány odakiált Kerekegyházinak:</p>
               <p>- Gáspár fiam! Ehol a hordók ni! Olajba mártsátok! Rongyból kanócot neki és
                  puskaport a bendőjébe, hadd szóljon, az ebadta!</p>
               <p>Lesz ebből olyan görögtüz, amilyet még aligha látott a kuruc! Köpköd is tőle.
                  Káromkodik. De a baj nem áll meg ennyinél! A sok rakétázó, sistergő tüzes
                  gombolyagtól egyszer csak lángot fognak a talpfák. Hiába nedves a tutaj, a gyantás
                  fenyőszálak lobbot vetnek. Aztán kigyulladnak a sáncgerendák, létrák, meg a
                  horgonykötelek is. Merő tüz az egész part. A kurucok bámulhatják riadtan azt a
                  csudát, mikor a viz is ég.</p>
               <p>A lángoló talpak leszakadnak horgonyaikról, a Körös pedig lassan megpörditi az
                  ostrom-tutajokat. Az egész szikrázó pokol elkezd uszni a viz sodró-árjában.
                  Menekülnének a rajtalévők a hajóhidra, a hidverő katonák is erőlködnek, hogy
                  megkössék az elszabadult talpakat, mig a katonák leszökdösnek róluk. Hanem Imre
                  siet kihasználni a kavarodást. Maga irányitja be az első ágyut.</p>
               <p>- Tüzelj! - rival a pattantyusokra.</p>
               <p>És a mozsarak felbömbölnek. A szálfák pattognak, recsegnek. A csónakok közt széles
                  hézag támad, válik ketté az egész alkotmány és megindul sebes siklással lefelé a
                  vizen. Végig, amerre halad, kisérik a város bástyaágyui. A kurucok üvöltenek az
                  égő tutajon, mint a kárhozottak, rémültükben és tehetetlen dühükben. Mert se kard,
                  se puska nem használ ez ellen a veszedelem ellen! A tutaj az elszakadt hiddal
                  együtt rohan feltartóztathatlanul a biztos pusztulásba. Aki teheti, megkisérel
                  menekülni. Az emberek égő ruhákkal ugrálnak a vizbe és usznak ész nélkül a tulpart
                  felé.</p>
               <p>Ezek se próbálnak egyhamar ostromot!</p>
               <p>De a nagy tüzijátékban lángot fogtak a palánkok is. Égtek sánc hosszában. Imre hát
                  oltásnak látott.</p>
               <p>- Ide a lajtokat a házak elől! - parancsolt majszterékra.</p>
               <p>Mig a csöbör-hordozók megérkeztek, ő maga csákánnyal, horgokkal állitotta neki az
                  embereit. Szaggatták, dobálták a kigyulladt részeket a vizbe.</p>
               <p>Sikerült is hamarosan szárnyát vágni a vörös kakasnak. A kapitány akkor
                  sövényfonókat rendelt a hézagokra, aztán a sebesültjei után nézett. A diákok a
                  sánc aljában gyülekeztek. A két Kerekegyházi már ott volt a legényeikkel. Az ikrek
                  egymást kötözgették.</p>
               <p>- Mi bajotok esett? - kérdezte Imre.</p>
               <p>- Szálka ment az ujjomba, - nevetett Gáspár a bal kezét rázva - épp most vegyük ki
                  belőle. Emez meg itt ujból megkeresztelkedett, - mutatott a testvérére.</p>
               <p>János büszkén tapogatta a bebógyált fejét.</p>
               <p>- Az ám! Kuruc lettem magam is, főkapitány uram!</p>
               <p>- Hogyhogy?</p>
               <p>- Kettőt kaptam a búbomra, keresztbe.</p>
               <p>- A fejedre? - mosolyodott el Imre. - Hiszen akkor egyenesen kuruc püspök
                  lettél?</p>
               <p>- Bizony. Itt a pilis hozzá! - Döfködte meg a legényke a véres kötést.</p>
               <p>Imre a kezét nyujtotta.</p>
               <p>- Derék vitézek vagytok mind a ketten. Sok ilyen katonát adjon Szent László Várad
                  városának!</p>
               <p>És szétnézett a többiek után.</p>
               <p>Halott nem sok esett a deákok közül, de ép ember se maradt. Föl kellett ezeket
                  váltani és borbélyokat adni melléjük.</p>
               <p>A kapitány sorakozót fuvatott.</p>
               <p>- Indulás a várba!</p>
               <p>A diákok rendet álltak és felharsant a nóta.</p>
              
               <p>Az utcákon végig rémült emberek ácsorogtak. A holmi batyuba kötve. Némelyik még a
                  jószágot is maga mellett tartja kötőféken, kész minden pillanatban a
                  menekülésre.</p>
               <p>A deákok nevetve biztatják az ijedt atyafiakat:</p>
               <p>- Menjen tatám haza, humni. Lekésett már kend a cécóról!</p>
               <p>A kis csapat vigan kanyarodik ki a nagy utcába.</p>
               <p>Ha tudták volna, hogy most kellene csak igazán felkelni még a cinterem
                  halottjainak is!</p>
           <milestone n="21" unit="startSubChapter"/>
               <p rend="head">XXI.</p>
               <p>A vár előtti piac torkolatánál Imre hirtelen megállt. Megfogta Kerekegyházi
                  karját.</p>
               <p>- Csitt csak! - neszelt előre. - Miféle zaj ez?</p>
               <p>- Micsoda?</p>
               <p>- Mintha tojásokat csapkodnának a kövezetre. Még most se hallod?</p>
               <p>- De hallom már én is.</p>
               <p>Imre vállat vont.</p>
               <p>- Különös. Ugy csoszog ez, mint a bocskor.</p>
               <p>A kis csapat megállt. Feszülten figyeltek a sötét éjszakába. A holdat felhő
                  takarta, a nyáreleji éjfél sürü fekete palástba burkolózott. Nyugat felől vihar
                  készült alighanem, mert a felhők a csillagokat is bakacsin-fátyolba takarták. Tiz
                  lépést se lehetett látni előre.</p>
               <p>Imrének mégis ugy tetszett, mintha a piac-téren, a Pece-patak kapuja irányából
                  valami mozgolódnék. És mintha a mély éjszakában még mélyebb árnyékok imbolyognának
                  ide s tova.</p>
               <p>- Nem adott parancsot őrségváltásra, főkapitány uram? - kérdezte Kerekegyházi.</p>
               <p>Imre a fejét csóválta.</p>
               <p>- Nem. Jeromos kántor egész éjjel áll a hospesekkel, meg a munkásokkal. A
                  várjobbágyok fonnak.</p>
               <p>- Akkor érthetetlen.</p>
               <p>A kapitány lehagyta az embereit. Maga indult előre a hadnaggyal.</p>
               <p>Ott, ahol a piaci vásáros bódék sora kezdődött, megint megállt. Visszarántotta
                  Gáspárt is. Előre mutatott.</p>
               <p>A sátrak közt lapulva, ponyvától ponyváig osonva egy csapat idegen ember! A
                  fejökről lebukó álladzó kendő, meg a telekes bocskoraik mutatják, hogy
                  parasztok.</p>
               <p>A kuruc behatolt a városba!</p>
               <p>Hol történt? Hogy történt?</p>
               <p>Imre egyelőre gondolkozni se birt rajta. Beledermedt a megdöbbenésébe. Ujjai
                  vaskapcsokként szoritották a hadnagy karját.</p>
               <p>- Látod?</p>
               <p>Válasz helyett Kerekegyházi a kardjához kapott.</p>
               <p>De Imre lefogta a kezét.</p>
               <p>- Esztelenség! A többiekre kell gondolnunk. Mész, amilyen gyorsan csak birsz, a
                  toronyhoz. Félre kell verni a harangot és megtülköltetni a vészjelt. Minden ember
                  ide a kapuhoz!</p>
               <p>- És kapitány uram?</p>
               <p>- Én itt várlak titeket.</p>
               <p>- Egyedül?</p>
               <p>- Egyedül.</p>
               <p>A fiatalember szeméből két nagy sugár lobbant.</p>
               <p>- Nem engedhetem, - mondta és ismét a kardjáért nyult.</p>
               <p>Imre hangja egyszerre nyers lett.</p>
               <p>- Indulj!</p>
               <p>Ő maga fordult meg elsőnek. A sátrak árnyékába huzódva ment vissza a Fő-utca
                  torkolatáig. Ott megkerülte a vásáros bódékat és figyelt.</p>
               <p>A lopakodó árnyékok egyre jöttek a déli kapu felől. Nem sokat kellett várni ahhoz,
                  hogy mindent megértsen. Rövidesen jobb felől is felhangzott a csoszogás. Aztán egy
                  ismerős hang ütötte meg a fülét.</p>
               <p>- Erre atyámfiai, erre!</p>
               <p>Jeromos volt, a váradi kántor. Utána, a Pece-patak felé legyező formán táguló apró
                  zeg-zug utcákból kezdtek özönleni a parasztok, mint mikor az eldugott palack szája
                  megbuggyan. És most már a békésen alvó házak ablakai is nyiladoznak. Ijedt
                  kiáltások sivalkodnak minden felül.</p>
               <p>De ugyanakkor a plébánia-templom tornyában is megkondul a vészharang. A Főkapu
                  donjonjában az őr kürtje rekedten rikolt rá vissza. Fujja a riasztót.</p>
               <p>Erre elbődül Jeromos:</p>
               <p>- Észrevették, a tüzes kéneső tenné porrá őket! Most aztán előre atyámfiai,
                  mielőtt egész magukhoz ocsudnának, különben...</p>
               <p>Nem folytathatta tovább a fölvett textust. Itt félbeszakadt a nagyhangu Jeromos
                  kántor utolsó beszéde. A nagy utca sarkáról felhőző sötétségből egyszerre villan
                  valami keskeny fénysáv. Fut bele egyenesen. A kántor sarkon fordul és
                  végigvágódik. Az emberei is dülnek jobbra-balra. Czibak Imre most indult rohamra a
                  deákjaival. És az éjféli sötétben süvölt a harci jelszó:</p>
               <p>- Korpázd a bestyét!</p>
               <p>A harangok kongnak, bongnak, bőgnek a kürtök és bufog a csákány, amikor puhát ér.
                  Egyetlen rémült üvöltés, egy hörgés az egész éjszaka. És ömlenek a katonák,
                  nyomukban futva a nép, a Fő-utca felől. Bezzeg jól jött az előbbi ijedelem! Aki
                  össze volt pakolva, az iramodhat is mindjárt családostól, barmostól a várba.
                  Magyarázni se kellett senkinek, hogy az egyedüli menekülés a várkapu.</p>
               <p>A polgárok egymást tiporva tolongtak a felvonó hid felé. A vártoronyban is
                  felbődült a kürt. Rövidesen hallani lehetett, amint a nehéz vashid dübörögve
                  vágódik a partra. Egy csapat László-vitéz buggyan ki rajta a várból, segitségnek.
                  A diákokkal együtt vivják a piacot. Ezt meg kell tartani mindenáron, mig az utolsó
                  polgár is a várba nem jutott.</p>
               <p>A kapitány most a Nagy-utcába fordul. A Csáky-kopjások, meg a palotai legények
                  nyomulnak utána.</p>
               <p>- Elállni az utcák bejáratát! - orditja tul Imre a fegyverropogást és a menekülők
                  jajveszékelő zsivaját.</p>
               <p>A katonák rohanva vágtatnak szét. Hellyel-közzel puska dördül, de elnyeli azt is a
                  harci zaj. A csákány csattog, bufog a buzogány, kard, fokos és cséphadaró, köröm-
                  és tépőfogak, minden fegyver jó itt, ahol nincs kegyelem és nincs hátrálás, mert
                  magyarral áll szemben a magyar...!</p>
               <p>Áll a harc végig a nagy utcán s fel, a várpiacon. És hulla-szérük jelölik a
                  stációkat, ahol meg-meghorkant a védő csapat. Lépésről-lépesre huzódik vissza az,
                  s vérrel itat meg minden talpalatnyi földet. A hajnal átdereng az oszladozó
                  felhőkön, mikorra végül takarodót zeng a bástya tornyán a kürt, jelezve, hogy az
                  utolsó polgár is bejutott a várba. Ugyanakkor friss csapat ront ki a piacra. Az
                  öreg Kerekegyházi Petrus hozza a kapuőrséget. Pihent emberek ezek, teli ádáz
                  dühhel, tüzzel. A piacról fedezik a fáradságtól roskadozó, tépett, véres katonák
                  visszavonulását.</p>
               <p>Imre utolsónak lépett az emelkedő hidra. Fent a bástyafokon aztán megállt.
                  Lőporfüstös, verejtékes homlokát beletörülve a dolmányujjába, visszanézett.</p>
               <p>A piactéren hullahegyek. A nap sugarai mintha egyetlen nagy, közös sirt ásni
                  futnának le a földre. Távolabb a váradfoki Premontorium ég. Ég a sóház, a
                  törvényház, az oskola, a fenyitő ház, a Betegedő Ház, a város két nagy malma, a
                  plébániatemplom födele is ég. A házak kapuján keresztbe tüzve mindenütt
                  vöröskeresztes zászlók.</p>
               <p>Összeszoritotta a fogát és a fekete-fürtös feje mellére hanyatlott, hangtalan,
                  befelé csorduló férfi-sirással.</p>
               <p>Könyves Kálmán király, II. István, I. Károly, Zsigmond, Nagy Lajos leányának,
                  Máriának és Beatrix királynénak hajdan kedvenc fészke, Szent László városa
                  elesett.</p>
           <milestone n="22" unit="startSubChapter"/>
               <p rend="head">XXII.</p>
               <p>A vár csak katonai erősségnek készült, szük volt ennyi ember befogadására. A
                  kaszárnyák egy részét ki kellett hát üriteni az asszonyok és gyermekek számára, a
                  többi nép pedig megrekkent a belső piacon. Ezek közt ponyvákat osztatott Imre,
                  hogy legalább sátrat verhessenek maguknak a szabad ég alatt. És Várad fiai
                  nézhették lángoló tekintettel, komor dühhel, azt, ami az ő szép ősi városukból
                  megmaradt.</p>
               <p>A házak fölperzselve, a virágos kertecskék letiporva, a sétaterek disz-bokrain
                  kapcákat szárit és teheneket legeltet a paraszt. Üszök, rom, szenny, pusztulás
                  mindenütt.</p>
               <p>A plébániatemplom tornya csonkán mered az égre. Gerendái szabadon függnek és a
                  nagy, rézzel kivert kereszt, arcrabukva, fölöttük. Mintha nem akarná látni, amit
                  láthat.</p>
               <p>László vitézeinek könnyes a szemük, hanem a kezük, az ököl. Mint a ketrecbe zárt
                  vadak, járják a maguk szük pár lépését a falon. Oda, vissza. Oda, vissza. Néha
                  meg-megtorpannak, mintha mély szakadék nyilnék előttük. Aztán megint folytatják a
                  raboroszlánok egyhelyben tipratódását tovább.</p>
               <p>Imre a vár leggyöngébb pontjának, a Földbástyának védelmét vette át a deákokkal és
                  a nemesi bandériumokkal. László vitézei az Aranyos és a Csonka-bástyát szállták
                  meg, rendes állandó katonasággal.</p>
               <p>Ostrom ostromot ért. A kurucok szakadatlanul támadtak. Első győzelmükön
                  felbuzdulva azt hitték, hogy semmi se lehetetlen többé nekik. De az első napok
                  kudarcai csakhamar megmutatták, hogy Vitéz János püspök nem hiába erősitette meg
                  roppant falakkal, tornyokkal és épületekkel a nagy városalapitó nyugvóhelyét! Ezt
                  a várat nem olyan könnyü megvivni, mint amilyen könnyüszerrel az árulás a kurucok
                  kezére játszotta a várost!</p>
               <p>A rohamok után véres fejjel kullogtak vissza a falak alól a parasztok. Okultak a
                  sikertelenségen. Megint rendes, tervszerü ostromba kezdtek. A szomszédos
                  szőlőhegyekre ágyukat vontattak és visszahuzták a rohamcsapatokat, az árkászokat
                  meg előre tolták. Tiz napig éjjel-nappal törették a falakat. Zugtak a kőbombák,
                  röpködtek a gyujtógolyók s amerre leszálltak, perzseltek, tüzet szórtak.</p>
               <p>A gyermekek leszorultak a kazamatákba, a polgárok hordták a vizes lajtokat, az
                  asszonyok pedig követ, rőzsét a falak réseihez. Mikor az ágyuzás lejjebb hagyott,
                  aki tehette, ment a kápolnákba misét, vagy prédikációt hallgatni. Mind a négy
                  kőbástya földszintjében volt egy-egy ilyen kápolna.</p>
               <p>Az ostrom tizennegyedik napjának délutánján létánia közben történt, hogy a
                  Névtelen bástya kápolnájának ólmos ablakán a harci csend kellős közepette
                  berontott egy ötven fontos golyó. Tüzes ivben vágott le az oltár előtt. Az
                  asszonynép sikoltozva ugrált föl. De hogy Gerlai Ábránffy főesperes ur csak
                  ottmaradt tovább térdelve és imáját folytatva az oltárszőnyegen témfergő hatalmas
                  bomba mellett, a golyó meg ott füstölgött ártatlanul meglapulva a szakramentum
                  előtt, ahová esett, a riadozók elszégyelték magukat és visszaültek helyeikre. A
                  lelkekben pedig magasra nőtt a felsőbb hatalom pártfogásában való hit.
                  Megtizszerezte a keserüség és az akarat erejét.</p>
               <p>Az ájtatoskodókat nem zavarta többé semmi. A kuruc ágyuk is mintha megjuhászodtak
                  volna, elnémultak. Több lövés nem esett.</p>
               <p>Imre a fejét csóválta és a kilátó tornyába sietett, kutatva a szokatlan csend
                  okát. De nem látott semmi rendkivülit. A kurucok nyilván pihenőt tartottak. A vár
                  körül csak apró kis csapatok őgyelegtek.</p>
               <p>Már éppen leszállni készült, mikor egyszerre megint visszatorpant. Valami furcsa
                  dolog vonta magára a figyelmét.</p>
               <p>A sáncárokból eltünt a viz. El, az utolsó csöppig. A mély mederben csak a Pecéből
                  idevezetett Héviz zöld hináros iszapja látszik.</p>
               <p>Most tudta meg, hogy mire volt jó az a nagy bombardó és hogy mik voltak azok a
                  lézengő kis csapatok lent a vár aljában! Árkászok, még pedig a javából. Levezették
                  a sánc vizét a Körösbe. S lám, a kuruc kezdi összehordani a rőzsét! Az ágyuk ujból
                  megdördülnek. És ezuttal minden bomba a Földbástyát zuzza... A város felől is uj
                  ágyuk vonulnak fel. Az öreg bástya fonott sövénykosarai törnek, omlanak. A
                  gerendák recsegve, ropogva hajladoznak ki. A palánkok alól dül a föld az üres
                  árokba. A mellvédek a levegőbe meredeznek, elfogyott alóluk a talaj. Az ágyuk
                  elnémitva hevernek szerteszéjjel, mint a lebunkózott vaskutyák.</p>
               <p>Imre tehetetlen dühhel nézte a rombolást. Ebben a pokoli táncban meg nem állhatott
                  se munkás, se katona. A réseket lehetetlen javitani, mig az ágyutüz tart. Később
                  pedig nem marad idő.</p>
               <p>Ahogy az este lejjebb száll, megnyüzsdül a kuruc tábor. A tülkök szólnak, a nép
                  szétfut a falak körül, mint az esőviz-patak. Minden habja ember és minden ember a
                  végzet ágense.</p>
               <p>Most már a várban is harsognak a rezes tubusok. Az őrség puskája ropog. A két
                  szomszéd bástya ágyui megdördülnek. Szinte reng belé a Kisboldogasszony templom
                  rézfedeles tornya. A harangok megkondulnak maguktól, mintha tudnák, hogy ebben a
                  nehéz órában egyéb dolguk van a férfikezeknek, mint hogy rajtuk keresztül
                  küldjenek hirt annak a magas hatalomnak, mely most tenyerén tartja az egész
                  virágzó, boldog Bihar sorsát.</p>
               <p>Imre keresztet vetett és a szája egyetlen mély fohászra nyilott:</p>
               <p>- Szent László, őrizd meg a te várad!</p>
           <milestone n="23" unit="startSubChapter"/>
               <p rend="head">XXIII.</p>
               <p>Ott lent, a Földbástya előtt, a piactérségen hatalmas máglya lobogott. Felkigyózó
                  vörös lángnyelvei rávetődtek a komor, csillagtalan égre és bevilágitották nagy
                  messzeségben a tájat. A rommálőtt kincses várost, a fölperzselt utcákat, melyeken
                  éhes ebek kószáltak falkába verődve. A Hostátok üszkös romladékait, az élet és
                  kenyér letiport áldását, föl, egész addig, ahol már az elhagyott otthon elé von
                  palástot a távolságnak éjszakával bélelt leple.</p>
               <p>Imre szive egyszerre nagyot dobbant, mintha megütötték volna. Hirtelen minden
                  tagja elnehezült. Aztán amilyen gyorsan jött, olyan gyorsan el is mult ez a
                  furcsa nyomasztó érzés.</p>
               <p>A máglya vörös fényében magas, szikár férfi jelenik meg. Sovány aszkéta arca
                  csontos és élesvonalu. A tüz mellett áll, hordókból hevenyészett emelvényen.
                  Szőrcsuhát visel, kezében galagonya ágból faragott pásztorbot, azon görcsösen,
                  töviskesen, ahogy a föld megteremte.</p>
               <p>A férfi beszél. Hogy mit, az nem hallik ilyen messzi, de a szavainál többet is
                  mond az az arc ott, a máglya kisérteties fényében!</p>
               <p>Sohase látta Imre Nagybotu Lőrinc papot ezelőtt, mégis bizonyosra tudta, hogy vele
                  áll szemben. A kérlelhetetlen, kitestesült Eszmével, a sorsdöntő fordulattal,
                  mikor talán századok jövője előtt szakad az ut jobbra, vagy balra, hogy soha
                  vissza ne térhessen többé az, aki egyszer elindult rajta... Tudta, hogy elérkezett
                  a próbatétel ideje, az ő nagy napja, a végső leszámolás döntő órája.</p>
               <p>Fölszegte a fejét és elindult.</p>
               <p>Szent László harangjai még mindég csengtek, bongtak, esengtek fönn a magános
                  toronyban.</p>
           <milestone n="24" unit="startSubChapter"/>
               <p rend="head">XXIV.</p>
               <p>Öt roham jött egymásután ezen az éjjelen. A megtizedelt védőcsapatokat minduntalan
                  váltani kellett.</p>
               <p>Legtöbbet a Földbástya szenvedett. Az ingataggá lett alváz nem birt már
                  ágyuterhelést. A kidőlt kasok mögött küzdő várbeliek csak a puskájukra
                  szoritkozhattak. Közelharc dult itt, irtózatos vadsággal, mig egy minden eddigit
                  felülmuló erejü támadás el nem söpörte azt is. A kis »kuruc-püspök«, Kerekegyházi
                  János, ott esett el Imre mellett. Egy ötven fontos ágyugolyó izekre szaggatta.
                  Gáspárt a kapitány rántotta magával. A hadnagy képtelen volt lábraállni a nagy
                  vérveszteségtől.</p>
               <p>A rommálőtt erősséget nem lehetett tovább tartani. A hatodik rohamnál a Földbástya
                  elesett és a kurucok beözönlöttek a várba.</p>
               <p>A visszaszoritott kis maradék-csapat a belső udvarba hátrált, ahol a menekült
                  nemesek sátrai álltak. Ezek az első ostromnál védték a falakat s most holtra
                  fáradtan és nagyobbrészt sebesülten hevertek a fölváltás után. De a bástya
                  elestének hire, meg a bentszorult asszonyokat, leányokat fenyegető veszedelem
                  egyszerébe elfelejttetett velük éhséget, szomjuságot, sebeket és fáradalmakat.
                  Egymásután szökdöstek talpra.</p>
               <p>Ezek az emberek nem csaptak nótába, nem szitkozódtak és nem hetvenkedtek. Némák s
                  rettenetesek voltak, mint az a titok, ami a szétdult, meggyalázott otthonaikból
                  ide a várba üzte őket, megmaradt tüzhelyeket védeni. Hanem a kezük nyomán
                  elhallgatott az élet, s megszünt a mások nótázása, elcsöndesedett a mások
                  szitkozódása is! Összeszoritott fogakkal, ököllel, minden emberi erejük végső
                  megfeszitésével rontottak még egy rettenetes rohamra és mikor a hajnal rózsaszin
                  fényudvarral ráderengett a várra, a Földbástya romjain megint ott lengett a
                  szüzmáriás nemzeti zászló.</p>
               <p>A kurucok leszorultak a falakról. A csatazaj elült.</p>
               <p>Az összeborult kasok közt a várvédők ugy hevertek, mint az élettelen zsákok. A
                  legrikoltóbb kürtszó se tudott volna többé lelket verni beléjük. Az emberi erő
                  felmondta a szolgálatot.</p>
               <p>Csak az öreg Kerekegyházi Petrus ődöngött a romok közt. Sorba fürkészte az élők
                  arcát és belenézett a halottak pókos szemébe is. Megmozgatott minden
                  sövénykosarat, kőomladékot s körültapogatta a földbe furódott ágyutalpakat.
                  Keresett valamit.</p>
               <p>Vagy valakit?</p>
           <milestone n="25" unit="startSubChapter"/>
               <p rend="head">XXV.</p>
               <p>Imre Pöstyéni urral járta a falakat. Megvizsgált apróra mindent, aztán hagyta
                  pihenni az elnyult embereit tovább.</p>
               <p>Hiába itt már minden mesterkedés!</p>
               <p>Még egy máglyagyujtás, még egy intés attól a töviskes pásztorbottól és a vár sorsa
                  meg van pecsételve. Ottmaradnak mind egy lábig, néma rendekbe tarolva azoknak a
                  falaknak tövében, melyeket a tenger árja és a gyilkos gyülölet vadsága ellen
                  megvédeni kevés az önfeláldozás.</p>
               <p>Hát akkor legalább ne sok öröme teljen a martalócoknak!</p>
               <p>Megfordult s a mellette álló, lőporfüstös arcu, komoran maga elé meredő Pöstyéni
                  vállára tette a kezét.</p>
               <p>- A parancsot kiadta kegyelmed? - kérdezte halkan, mintha attól félne, hogy
                  felkölt valakit.</p>
               <p>Az adminisztrátor bólintott.</p>
               <p>- Ki. »Abban« a pillanatban repülnek a lőporvermek és a kazamaták...</p>
               <p>A két férfi kezet szoritott, elváltak. Pöstyéni ur visszament a belső várba, Imre
                  pedig pihenni küldte a bástyán őrködő strázsát. Maga lépett a helyébe. Lenézett a
                  kuruc-táborra, aztán Palota felé siklott a tekintete s végül megállapodott a
                  szőnyeg-himes, végtelen mezőkön.</p>
               <p>- Akárki marad is felül, magyar lesz az, - ütött át rajta a gondolat. És ettől
                  megint kisimultak az arca mély redői s a homloka visszalőtte a nap sugarait a
                  véres felhő-bárányokat legeltető égre.</p>
           <milestone n="26" unit="startSubChapter"/>
               <p rend="head">XXVI.</p>
               <p>Délnyugat felől a messzeségben kürtök szava zengett. Nem a városból, hanem tul a
                  kuruc-álláson, Iklód irányából.</p>
               <p>Imre feszült figyelemmel fürkészett a táborhely felé. Napbarnitott, lefogyott arca
                  elé ellenzőt formált tenyeréből, ugy próbálta elárnyékolni a tolakodó
                  napsugarakat.</p>
               <p>Kisvártatva lent is felorditottak a tülkök.</p>
               <p>A kapitány akkor élővé mozdult a szobor-állásból. Intett az öreg Kerekegyházinak,
                  aki még mindég az omladékok közt hajladozott, kutatva valami jelt, valami látható
                  és megkönnyezhető darabot abból, akit tegnap még fiának szeretett.</p>
               <p>- Kérem kegyelmedet!</p>
               <p>A vén harcos odaállt. Fölnézett csendesen.</p>
               <p>Imre elfordult a tekintet elől.</p>
               <p>- Föl kell mennem a toronyba, - szólt. - Amig odajárok...</p>
               <p>- Értem.</p>
               <p>A kapitány némán köszönt és megindult sietve.</p>
               <p>Mire a tornyot elérte, már dörgött lent az ágyu. Valami orkán módjára támadt
                  zsivaj reszkettette meg a levegőt.</p>
               <p>Rohanva ment fel a korhadt lépcsőkön s lenézett a déli ablakból.</p>
               <p>Csak egy széles porcsikot látott, de villogott benne valami, mint a macska-ezüst
                  csillámai és fölötte mintha viharmadarak repkednének széles szárnycsapásokkal. A
                  villogás, verdesés egyre közeledik, egyre bontakozik.</p>
               <p>Fegyverek azok és zászlók! Szüzmáriás nemzeti zászlók! Köztük kékszegélyes
                  aranysárga lobogók kevélykednek, a holdra üvöltő farkassal, hármas halom
                  cimer-mezejében.</p>
               <p>Imre leemelte a süvegét és csak ennyit mormolt halkan:</p>
               <p>- Zápolya János.</p>
               <p>De ezt ugy mondta, mint a hitvallást.</p>
               <p>Lent felujongtak a rezes tubusok.</p>
               <p>- Fegyverre!</p>
               <p>Az emelcsős hid tompán dübörgött a rohamra induló várbeliek lába alatt.</p>
           <milestone n="27" unit="startSubChapter"/>
               <p rend="head">XXVII.</p>
               <p>A két tüz közé került, fáradt kuruc-sereg nem vette föl a harcot. Elvonult
                  északra. Várad felszabadult.</p>
               <p>Az öröm első vihara után lecsendesült a vár, csak a halott-hordó szekerek
                  csörömpölése és a harangok nyelve nem akart elnémulni.</p>
               <p>Imre bejárta a falakat, maga ügyelve rá, hogy a felcserek minden elesett hőst
                  gondosan különválasszanak azoktól, akikben még az élet szikráját lehetett
                  gyanitani.</p>
               <p>A Földbástyánál nagy halom kőomladék, fegyverdarabok és faltörmelék mellett
                  guggoló alakba botlott. A busafejü emberben az öreg Kerekegyházira ösmert.</p>
               <p>- Mit müvel kegyelmed?</p>
               <p>A vén katona egy vér-elfutott, ezüstláncon függő érmet szorongatott. A romhalmaz
                  felé mutatott.</p>
               <p>- Ott... Hisz mondtam, hogy László vitéze volt?</p>
           <milestone n="28" unit="startSubChapter"/>
               <p rend="head">XXVIII.</p>
               <p>A székesegyház előtt Zápolya János leszállt lováról és Imrét a kisérettel
                  hátrahagyva, egymaga követte az előtte lépkedő egyházfit a tágas boltivek
                  alá.</p>
               <p>A vajda soká időzött bent a királyi siroknál. Mikor visszajött, finom keskeny arca
                  szokatlanul sápadt volt és a szemében valami foszforos fény égett.</p>
               <p>- Mi történt nagyságoddal? - kérdezte Imre, elcsudálkozva, hogy a mindég hüvös,
                  fölényes nagyurat ilyen felindultnak látja.</p>
               <p>János izgatott mozdulattal felelt.</p>
               <p>- Látomásom volt.</p>
               <p>- A templomban?</p>
               <p>- Igen. Zsigmond király sirjánál imádkoztam éppen, mikor egyszerre valami különös
                  hidegség csap meg. Fel akartam nézni, de egy jeges kéz lenyomta a vállam. Tisztán
                  hallottam, hogy egy halk hang igy szól: »Bizd magad a csata rohanó árjára. Aki a
                  parasztháborut befejezi, azt mindenhol diadallal fogják ünnepelni.« Most már föl
                  tudtam emelni a fejem. Egy ködpalástos árnyék állt előttem. Az arcát elfödte,
                  hanem a fején koronát láttam csillogni. A magyar koronát.</p>
               <p>- És mi lett a jelenéssel? - ütődött meg Imre.</p>
               <p>János mélyet lélegzett.</p>
               <p>- Eltünt, mint ahogy jött. Köddé vált a Zsigmond király sirboltja előtt.</p>
               <p>Imre észrevette, hogy a vajda fehér keze gyöngén reszket a lova nyakán s a homloka
                  üvegszerüen fényes a veritéktől.</p>
               <p>Nem válaszolt Jánosnak, a babonás áhitattal köröttük hallgatózó katonákat
                  hessentette.</p>
               <p>- Lóra!</p>
               <p>A csapat megindult a tábor felé.</p>
               <p>A kapitány ut alatt jobban szemügyre vette a mellette ügető vajdát. Megdöbbent
                  azon a változáson, amit rajta észlelt, azóta, hogy utoljára látta.</p>
               <p>A gyöngéd, lányos száj merev, mintha halvány piros mozaikból rakták volna fel a
                  sápadt arcra. Az ajkak szélei élesen és fájdalmasan lefelé görbülnek, mintha
                  valami állandó, visszafojtott gyötrelmet titkolnának. A domboru homlok halántékai
                  behorpadva, a teli rózsák lefogyva és elszintelenedve. A tiszta kék szemek,
                  melyeket ugy megcsodált valaha, most tétován repdesnek. És a kéz...! Az az erősnek
                  ismert, keskeny kéz folyvást reszket, reszket, mintha hidegláz tördelné!</p>
               <p>Imre kishijján felkiáltott bámulatában.</p>
               <p>Hát a férfiévek delelő napja »ezt« az embert érlelte »abból« az ifjuból, akit
                  kőnél keményebbnek és a kilőtt nyilnál is határozottabbnak mutatott a multból az
                  emlékezete?</p>
               <p>Mi történt vele? Ugyan mi tehette ilyenné?</p>
               <p>Néma csudálkozással követte Jánost a sátorba. De a vajda nem időzött, csak
                  öltözetet cserélt és a fegyvereit adatta magára. Aztán lóra ült s kiszöktetett a
                  sereg elé.</p>
               <p>A Zápolya-hadak, meg a váradiak egy oszloppá állva üdvözölték süveg-lengetéssel a
                  vezért, akinek látomásáról már minden katonája tudott. A vajda köszönetét
                  bólintott és erősnek akart hangon fordult a legényekhez.</p>
               <p>- Isten parancsa, hogy a gazoknak büntetésére legyünk. Én eszközül a kardot
                  választom. Kövessetek!</p>
               <p>Hanem Imre mintha ingadozást érzett volna a hangban is.</p>
               <p>Még kerekebbre emelte a szemöldökét, mint akinek sehogyse fér a fejébe valami.</p>
               <p>- - -</p>
               <p>Bihar alatt beérte a sereg Nagybotu Lőrinc menekülő kurucait. A paraszt-tábor a
                  bihari Földvár sáncai közt huzódott meg. Mén Marot néhai erősségéből már csak egy
                  négyszögü föld-torlasz állt, egyetlen bejárattal. Ez lett Dózsa seregének utolsó
                  menedéke.</p>
               <p>Valamikor itt aratta döntő diadalát a honszerző sereg. Most itt készült döntő
                  csatát vivni a hon-pusztitás.</p>
           <milestone n="29" unit="startSubChapter"/>
               <p rend="head">XXIX.</p>
               <p>Imre az előhadakat vezette. Mikor rábukkant a kurucokra, késedelem nélkül hadi
                  rendbe állitotta csapatait. Ő maga visszalovagolt a derékhadhoz. Addigra
                  fölfejlődött az is a bihari mezőn. A sereg dandára a község alatt hullámzott,
                  mögötte a táborütők verték a sátrakat. A vezéri szállás ormára épp akkor tüzték ki
                  a Zápolya-lobogót, mikor Imre leszállt a lóról.</p>
               <p>A fősátor előtt őröket talált. A katonák kockáztak egy leteritett köpenyegen. A
                  bejáratnál Patócsy Máté ur üldögélt mogorván, magasra halmozott farkasbőr
                  gereznákon. Dühös vakkantásokkal igyekezett távoltartani a sátor előtt
                  jöszménkedőket. De Imrét előre intette.</p>
               <p>- No mi hir, öcsém? Talán bizony kegyelmed is kisértetet látott?</p>
               <p>A kapitány megrántotta a vállát.</p>
               <p>- Azt nem. Hanem madárijesztőt annál többet. Ott a kuruc a Földvárban! Együtt az
                  egész falka, csak szét kell ugratni.</p>
               <p>- Vagyis, hogy kellene öcsém! De amint láthatja, mink nem igen ugrálunk itt.
                  Inkább tán majd füstölünk, vagy borsót hintünk. Mert most ilyen világ jár nálunk,
                  fordulna le róla a csillagos ég!</p>
               <p>- Be’ haragos kegyelmed! - neszelt föl Imre és kérdőleg pillantott a dörmögő vén
                  medvére. - Történt valami?</p>
               <p>Amaz kivetett maga alul egy vastag déc-bundát és rábökött.</p>
               <p>- Üljön le uröcsém, mig el nem unja állni. Mert a sátorba ugyan be nem szagol egy
                  darabig! Nem történt itt semmi rendkivüli, csak mint Temesvár alatt. Ott is
                  tárgyaltunk, huzakodtunk, ahelyett, hogy belevágtunk volna, a teremtésit! Majd
                  kiégett a szemem a gödréből. Fi!</p>
               <p>- Ej, ej, bátyám, - csóválta Imre a fejét mosolyogva. - Régi vágásu gyerek már
                  kegyelmed! Manapság kimélni szokás az ember-életet, amennyire lehet. Inkább
                  stratagéma kell a jó vezérnek. Ezen ugyan kár mérgelődni.</p>
               <p>- Kár az istennyila! A magyar ugy kiméli az ellenfelét, hogy levágja becsülettel.
                  Azzal kész. De körülszaglászni? Paktumot igérgetni és végül álnok módra kelepcébe
                  csalni, hogy aztán csergő nyállal gyönyörködjünk a más kinján?</p>
               <p>Patócsy ur keserüen rázta a loboncos üstökét.</p>
               <p>- Hol táborozik kegyelmed, uröcsém?</p>
               <p>- Az előhadnál.</p>
               <p>- Mi néppel?</p>
               <p>- Bihariakkal.</p>
               <p>- No, - állt föl Patócsy, hirtelen pulykavörössé biborodva - akkor ez nekem való.
                  Számitson öcsém még háromszáz kopját az eddigiekhez.</p>
               <p>- Miért?</p>
               <p>- Beállok kegyelmedhez, hadnagyának. Belőlem ugyan nem csinálnak ajtónállót vén
                  fejjel! Hát kellek-e?</p>
               <p>- Komolyan beszél, bátyám?</p>
               <p>- Ahogy Patócsy Máté a nevem.</p>
               <p>- És a vajda?</p>
               <p>- Megelégeltem.</p>
               <p>Imrének nem maradt hátra egyéb, mint hogy kezet rázzon a fölbuzdult emberrel.</p>
               <p>- Isten hozta kegyelmedet.</p>
               <p>- Öcsémuram pedig igyekezzék befele. Ugy látom, szabad az ut.</p>
               <p>A sátorból három ember lépett ki. Imre utánuk ámult. Ismeretlen, sanda pofák. Hát
                  ezekkel volt olyan bizalmas titkos tanácskozásban a vajda?</p>
               <p>- Kifélék? - kérdezte.</p>
               <p>- Ágensek. - Mondta Patócsy kurtán. - Nem látja rajtuk kegyelmed a vörös
                  keresztet?</p>
               <p>- Kurucok?</p>
               <p>- És hozzá követek! Alkudozni jöttek.</p>
               <p>- A vajda szóba áll Nagybotu Lőrinccel?</p>
               <p>- Amint látja, öcsém.</p>
               <p>- Ohó! - indult meg Imre gyorsan és félrevonva az ajtókárpitot, belépett.</p>
               <p>János a medvebőrös heverőn nyujtózott. Épp egy tele billikomot üritett fenékig,
                  mikor a ponyva összecsapódott.</p>
               <p>Félig nyitott szemmel odanézett.</p>
               <p>- Nos? - kérdezte.</p>
               <p>Imre meghajolt tisztelettudóan.</p>
               <p>- Vajda, a kurucok bevették magukat a bihari Földvárba. Előttük állok az
                  előhadakkal. Azt tanácsolnám, hogy ne engedjük őket berendezkedni. Alkudozni is
                  kár velük, mert csak időt akarnak nyerni.</p>
               <p>- Ugy. - Bólintott János. És a feje a mellén maradt. - Szép, szép. De ne siessünk
                  talán. Várjunk egy kicsit. Hátha sok is volt már a vér? Nem gondolja kegyelmed? Én
                  hivő ember vagyok és rettegem az Örökkévaló itéletét. Félem az Istent.</p>
               <p>Elhallgatott. Merev szeme mintha nem is látta volna a félig lehullott, kékes
                  szemhéjjak alól az előtte állót. Mint aki megsiketült, ugy nem felelt többé a
                  hozzáintézett kérdésekre. Válla lassan lejjebb siklott, mig egyszerre a heverőre
                  hullt. Elterült egész hosszában s ugy maradt mozdulatlanul. A szája szaggatott
                  szókra nyilt, mint aki álmában beszél.</p>
               <p>- Igen... Az... Csak most fáradt vagyok... Pihenni... - Dadogta és a szeme
                  elfordult a sátor mennyezete felé.</p>
               <p>Imre vállatvont s kifele indult.</p>
               <p>- Ez ittas. - Mormolta.</p>
           <milestone n="30" unit="startSubChapter"/>
               <p rend="head">XXX.</p>
               <p>János egész éjjel ugy feküdt a heverőn, ahogy odazuhant. Fejénél szövétnek égett,
                  kékes fényt vetve a viaszosan tündöklő arcra. A szövétnek mellett ezüst tálak
                  álltak, tele sültekkel, gyümölcsökkel.</p>
               <p>A vajda szünet nélkül evett. Evett és ivott, olyan mohósággal, mintha az éhenhalás
                  elől menekülne. Hajnalig váltották a fogásokat, meg a kupákat. Akkor aztán mély
                  álomba merült. Azt se hallotta már, mikor püspöki felől megharsantak a kürtök.
                  Pedig Patócsy Máté hangászai ugyancsak derekasan felelgettek rá.</p>
               <p>Imre egy pillanat alatt serkent talpra. Kidörgölte szeméből az álmot és kilépett a
                  sátrából. Háttal az oszlopnak támaszkodva nézett merőn a fehér szalag módjára
                  kanyargó széles ut felé.</p>
               <p>Nagy fegyveres csapat közeledett onnan zászlólengetve.</p>
               <p>Nem hitt a szemének.</p>
               <p>Jól lát? Igazán kardot tartó medve volna az a cimer azokon a kék-fehér lobogókon?
                  És az a nyulánk, karcsu férfi ott a táncoló fehér csődör hátán, az kicsoda?</p>
               <p>Egy darab a multjából, a boldog és derüs tegnapból. A visszahozhatatlanból!</p>
               <p>Földbe gyökerezett a lába, mintha egyetlen lépés felkölthetné ebből a boldog
                  révületből. Pedig most már nyüzsgött körötte az egész tábor és kiáltozott minden
                  torok:</p>
               <p>- A királyi seregek! Vivát Tomory Pál! Vivát Tomory Pál!</p>
               <p>Csak akkor mert hinni, mikor a buzavirág-kék dolmány a dolmányához simult s az a
                  régen nélkülözött erős baráti kéz megszoritotta az övét.</p>
               <p>- Testvér!</p>
               <p>A két férfi hosszan nézte egymást, mintha esztendők mulasztását egyszerre akarnák
                  pótolni. Imrét olyan erővel rohanta meg az öröm, hogy elfelejtett tábort,
                  kurucokat, Patócsyt és mindent. Egyre Pált szorongatta, tuszkolta a sátrába,
                  mintha attól félne, hogy elrabolják tőle.</p>
               <p>- Hogy kerülsz te ide?</p>
               <p>- Zápolya előhadait vezettem, pajtás.</p>
               <p>- Te is?</p>
               <p>Imre sugárzott. Észre se vette, hogy Tomory arca zavart és hogy nyugtalanul pillog
                  a szeme. Vidáman tette hozzá.</p>
               <p>- Hát akkor hol késtél eddig?</p>
               <p>- Egy kis vargabetüt csináltam időközben.</p>
               <p>- Miért?</p>
               <p>- Inkább ugy kérdeznéd, hogy kiért? Teérted, Imre. Még Temesvár alatt vettem a
                  hirt, hogy Váradra szorultál. Azt is hallottam, hogy Kőrösszeg elesett.</p>
               <p>Imre barna-piros arca elfakult az inge bodráig.</p>
               <p>- Mit beszélsz? Kőrösszeg elesett? - mondta akadozva.</p>
               <p>Pál bólintott.</p>
               <p>- Ugy van, pajtás, fájdalom.</p>
               <p>- De hiszen ottmaradt Csáky István? Ott maradtak a szalontaiak, sarkadiak,
                  kölesériek is!</p>
               <p>- Szélfogó az orkán ellen!</p>
               <p>- Pál!</p>
               <p>Tomory maga mellé karolta a rászakadt fájdalmában lázadozó embert.</p>
               <p>Levonta a tábori nyoszolya szélére.</p>
               <p>- Nézd, - szólt kisvártatva. - Ez, amilyen szomoru, épp olyan érthető dolog.
                  István comes tulszigoru volt a jobbágyaival. A keménység most megbosszulta magát.
                  Röviddel rá, hogy te eljöttél, ellene zudult az egész kőrösszegi tábor. Két hétig
                  tartották magukat az elavult várban. Hanem a védősereg nagyon kevésnek bizonyult
                  annyi tenger néphez. Akkor egy csapat a menekült nemesekből megpróbált kitörni,
                  hogy Váradról hozzanak segitséget.</p>
               <p>- Egy se jutott be hozzánk. - Fordult el Imre.</p>
               <p>- Nem, mert a parasztok körülfogták és mind felkoncolták őket. De a védelem is
                  meggyöngült ezzel a veszteséggel. Röviddel rá a kurucok bevették a sáncot és
                  megrohanták a várat.</p>
               <p>- Rettenetes öldöklés lehetett!</p>
               <p>Tomory sóhajtott.</p>
               <p>- Ott bizony külön kellett megvivni minden ajtót és ablakot, ugy haladtak
                  szobáról-szobára. Végezetül már csak az öreg donjon maradt és benne, akik még
                  éltek. Percek kérdésének látszott, hogy ide is betörnek. És ekkor jött egy
                  regiment, csupa rémekből. Egy csomó csonka, béna. Kinek a karja hiányzik, kinek a
                  lába. Az első sor halálfej. Ezeknek nincs orra.</p>
               <p>- A Lazaretum!</p>
               <p>Pál igenlően intett.</p>
               <p>- Hallom, hogy ti gondoztátok őket Cilikével. Hát most ők akartak segiteni nektek.
                  A kisértet csapat élén béna vezér, fájdalmakban megrokkant beteg árnyék, akit ugy
                  kellett a lovára szijjazni. Szablyáját a balkezében tartja.</p>
               <p>- Apám! - jajdult fel Imre.</p>
               <p>Tomory átölelte a megvonagló vállakat. Most már egyfolytában beszélt.</p>
               <p>- Igen, a te győzedelmes hős apád, Imre. Ettől a fölmentő seregtől jobban
                  elhátrált a kuruc, mint a pokol minden ördögétől. A kezét se merte ráemelni senki.
                  Az öreg vezér pedig át a sáncon, belovagolt a várba. Kézenfogva hozta ki Csáky
                  Cilikét és a többi bent-szorultat. Átvitte mind hozzátok, Palotára. Miklós deák
                  meg a kőrösszegi biró testőrséget álltak, hogy bajuk ne essék. Ott is maradtak
                  mindvégig Palotán s harcoltak becsülettel.</p>
               <p>- És Csáky István bátyám?</p>
               <p>- Ott esett el a kastély kapujában. Se kardhoz, se más fegyverhez nem nyult egész
                  ostrom alatt. Egyetlen ólmosvégü kutyakorbács volt nála, azzal védte a
                  bejáratot.</p>
               <p>Pál elhallgatott. Majd hozzátette:</p>
               <p>- Eggyé lett a fészekkel, amit védett, daccal, uri büszkeséggel. Az az érzésem,
                  hogy ő maga kivánta igy.</p>
               <p>Nehéz csend támadt. Tomory némán bámulta a köröttük nyüzsgő tábort. Várta, mig
                  Imre élővé mozdul. De jó időbe telt, mig a széles vállak megrebbentek és az ébredő
                  lassan fölemelte a fejét.</p>
               <p>- Azt mondtad, hogy Miklós deák ott harcolt Palotán.</p>
               <p>- Azt.</p>
               <p>- Eszerint hát Palotán is harc volt?</p>
               <p>- Igen. Csakhogy nálatok nem a bihari fölkelők jártak. Mikor Dózsa vert hadai
                  Biharba özönlöttek, a rettenetes dúlásban Palota se kerülhette el a sorsát. Ostrom
                  alá vették. A külső épületeket s amit lehetett, mind lerontották, fölperzselték.
                  Bizony, maga a kastély is megszenvedett. Hanem azért áll, rendületlenül!</p>
               <p>- Azt mondd, hogy mi lett a bentvalókkal! Mi lett az apámmal?</p>
               <p>- Boldog volt, Imre. - Felelt Tomory megizzott hangon. - Ujjászületett,
                  megelevenedett. Bent ő maga vezette a harcot. Nem lehetett megtagadni tőle.
                  Fölvitték a szakáll-száritóra, ahol olyan szivesen tanyázott mindég. Innen
                  vezényelte a pattantyusait és verte vissza egyik támadást a másik után. A kurucok
                  nem birtak Palotával. Végül magának a vezérnek kellett beavatkoznia. Személyesen
                  vitte rohamra az embereit. Hasztalan az is.</p>
               <p>- Nagybotu Lőrinc?</p>
               <p>- Igen, És akkor érte a golyó édesapádat. Ugy halt meg boldogan, győztesen, Várad
                  felé fordult arccal.</p>
               <p>- Meghalt?</p>
               <p>Mintha rugó lökte volna fel, szökött talpra Imre. Két lépéssel kint termett a
                  sátorból. Alig ért a nyomába Tomory, mikor már lovon is ült. A strázsa riadót
                  fujt.</p>
               <p>- Előre!</p>
               <p>A többi szinte pillanatok alatt történt. Az emberek csak akkor eszméltek magukhoz,
                  mikor már vágtattak is, sürü gomolyagban kavarogva. A palotaiak, a Csákyak, a
                  váradiak, Patócsy ur legényei, összekeverten Tomory csapatával. A bosszuért lihegő
                  és napok óta elégedetlenkedő katonák mentek vakon a Földvárnak, a gátját
                  szakitott ár vadságával.</p>
               <p>Egy órán belül szét volt verve az egész kuruc tábor. A bihari sáncokat hullák
                  százai boritották és foglyoktól nyüzsgött a rét. Nagybotu Lőrincet vasba verve
                  vitték a vezéri sátor elé.</p>
               <p>A vajda épp akkor ébredt ólmos álmából. Arcán nyoma se látszott többé az előző nap
                  ördögárkainak. Friss volt és üdén fiatal. Nyugodt, finom mosolygás virágzott a
                  szája szélén, mint hajdanában.</p>
               <p>Imrével udvariasan kezet szoritott.</p>
               <p>- Ha igy látta jónak, kedves öcsém, az én számomra nem marad más hátra, mint hogy
                  gratuláljak. A foglyok fölött pedig itélkezni fogok.</p>
               <p>És a szeme éles kristályfénnyel csillant.</p>
           <milestone n="31" unit="startSubChapter"/>
               <p rend="head">XXXI.</p>
               <p>A táborban ünnepre készülődtek. A legénység tisztálkodott. A harcviselt gúnyákat
                  diszruhákkal cserélték föl, a táborverők meg azon buzgólkodtak, hogy a hálaadó
                  miséhez összerótt oltárt zöld gallyakkal minél ékesebbé tegyék. A vajda
                  ragaszkodott hozzá, hogy a Te Deumot még ott a helyt, a táborban megtartsák.</p>
               <p>A tollászkodó emberek közt egyedül Imre nem készülődött. A kitombolt fájdalom után
                  elernyedve, üres nézéssel bámult maga elé. Csak akkor rezdült össze, mikor Pál a
                  vállára tette a kezét.</p>
               <p>- Öltözz, pajtás! Lásd, én már elkészültem!</p>
               <p>- Az uristennek jó vagyok én igy is, - nézett föl Imre és gunnyasztott tovább.</p>
               <p>Tomory hát nem erőszakoskodott, hanem mellé ült csendesen és halkan mondta:</p>
               <p>- Térj magadhoz, pajtás. Ne gyóntasd a semmit. Zavaros időket élünk, nem csak a
                  jövőt, a jelent is sürü köd takarja előlünk. Formálódó világ ez a miénk. Majd ha
                  kialszik a lángja, száz évek multán talán látni fogják, akik utánunk jönnek, hogy
                  milyen részei voltunk a Kozmosznak és mivégre kellettünk.</p>
               <p>Imre szemében fekete zászlókat lobogtatott a visszaemlékezés.</p>
               <p>- Uj cél! - Bólintott keserüen. - Látod, mi lett belőle?</p>
               <p>- Látom. Egy nagy tanulság. Őrizkedj mindentől, ami Zápolya. Kár volt, nagy kár,
                  hogy a keze közé adtad Lőrinc papot!</p>
               <p>- Azt a fenevadat?</p>
               <p>- Igen. Ennek az örjöngőnek itt, akit majd a hősök aureolájával fognak övezni érte
                  a vakok. Az ország szabaditójaként fogják ünnepelni, mikor pedig nem más, mint egy
                  mindenen keresztülgázoló szerencsevadász. Hiu és ingadozó, mint valami asszony,
                  kapzsi és számitó, mint a kalmár s kegyetlen, mint a vámpir.</p>
               <p>Tomory szokatlan szigoruságu szavai végre fölrázták Imrét.</p>
               <p>Csudálkozva nézett fel.</p>
               <p>- Tudod, hogy minden, amit mondassz, kinyilatkoztatás előttem. De ebben az esetben
                  tévedsz. Én jobban ösmerem a vajdát, hisz mellette gyerekeskedtem, mellette éltem.
                  Én tisztábban láthattam, mint te.</p>
               <p>- Mikor? - kérdezte Pál. - Mikor még éretlenek voltatok mind a ketten. Te, egy
                  jóhiszemü gyermek, aki külsőségek után itél, ő pedig egy báb, aki nem tudja, hogy
                  akartatnak és cselekedtetnek vele.</p>
               <p>- És Erdély? - vetette ellen Imre.</p>
               <p>- Ott csakugyan mutatott nagy képességeket ez az ember. Tartós jó befolyással
                  lehetett volna is valamivé gyurni a puha szláv sarat. De a mi befolyásunk megszünt
                  és János a Tescheni karvaly ketrecében érte meg azt a forduló pontot, ami a
                  bontakozó férfi jellemét kiformálja. Nincs mit kezdeni vele többé.</p>
               <p>Imre felütötte a fejét.</p>
               <p>- Másodszor hallom már. Patócsy is ugyanezt mondta.</p>
               <p>- És igazat szólt. Őkegyelme látta meghalni Dózsa Györgyöt.</p>
               <p>- Hát Dózsa meghalt?</p>
               <p>Imre számára ma a gyászos meglepetések ideje járta. Most hallotta először a hirt
                  és komor várakozással függesztette tekintetét Tomoryra.</p>
               <p>Az igent intett.</p>
               <p>- Temesvárnál kivégeztette Zápolya. A cigányhóhérok maguk elborzadtak a saját
                  munkájuktól. A pokol fantáziája kellett ehhez a szörnyüséghez! A bakók ágast
                  ástak a földbe, elé tüzes zsellyeszéket tettek és az övig meztelen óriást
                  ráültetve, az ágashoz kötötték. Egy vas szájkosarat, amilyet bivalyokra szokás
                  tenni, parázson izzitva a fejére boritottak koronának, kezébe tüzes vasbotot adtak
                  jogarnak. Igy gunyolták a »parasztkirályt«. Háromszor hevitették ujra a koronát és
                  Dózsa még mindég eszénél volt. Állta az iszonyatos gyötrelmet egy jajszó nélkül.
                  Erre a még élő kilenc főemberének kegyelmet igért a vajda, ha a vezérük testéből
                  esznek. Nádsip, hegedü és füttyre táncolva haraptak a kiéheztetett nyomorultak,
                  minden fordulás után egyet az élő husból. Négyet belőlük, aki visszaborzadt, ott
                  helyt levágtak. Dózsának egy izma se mozdult. Mindössze ennyit mondott: »Most
                  látom, hogy kutyákat neveltem.« Erre aztán lecsapták a fejét és elküldték, ad
                  perpetuam memoriam, Szegedre. A testét fölnégyelték. Majd ha visszamégy Váradra,
                  már ott láthatod kiszegezve egy darabját a várkapura, annak az embernek, akiben
                  százszor több rátermettség volt egy nemzet vezetésére, mint Zápolya Jánosban, a
                  hóhérjában. Mit tehet róla, ha a rohanó események magukkal sodorták, ha nem
                  engedték mindent végiggondolnia?</p>
               <p>Imre elszintelenedve döbbent Tomoryra.</p>
               <p>- Te ott voltál? - kérdezte. - Láttad mind ezt a szörnyüséget?</p>
               <p>- Nem. Jól tudod, hogy én az előhadakat vezettem. Igyekeztem Lőrinc pap nyomában
                  maradni.</p>
               <p>- Akkor nem is megbizható a hir. Lehet, hogy János kivégeztette az ellenfelét, ez
                  utóvégre a győző joga. De ebben az egész rémhistóriában én nem hiszek.</p>
               <p>- Bár megtarthatnád ezt a hitetlenségedet! - sóhajtott Pál. - És bár hihetném én
                  magam is, hogy amit tett, az nem volt több felháborodásnál, amit a sok ártatlan
                  áldozat pusztulása miatt érzett. Fájdalom, nem álltathatom magam. Mert ha ez igy
                  igaz, akkor a vajdának késedelem nélkül ide kellett volna jönnie, Temesvár után.
                  Hát mért nem sietett? Itt pusztitották Bihart, lángban és vérben állt ez a szép
                  ősi megye. Végigdulhatták háborittatlanul, mert ő ezalatt Lippát, Gyulát és
                  Solymost, Brandenburgi György birtokait dézsmálta, nyugodtan türve, hogy a
                  Nagybotu csapatai tért és időt nyerjenek. Én mondom neked pajtás, hogy apád ma is
                  élne, ha ő nem késlekedik!</p>
               <p>Imre összerándult és némán meredt az utra, ahonnan most fordult ki templomi
                  lobogók alatt a misét szolgáltató Gerlay Ábránffy főesperes ur processziója.</p>
               <p>A menet énekelve kanyarodott le a tábori oltár felé.</p>
           <milestone n="32" unit="startSubChapter"/>
               <p rend="head">XXXII.</p>
               <p>Imre az oltár mellett állt és megzavarodott lélekkel hallgatta a békesség s a
                  szeretet igéit. Értelmetlen káosz volt az, amit magában hordott. A vajda arcát
                  fürkészte, onnan próbált leolvasni valami magyarázatot.</p>
               <p>János karszékből hallgatta az Istentiszteletet. Nyugodt derü ömlött el rajta.
                  Tiszta kék szemében az áhitat mély elragadtatása csillogott. A gömbölyü áll
                  szlávosan gyöngéd, a finom ajkak imát morzsoltak s a fehér kéz összekulcsolva
                  pihent a térdén.</p>
               <p>De amint a pap az Urfelmutatáshoz közeledett, a vajdát egyre jobban elhagyta ez a
                  békés harmónia. Az arc elváltozott, dult és szenvedő lett, s a szétszórt vonásokat
                  valami rémült várakozás élesitette ki.</p>
               <p>- Most figyelj! - sugta Tomory.</p>
               <p>Imre megütközve nézte a talányos gyorsasággal átalakult embert. Hogy a pap az
                  oltár fölé hajolt, János összerándult, mintha ostorcsapás érte volna. Lélegzete
                  ziháló lett és a verdeső pillák alatt ijedt villanásokkal hunyorgott a tekintet.
                  Mikor a szentség lassu méltósággal a magasba emelkedett, a vajda hangosan
                  felnyögött s reszkető kézzel eltakarta a szemét. Az ujjak fölött nagy
                  veritékcsöppek gyöngyöztek és végiggurultak a behorpadt halántékon. Aztán
                  mozdulatlanná dermedt, mint a villámsujtott.</p>
               <p>Tomory intett a szemével:</p>
               <p>- Temesvárott is jelenést látott. Dózsa máglyája füstjében a Szüz Mária képe
                  mutatkozott meg előtte. Azóta nem tud a Szakramentumra nézni, - mondta. - Ilyenkor
                  megvakul és összeroskad.</p>
               <p>Csakugyan, a vajda szinte élettelenül hevert a zsellyén.</p>
           <milestone n="33" unit="startSubChapter"/>
               <p rend="head">XXXIII.</p>
               <p>A portyázó csapatok üres kézzel tértek vissza a bihari táborba. A vidék nyugodt
                  volt és néma. Nem maradt itt már se pusztitó, se pusztitani-való, semmi. A lovasok
                  csöndes ügetéssel haladtak a tábor felé vezető uton. A két barát hangtalan
                  poroszkált egymás mellett. A Földvár előtt Imre megrántotta a kantárszárat.
                  Hirtelen megállt.</p>
               <p>- Te még láttad édesapámat ugye? - kérdezte.</p>
               <p>- Még élt, amikor én megjöttem a felmentéssel. Ott voltam a testamentumnál is,
                  tanuként.</p>
               <p>- Végrendelkezett?</p>
               <p>- Igen. Meghagyta, hogy a papotoknak örökös otthona legyen Palotán. A vén
                  Mátyásnak élete fogytáig kenyere és szabad telke. Miklós deáknak, a kőrösszegi
                  birónak és a köleséri papnak grácia adassék. Aztán rólatok rendelkezett. A
                  dominiumot egész rád hagyta, csak Palotát szánta Péternek, hogy a két árva együtt
                  maradhasson.</p>
               <p>- Két árva?</p>
               <p>- A nagyasszony meg Cilike. Ezért akarta, hogy Palotával házasitsd ki Pétert.</p>
               <p>Imre kicsit megzökkent a nyeregben.</p>
               <p>Tomory csudálkozva nézett rá.</p>
               <p>- Te talán észre se vetted, hogy a két fiatal szereti egymást? Pedig ugy mondják,
                  hogy gyerekkorból való história. Igaz, te messzi jártál akkor, amikor
                  szövődött.</p>
               <p>Imre nem felelt. Csöndes poroszkálva megindult. Bihar alatt jártak már, mikor
                  ujból megszólalt:</p>
               <p>- És Cilike beleegyezett?</p>
               <p>- Nem értelek pajtás, - lepődött meg Tomory. - Kész örömest! És te megütközöl
                  ezen?</p>
               <p>Imre elfordult.</p>
               <p>- Nem. Csak váratlanul ért a hir. Ennyi az egész.</p>
               <p>Bealkonyult, mire a tábort elérték.</p>
           <milestone n="34" unit="startSubChapter"/>
               <p rend="head">XXXIV.</p>
               <p>A tábor szokatlanul élénknek látszott. A katonák jöttek-mentek, a markotányos
                  szekerek körött pedig csobolyókkal mérték a bort.</p>
               <p>- Ezek áldomást isznak, - mondta Pál. - Ugyan mi nap lehet ma?</p>
               <p>- Kisasszony havának tizedik napja, tüzes Szent Lőrinc, - felelte Imre. - Szegény
                  apám névünnepe.</p>
               <p>Pál az ajkába harapott.</p>
               <p>- Bocsáss meg, ha kiméletlen voltam!</p>
               <p>És oldalt igazodott, hogy amaz leszállhasson a nyeregből.</p>
               <p>Gyalog indultak a vezéri sátor felé. De a nép sürün állt, egymás hegyén-hátán, az
                  utat háromszoros kötéllel tartották elzárva a katonák. A két főtiszt hát oldalt
                  került, innen próbálkoztak. Ez se ment könnyen. A tábor-piac irányából keserü
                  párát sodort feléjök a szél.</p>
               <p>- Ugyan mi a csodával tüzelnek ma ezek a markotányosok, - köhécselt Tomory. -
                  Elviselhetetlen a büze. Nem érzed, milyen orrfacsaró? Mint a nedves tőzeg.</p>
               <p>Imre nem tudott felelni. Egy erősebb szélcsapás egyenesen az arcába verte a
                  füstöt. Ő is köhögni kezdett.</p>
               <p>A vezéri sátor előtt aztán megértették a csődület okát.</p>
               <p>A térség közepén magasra emelt »verő« parázslott. A máglya fölött vasrostély.
                  Rajta egy vonagló hustömeg, ami ember lehetett valaha, mig a gyötrelem állati
                  vadsága le nem törülte homlokáról az Isten képére való hasonlatosság jegyét. Az
                  eltorzult arc föl-földobódott kinjában és a feketére vérzett szájon minden
                  hörgésnél sürü barna füst gomolygott ki.</p>
               <p>A jövevények megdermedve kövültek egyhelybe. A lassu tüzön piruló ember Mészáros
                  Lőrinc volt, a nagybotu ceglédi pap, a szétvert kuruc sereg bihari vezére és vele
                  szemben, trónszerü emelvényen, ott ült a vajda!</p>
               <p>Ünnepelte tüzes Szent Lőrinc napját...</p>
               <p>Idő telt, mig Imre az elváltozott arcban Jánoséra ismert. Azok a kihólyagosodott
                  szemek, a sárga fényben veritékező homlok, a fájdalmasan lefelé szoruló, csöndesen
                  szivárgó ajkak: mindez annyira emlékeztette valakire! Hol látta ő már ezt az
                  ördöngös révületet?</p>
               <p>A vajda merevvé feszült testén most átütött egy delejes rándulás. A sürü szőke
                  pillák ernyedten hulltak alá.</p>
               <p>Imre majdnem fölkiáltott.</p>
               <p>Ebben a pillanatban egy kép jelent meg előtte, hirtelen világossággal. Saját magát
                  látta a karszékben ülni és fölé egy másik arc hajolt, ugyanilyen szőke, hosszu
                  pillákkal, ugyanezzel a szenvedő vonással a lefelé hajló ajkak körött, ugyanezzel
                  a viaszos fénnyel.</p>
               <p>Borbála arca volt ez az arc! Zápolya Borbáláé, amint a tőrt próbálgatja az ő
                  mellében, valahol a multak régmult messzeségében, Szepesváron.</p>
               <p>Egyszerre libbent föl előtte a rejtelmek függönye.</p>
               <p>Egy elitélt faj gyötrelem-éhsége nyilt ki lázas bünrózsákkal ebben a két beteg
                  lélekben, hozva az apából a harcos kegyetlenséget, az anyából pedig a végzetes
                  értelmet, ami minden kárból hasznot és minden szenvedésből gyönyörüség-vámot
                  tudott szürni. A tul rohamos lendülés, a testi erő s a szellemi kiteljesültség
                  katasztrofálisan gyors egymásba-rontása volt ez a két lázvirág, akik a kinok
                  inyencségével habzsolták elfajzott örökségük szörnyü torát.</p>
               <p>És ebből az emberből koronázzanak átkot az ő vakká ködösödött szemü népének? Még
                  egy ország nyögje a megcsufolt természet kérlelhetetlen bosszuját? És éppen ő
                  segitse hozzá, aki magán próbálta ki a könnyek izét és a saját sebeinek
                  mélységével tanulta megmérni a fájdalom nagyságát, amit ezek a kezek osztani
                  tudnak?</p>
               <p>Hirtelen megragadta Tomory karját.</p>
               <p>- El innen, ebből a pokolból!</p>
              
               <p>A markotányos szekereknél ott állt még a két fölnyergelt ló. Vad vágtatással
                  iramodtak neki a langyos nyári éjszakának. Kisasszony havának millió
                  csillaglámpása sziporkázva világitott előttük. A letiport mezők, az üszkös
                  majorházak elomlott falai, az élet és reménységek letarolt rétjei aludni
                  látszottak az ezüst islógos kék szemfödél alatt. Palotánál a hold is kibukkant a
                  bárányfelhő közül. Dermedt fénye rávilágitott egy égett ház füstös falaira.</p>
               <p>A hajlékon nem volt tető, az ablakok helyén kormos üregek tátongtak, mint az
                  enyészet megannyi éhes, fekete szája.</p>
               <p>A szegény-azilumnál jártak. Kapuján a rézveretes betük még most is ott
                  hirdették:</p>
               <p>»Anno Domini 1514...</p>
               <p> Isten dicsőségére.«</p>
               <p>Imre kurtán fölnevetett.</p>
               <p>- Látod?</p>
               <p>- Látom.</p>
               <p>- A kezdet és a vég. Hiu célok, hasztalan vivódások, üszök és temető! Elvész az a
                  nép, amelyik nem ösmer hálát, tekintélyt! Elvész az a nép, amely taglót csinál a
                  keresztből, hogy egymást ontsa vele! Nincs itt mentség többé. Nincs itt remény
                  se.</p>
               <p>Tomory fölemelte a fejét. A hold fehér fényében szinte világitott ez az arc, mint
                  a prófétáké.</p>
               <p>- De van, - mondta szilárd hangon, mely ugy csengett a halál-álmát alvó mezőn,
                  mint az ezüst kürt ébresztője. - Van egy gyönge szikra, pajtás. Álljunk mellé,
                  szitsuk, óvjuk, akkor szép, erős jövő lesz az. Tűzoszlop, ami vezet a pusztai
                  vándorlásunkban.</p>
               <p>- A gyermek?</p>
               <p>- Igen, Ludovicus.</p>
           <milestone n="35" unit="startSubChapter"/>
               <p rend="head">XXXV.</p>
               <p>Palotán csak egy napot időztek. Csak annyi időt, mig a sirbolt ajtaja előtt egyet
                  fohászkodni, két reszkető öreg kezet megcsókolni és a szétdult fészket följárni
                  lehetett.</p>
               <p>Mikor ez megtörtént, Imre magához hivatta a fiatalokat a régi tanulószobába.
                  Összehajtott pergamenlapot tartott a kezében, azt nyujtotta Péternek
                  üdvözletképp.</p>
               <p>- Nézd öcsém, - szólott. - Itt van a hitlevél, ami rádruházza valamennyi bihari
                  dominiumunkat. Én magamnak Szőreget tartom, Szeged mellett. Mától kezdve te vagy
                  az ur itten, én csak vendég, aki néha-néha majd kopogtatok az ajtótokon
                  bebocsáttatásért. Azon az ölelésen kivül, amit tőletek várok, ne kössön ide többé
                  semmi. Ugy kivánom! - emelte meg a hangját, látva, hogy Péter tiltakozni
                  készül.</p>
               <p>- Kegyelmed itthágy bennünket? - riadt föl Cilike is és izgalmában forgatni kezdte
                  az ujján fénylő karikagyürüjét.</p>
               <p>- Csak elmegyek hugom, ennyi az egész. Ti pedig gondozzátok helyettem is
                  édesanyánkat, meg azt a sirt... A templomot Péter, állittasd helyre és abban Fülöp
                  atyusnak lakása legyen. Aztán legyetek jó, de nálam szigorubb és javakban
                  mértékletesebb gazdái annak a népnek, amit a gondjaitokra bizok és éljetek nagyon
                  boldogan.</p>
               <p>- Csókold meg bátyánkat, - tolta előre Péter, maga is könnyezve, a zokogó
                  leányt.</p>
               <p>Hanem Imre csak a kezét nyujtotta.</p>
               <p>- Majd átadod te az én részemet is.</p>
               <p>Mintha meggörnyedt volna egy kicsit az a két vasból vert váll, mikor kifordult az
                  ajtón...</p>
           <milestone n="36" unit="startSubChapter"/>
               <p rend="head">XXXVI.</p>
               <p>A tornácon csöndes ember-árnyékot talált, irásba merülten. Mögéje lépett és a
                  kiteritett árkusokba pillantott.</p>
               <p>A Lazaretum rendszabályai voltak azok s a hajlotthátu, galambfehérre őszült férfi,
                  Miklós deák.</p>
               <p>Vastag ludtollal szorgosan karmizsált a papiroson. Szavakat huzgált ki és másokat
                  irt helyettük. A »követel« fölé határozott betükkel karcolta: »instáll alásan«.
                  Az »emberjogok« fölé »irgalom« kerül. Meg egy nagy kövér könnycsepp a gyulladt
                  szemekből.</p>
               <p>Imre megtétovázott egy pillanatra. Aztán összeszedte magát és kezet nyujtott a
                  billegőfejü vén diáknak.</p>
               <p>Az volt az érzése, hogy ezzel az irgalommal meg ő tartozik, cserébe azért a
                  könnyért ott a papiroson.</p>
              
               <p>A história-rovók csudálkozva forgatják kezükben azt az okmányt, mely Ulászló
                  aláirását viselve, nagy királyi pecsétje fölött, igy kezdődik:</p>
               <p>»Gratia cruciatis...«</p>
               <p>A köleséri pap, a kőrösszegi biró, meg Miklós deák kegyelmi irata ez, az egyetlen
                  kegyelem, melyet az irgalmatlan megtorlásnak ez a rémkora a borzadó utódok számára
                  hátrahagyott.</p>
              
               <p>Százezer ember, százezer magyar pusztult el a kuruclázadással.</p>
               <p>Micsoda sereg lett volna ez, ha nem a gyülölet, hanem a lelkesedés sodra viszi?
                  Vajjon nem lett volna-e elég erő arra, hogy megállitsa a végzet kezét, mely már
                  ott munkált mindenben és mindenkiben, rettegővé borzolva a szunnyadó ösztönöket,
                  felköltve a babona khiméráját és megszólaltatva a sötét sejtelmeket, melyek a sok
                  összekuszált fonál közül a sors hálójából szabadulni igyekeztek? Nem lett volna-e
                  elég kemény lefogni a fátum markát, mely keletről lassan kinyult a bünös nép felé,
                  aki egymást rikatta, marcangolta, mialatt a török Magyarország elpusztitására
                  fegyverkezett?</p>
               <p>Késő kérdés és késő bánat! Hibára halmozott hiba az a végzés is, ami a szaggató
                  gyötrelem vad, életösztönös felágaskodása után még szögesebb jármot és még
                  nehezebb terhet rakott a paraszt nyakába. Adóját, dézsmáját, robotját fölemelték,
                  egyetlen még meglevő jogát, a szabad költözködést elvették és aki a bitófát,
                  nyársat, karót vagy máglyát elkerülte, az megmaradt a fölperzselt falujában örök
                  rabszolgának.</p>
               <p>Eddig csak a főnemesség és a nemesség gyülölködtek egymásra. Most itt volt
                  harmadiknak a magyar nép kilenctizede, a paraszt, aki feneketlenül gyülölte mind a
                  kettőt.</p>
               <p>És ugyanaz az országgyülés, mely meghozta a kor legtragikusabb jogfosztó
                  törvényét, látta először a magyar jogérzék és jogtudomány örök dicsőségét, a
                  Tripartitumot.</p>
               <p>És mind a kettőnek ugyanaz volt a szerzője.</p>
               <p>Verbőczy István.</p>
           <milestone n="37" unit="startSubChapter"/>
               <p rend="head">XXXVII.</p>
               <p>A két csöndes ember jól beillett társnak a budavári árnyak közé. Ulászló napja
                  végleg bealkonyult. Alig maradt annyi ideje, hogy élete egyetlen müvét, a kettős
                  házasságot gyermekei és Miksa császár unokái közt elgyürüzze s velük elszerződje
                  Szent István országát is a Habsburgoknak.</p>
               <p>Mikor az ünnepélyről, Wiennából hazajött, ágynak esett és 1516 Böjtmás havának 13.
                  napján megcsendült sirósan a budai várkápolna lélekharangja.</p>
               <p>A király magához kérette régi hü szolgáját, Bakács Tamás primást.</p>
               <p>Forró szájával lihegve mondta:</p>
               <p>- Dusa moj, ütött az óra.</p>
               <p>- Milyen óra felség?</p>
               <p>- A szabadulásé, dusinkó. Anka vár reánk, fölséges hitvesünk. És mi szivesen
                  megyünk. Oh, szivesen! Csak előbb az édes Jézussal szeretnénk megbékélni. Gyóntass
                  meg, öreg szolgánk. Tudod, a prágai dolgok nagyon nyomják a szivünket...
                  Beatrix!... Nem lett volna szabad. Az a komédia a szent házassággal... Ma már
                  tudom, hogy bün volt. Későn. Ő Ischiában, én itt... Egyedül. Jaj, kedves felünk,
                  szomoru ez nagyon.</p>
               <p>A délutáni nap megsiklott a primás fehér haján. A gőgös fej lehorgadt és
                  valahonnan mélyről, a jobb emberi érzések rejtekéből felsirtak a komor igék.</p>
               <p>»Confiteor Deo Omnipotenti...«</p>
               <p>A két erőszakos ököl a domboru mell boltozatára hullt:</p>
               <p>»Mea culpa, mea maxima culpa...«</p>
               <p>Ulászló meggyónt, megáldozott alázatos szivvel. Fölvette a haldoklók szentségét
                  is. Aztán György grófot Lajosért küldte. A kis Anna akkor már messze Stiriában
                  volt, német szóra, Habsburg-nevelőben.</p>
               <p>Lajos a két legkedvesebb tanitómesterével, Tomoryval és Czibak Imrével a szomszéd
                  teremben várakozott. A kék szoba volt ez, Anna királyné egykori otthona. A butorok
                  most is ugyanazon a helyen álltak, minden változtatás nélkül, mint hajdan. Csak a
                  szuperlát kék szinét szivta meg a nap, majdnem fehérre, meg az imazsámolyról
                  hiányzott az ájtatoskodó.</p>
               <p>Imre a szétdult ágy fölé hajolt.</p>
               <p>- Parancsol felség?</p>
               <p>A beteg a pillátlan szemével intett.</p>
               <p>- Te erős vagy. Tartsd ide nekünk Ludovicust.</p>
               <p>Imre átkarolta a tizesztendős, fejlett, szőke fiucskát és odaemelte a haldokló
                  szájához.</p>
               <p>Ulászló vértelen ajkai megpihentek a domboru homlokon.</p>
               <p>- Fiam, - sugta elhaló hangon, - tartsd tiszteletben az emlékünket és legyél jó.
                  Jó ember, jó király. Jobb, mint mi voltunk.</p>
               <p>Könnyek lepték el az arcát. Intett Imrének.</p>
               <p>- Köszönjük nektek kedves hiveink... És kérünk, szeressétek őt helyettünk is.</p>
               <p>A fénytelen szemek lecsukódtak. A sorvadt test hevesen megvonaglott. Aztán este
                  hét órakor végképp elcsendesült.</p>
              
               <p>Mikor a halott-vivő gyászhintó előállt, hogy a tetemet Székesfehérvárra vigye, a
                  fehér asszony márvány-nyoszolyája mellé ágyazni örökös pihenőre, Brandenburgi
                  György gróf a koporsóra mutatott.</p>
               <p>- A király szeme kinyilt. Vár valakit maga után!</p>
           <milestone n="38" unit="startSubChapter"/>
               <p rend="head">XXXVIII.</p>
               <p>Öt kurta esztendő alig növesztett mohát a székesfehérvári kő-szárkofág oldalán,
                  mikor Bakács Tamásnak is meg kellett hallania a hivó szót. Nyolcvan év sok
                  felelőssége, büne, terhe, megtért az esztergomi kápolna hüvös cintermébe.</p>
               <p>A temetés napján valóságos itéletidő tört ki és egy kósza villám belevágott a
                  primás elárvult budai palotájának kőből faragott cimerébe.</p>
               <p>Izzé-porrá zuzta rajta a faragásokat.</p>
              
               <p>Szaporodtak a temetők és fogytak a bölcsők. A fáradt turáni ér bágyadtan lüktetett
                  Európa érzéketlen testében. A zajos tivornyák megpróbálták ugyan elkábitani a
                  Végzet szavát halló füleket, de a szemek könnyesek maradtak és sóhajtások szele
                  hajtotta az idők nagy, fekete malmát, melynek kövei közt a Hétvezérek vetése
                  őrlődött áldozati kenyérré, a mohácsi gyászoltárra.</p>    
            </div>
         </div>
        <div type="group">
            <head>HARMADIK KÖTET</head>
        <div type="chapter">
            <head>HUNYÓ PARAZSAK</head>
           <milestone n="1" unit="startSubChapter"/>
               <p rend="head">I.</p>
               <p>Az esztergomi franciskánus klastromban elharangozták az ángeluszt. A testvérek
                  kettős, hosszu sora lassan kigyózott a templomból a refektórium felé. A homályos
                  folyosón csak a facipők egyhangu kopogása hallatszik. Elül a noviciusok
                  bandukolnak, hátul a gvardián.</p>
               <p>Egy öles magas, tagbaszakadt fráter a kertből kerül elő. Ez nem tart a többiekkel.
                  Lerakja ásóját, kapáját a szerszámos kamarába és megáll a konyhaajtó előtt. Aztán
                  letérdel. Fennhangon mormolja az asztali áldást. Kis idő mulva megnyilik az ajtó.
                  A kukta-fráter kinyujt egy szilkét, meg egy darab fekete kenyeret. A barát fölkél,
                  meghajtja a fejét.</p>
               <p>- Aki ételt, italt adott, annak neve legyen áldott.</p>
               <p>- Mindörökké, ámen.</p>
               <p>Veszi a szilkét, kenyeret, indul vele a kapubolt felé. Ott leül egy ormótlan
                  kőkoloncra. Az edényt a térde közé fogja, belenéz a szilkébe és sóhajt. Mert
                  nagyon nagy a fráter és nagyon kicsi a szilke... De hát, legyen meg a Mindenható
                  akarata!</p>
               <p>A barát keresztet vet, megtöri a kenyeret és majszolgatja. Majd a szilke szélét
                  emeli a szájához. Aprókat kortyant a rántott levesből, hogy a test követelőző
                  ördögeit leszégyenitse. Vagy talán, hogy valamivel meghosszabbitsa ezt a kurta
                  örömet? Az is lehet.</p>
               <p>Megint a kenyérhez nyul, a szilkét ölébe teszi. Felnéz. Nagy esetlen kuvasz kutya
                  hemzseg a lába előtt. Fölhuzza az inyét, vigyorog. Söpri a port loboncos
                  farkával.</p>
               <p>- Uúúú, - mondja a kutya.</p>
               <p>A fráter rámosolyodik.</p>
               <p>- Előkerültél, mi? Kevés volt a porciód, ugy-e?</p>
               <p>Talpas csak szapora tüszkölésekkel tudja bizonyitani, ezt a sovány igazságot.
                  Hanem azért a barát elérti igy is. Hja, közös sors, közös szükség!</p>
               <p>Még egyet sóhajt s leteszi a szilkét a földre. A kenyér héjját mind
                  beleaprózza.</p>
               <p>- No egyél.</p>
               <p>A kutya nem takarékoskodik a kortyokkal. Lefetyel buzgón. Hamar végére is ér a
                  kollációzásnak. Megnyalja a száját és néz fényes szemmel a barátra. Megvárja, mig
                  levackol a földre s feje alá gyüri a pokrócot. Akkor a lábához kanyarodik
                  melegitőnek. Fölfér ez. Hüvösek már az őszi éjszakák. A csillagok is, mintha
                  ködfátyolba takaróztak volna. Pislognak dideregve.</p>
               <p>A fráter bámulja a csillagokat és lassankint elkezd pislogni ő is. Egyre
                  nagyobbakat, sulyosabbakat. Elbóbiskol szépen. Csak arra neszel föl megint, hogy
                  vakkant a kutya. A kapun megkoppan a fa-kalapács. De olyan szerény és csöndes ez a
                  bekérődzés, hogy hallanék is, nem is, ha Talpas ott nem pörlekednék a kapu
                  előtt.</p>
               <p>- Uff! Buff!</p>
               <p>A barátban szeretne még kételkedni kicsit a kényelem. Hanem ez bünös restség
                  volna. Önámitás. Fölkel hát és a kémlelő-lyukhoz ballag.</p>
               <p>- Ki vagy vándor? - kérdi.</p>
               <p>- Fráter Paulusz a nevem, - hallatszik kintről. - Novicius a palotai
                  klastromból.</p>
               <p>- Légy üdvöz, testvér. Kit keresel?</p>
               <p>- Azt a helyet, ami számomra Isten kegyelméből kijelöltetett.</p>
               <p>Az ajtó megnyilt.</p>
               <p>A portásbarát megvakargatta a tonzuráját.</p>
               <p>- Jaj, fráterkám, bizony jól elkéstél. Tudod, hogy ilyenkorra már elülnek a
                  klastromokban.</p>
               <p>- Tudom. Azért talán meghuzódhatnék valahol, mig kivirrad és a páter gvardián elé
                  mehetek?</p>
               <p>- Persze. Itt a fülkém a kapu mellett.</p>
               <p>- És te?</p>
               <p>- Majd itt kint, a kövön.</p>
               <p>- Quod Deus avertat! - emelte föl a kezét a jövevény tiltakozva. - Mit gondolsz
                  testvér! Hogy én a helyedből kiturnálak?</p>
               <p>- Nem tursz ki engem fráter, sehonnan. Nem lakok a fülkében.</p>
               <p>- Hát hol?</p>
               <p>A barát a kapura csapta a reteszt.</p>
               <p>- Zug, fáj a fejem, ha a kövek közt kell lennem. Nem állom én a falat.</p>
               <p>- Ahá! - bólintott az utas. - Akkor te vagy az a sátoros barát!</p>
               <p>- Én.</p>
               <p>- Hallottam hired.</p>
               <p>Amaz sóhajtott.</p>
               <p>- Elég baj nekem a hirem! Ezért vagyok ma is laikus fráter. Eddig az ötödik
                  klastrom, amelyikben próbálkozok. Volt, ahonnan ebrúdon zavartak el.</p>
               <p>- Miért?</p>
               <p>A kapus mélyebbre huzta a kámzsát a homlokán. Borusan felelt:</p>
               <p>- Nem tudok koldulni, se alázkodni. De még kérni se tudok. Ilyenkor mintha valami
                  megfogná a torkom, hogy ki ne gyöjjön belőle a hang. Azt tartják, hogy
                  sátán-szállott vagyok.</p>
               <p>Paulusz árnyéka imbolygott a falon. A fejét rázta.</p>
               <p>- Nem hiszem.</p>
               <p>- Én se. Valamikor katona-ember voltam, bünös lélek, akit most büntet a Teremtő
                  haragja. Ennyi az egész.</p>
               <p>- Ejnye, ejnye, szegény fráterkám!</p>
               <p>- Hagyd csak! - tiltakozott a portás barát. - Penitenciám ez nekem, hogy ne
                  találjam meg a lelkem nyugalmát sehol. Ezen ugyan mink halandók nem
                  változtathatunk. Inkább a vackad hozzuk rendbe. Gondolom, fáradt lehetsz.</p>
               <p>- Nem tagadom.</p>
               <p>- Gyalog jöttél?</p>
               <p>- Kint a szamaram a kalapácshoz kötve. Megköszönöm, ha beengednéd!</p>
               <p>- Persze!</p>
               <p>- Adhatsz neki egy marék szalmát?</p>
               <p>A kapus szabadjára hagyta a vezeték-kötelet.</p>
               <p>- Kicsapom inkább az udvarra. Van itt elég giz-gaz. Ellegelészhet. - Mondta jó
                  lélekkel. - Te magad meg kerülj beljebb, testvér!</p>
               <p>Beléptek a fülkébe. A portás rálobbantott a szövétnekre, aztán visszafordult.
                  Elkerekült szemmel meredt a késői vándorra. Annak is levegőben maradt a segitő
                  keze.</p>
               <p>- Czibak Imre!</p>
               <p>- Pál!</p>
               <p>A kettő állt, egyhelybe büvölten. A nyomott csendben csak a nehéz lélekzetük
                  hallatszott. Lassan elcsitult az is. A kapus fölemelte fejét.</p>
               <p>- Hogy kerülsz ide, Pál? Budán, az udvarnál hittelek.</p>
               <p>- Én pedig téged halottnak.</p>
               <p>- Az is vagyok a világ számára.</p>
               <p>- Mint én.</p>
               <p>- Mint te.</p>
               <p>Mélyet bólintottak. Az arcukról már letünt a meglepődés. Visszanyugodtak
                  szelid-egykedvüeknek. Imre a keskeny deszkapadra vetett egy pokrócot.</p>
               <p>- Nem adhatok jobbat, - szólt mentegetőzve.</p>
               <p>Pál a fejét rázta és halványan mosolygott.</p>
               <p>- Veled tartanék inkább. Hat éve nem hallottam a hangodat.</p>
               <p>- Én se a tiédet.</p>
               <p>- Akkor gyerünk hozzád.</p>
               <p>Imre eloltotta a szövétneket. Kiléptek az udvarra. A kapus visszazsugorodott a
                  kerékvetőre, Paulusz mellé, a pokrócra. Halkan hullt a szava a homály mély
                  medrébe.</p>
               <p>- Az a hir járta, hogy Zápolya legyilkoltatott. Mondják, valaki elárulta volna a
                  terveteket, amit ellene szőttetek tizen, udvari familiáriusok. Hogy leszámoltok
                  vele, amért Ulászló halálakor vértes-sereg élén ment a rákosi gyülésre. János
                  hirtelen eltünt és vele te is. Gondolhatod, hogy mindent fölkutattam érted!
                  Szathmáry György is kerestetett. De ugy nyomod veszett, mint akit a föld nyelt
                  magába. A kis király elsiratott.</p>
               <p>- Nem érdemeltem. Halottnak koporsóban a helye.</p>
               <p>- Keserü vagy testvér. - Pillantott föl Paulusz.</p>
               <p>Amaz a fejét ingatta.</p>
               <p>- Oh nem. Sőt dicsérem az Istent, amiért megengedte, nekem, méltatlannak, ezt a
                  magasztos temetkezést. Mert a bélpoklosok közt volna az én igazi helyem. A
                  becsületem veszett oda, Paulusz! A becsületem!</p>
               <p>- Imre!</p>
               <p>- Igen, igen. Jobban tennéd, ha elhuzódnál tőlem, vagy port hintenél mögém. Az jár
                  nekem. Vagy talán még az se!</p>
               <p>- Csöndesedj, testvér! - tette Pál gyöngéden kezét a felhullámzó vállakra. -
                  Végtelen a Jézus irgalma. Mit vétettél volna ellene olyan nagyot?</p>
               <p>- Megszegtem a szavam. Az adott férfiszavamat, Paulusz! És elárultam a király
                  érdekét.</p>
               <p>- Te?</p>
               <p>- Igen. Futni engedtem Zápolya Jánost, akinek kevély, pártütő fejét rám bizták ott
                  Rákoson. Kockát vetettünk. A sors nem énrám esett, mégis magamnak kértem a
                  megbizatást.</p>
               <p>- Vanitatum vanitas! - mormolta Pál halkan. - Isten nem rád vár, hogy igazságot
                  osszál helyette, testvér!</p>
               <p>De amaz nem hallgatott rá. Folytatta csöndesen maga elé hullatva a szókat.</p>
               <p>- Mikor én Rákoson kerestem, János már utban járt Szepes felé. Én utána! Be is
                  jutottam a várba, adtak kézről-kézre. Szinte toltak János elé. Ott álltam vele
                  szemben. A kezem közt volt, kiszolgáltatva kényre-kegyre. És akkor én elhátráltam
                  dideregve, fogvacogva, mint a kisértetlátó. Egy ujjamat se emeltem föl a bünös
                  ellen. Előttem járt az Ur...</p>
               <p>Pál mélyen meghajolt.</p>
               <p>- Áldott legyen az ő szent neve.</p>
               <p>- Mindörökké ámen. - Sóhajtott a barát és rábólintott. - Két ravatalt virrasztott
                  egyszerre az, akit büntetni akartam. Az egyik koporsóban Tescheni Hedvig asszony
                  feküdt, a másikban...</p>
               <p>- Zápolya Borbála.</p>
               <p>- Igen, - fordult el Imre. - A lengyel királyné.</p>
               <p>Paulusz szeliden ingatta a fejét.</p>
               <p>Tudom. Elvitte a gyermekágyi láz, a második szülöttével, éppen, mint annak idején
                  Candalei Annát.</p>
               <p>- Igy tartja a fáma.</p>
               <p>- Hát nem igaz?</p>
               <p>- Nem, testvérem. Nem igy igaz. Zápolya Borbálát méreg ölte meg. Ugyanaz a méreg,
                  ami Candalei Annát, mikor Lajos királyunkat viselte. És ugyanugy asszony keze
                  keverte a halálos italt, mint akkor. Oh, van igazság, van, Paulusz! Saját kezével
                  bünteti a vétkest. Csak annyi különbség volt itt, hogy Hedvig asszony szerepét
                  most Sforza Bóna játszta a krakói udvarban.</p>
               <p>- Ments meg Uram a gonosztól!</p>
               <p>- És ne vigy minket a kisértetbe, - emelte föl a kámzsáját Imre.</p>
               <p>Aztán hozzátette:</p>
               <p>- A kevély tescheni sasnak egyszerre omlott össze minden terve. Magyarország
                  Ludovicus mellé állt, a lengyel korona pedig elgurult, amint jött. És hogy az
                  igazság teljes legyen, a gyászos munkát betetézte az, aki kezdte, Tomiczky Péter.
                  A fürge szélkakas elsőnek repült föl Sforza Bóna diadalszekerére. A gőgös szivek
                  nem tudják tulélni az ilyen megaláztatásokat, testvér! Tescheni Hedvig elvetette
                  magától bünös életét.</p>
               <p>Meghallgatóztak egy kicsit, mélyen befelé fordulva a sziveik elnyugodott
                  temetőjébe.</p>
               <p>Pál szólalt elsőnek.</p>
               <p>- És János? - kérdezte.</p>
               <p>Imre vállat vont.</p>
               <p>- Hisz mondom...! Ott volt a kettős ravatal lábánál. Én meg itt vagyok.</p>
               <p>Megint elcsöndesedtek, nézték egymást a sötétség fátyolán keresztül. Kis idő
                  multán Imre fölneszelt.</p>
               <p>- Mindez nagyon érthető, Pál. De hogy kerültél te barátcsuhába? Hiszen te nem
                  szegtél fogadalmat, te nem pusztultál ki ugy mindenből, mint én. Neked még voltak
                  céljaid. Országos dolgok vártak rád, nem mint énrám, a semmi. Hogy válhatott meg
                  tőled az udvar?</p>
               <p>A vándor csak legyintett.</p>
               <p>- Udvar...!</p>
               <p>- Igen, gondolom, - felelt Imre. - Az udvar ármánykodása nem szünetel soha. Hanem
                  a te számodra ottmaradt a kárpótlás. A kis király fiatal, ártatlan lelke.</p>
               <p>- Hol van már az az ártatlanság!</p>
               <p>A fráter nagy barna szeme sötét csudálkozásra nyilott.</p>
               <p>- Mit beszélsz?</p>
               <p>- Az igazat, Imre. Ludovicus arra az utra lépett, amelyiken Árva László király
                  haladt. Meglelte ő is a maga Czilley Ulrikját.</p>
               <p>- Brandenburgi György!</p>
               <p>- Igen. A »Markoláb«. Ulászló halála után ő lett az udvar »maitre de plaisir«-je.
                  Körme közé kapta a gyermeket.</p>
               <p>- Az infámis!</p>
               <p>- Az. Tudod pedig, hogy milyen örömöm telt Lajos nevelésében!</p>
               <p>- Tudom. - Bólintott a barát - Szathmáry ur, Bornemissza János, meg jómagam is
                  veled örültünk.</p>
               <p>- Örülhetett annak minden becsületes magyar lélek. Bátor volt a kis ember,
                  igazságos és értelmes. - Sóhajtott Paulusz. - Csak hallottad volna Surianot, Bont,
                  meg Orio Lorenzot, a velencei követet! Nem győzték csodálni. Szentséges atyánk,
                  Leo pápa is magasztalta nagy okosságáért és keresztényi buzgalmáért. Balbi
                  Jeromos, meg Borsody Jakab, a nevelői, nem teltek be a dicséretével és Tandorfi
                  Dittrich prépost uram is joggal büszkélkedhetett a tanitványával.</p>
               <p>- Ki ez a prépost? - kérdezte Imre. - Én nem ösmertem.</p>
               <p>- Nem is ösmerhetted. Azután került az udvarhoz, nyelvmesternek, mikor te világgá
                  mentél. Hat nyelven beszél Ludovicus, ugy, mint magyarul. A királyi tanácsban
                  elnököl a tizéves gyermek! Fogadta a külországbeli követeket és maga döntött az
                  ügyesbajos dolgaikban. Megjelent az országgyülésen.</p>
               <p>- Kész mirákulum! - mormogott a fráter.</p>
               <p>Amaz folytatta:</p>
               <p>- Nem volt abban egy mákszemnyi hasonlatosság se szegény boldogult Ulászlóhoz!
                  Kész, öntudatos férfi-jellem. Hogy lásd, mekkora önbizalom lángolt benne,
                  elmondom, hogy mi volt az első cselekedete, mint királynak! A Szent György-napi
                  országgyülésen történt. A Zápolya-párti urak ugy akarták János kezére játszani a
                  hatalmat, hogy helytartóként javasolták Ludovicus mellé. Akkor az én gyerekem
                  megkérdezi a mellette ülő hercegprimást: Mi is az a »helytartó«? Az, - felel az
                  érsek, - a király és a birodalom felett való ur. - Hát én mi lennék akkor? -
                  Árnyékkirály minden hatalom nélkül. - A fiu odaütött kis öklével az asztalra: - Én
                  nem akarok ilyen király lenni! - kiáltotta. - Elégedjetek meg csak velem
                  egymagammal!</p>
               <p>- Olyan uralkodó igérkezett benne, akinek nevét aranylapra fogja fölvésni a
                  történelem.</p>
               <p>Imre messzi tekintettel bámult maga elé, mintha a távolságból idézné annak képét,
                  akit hosszu idők óta csak az emlékezetéből szinezgethetett.</p>
               <p>- Naggyá fejlődött? - kérdezte.</p>
               <p>Pál helybehagyólag intett.</p>
               <p>- És széppé. Bár az orra vastagabb egy kicsit a kelleténél, meg az ajkai is, de
                  ezeket majd kinövi. Hajlamos rá. Sugár termetü, mint az anyja. Izmai, mint a
                  kötelek. Első a kardforgatásban, jeles a tornán. Mig egyszer azon veszem észre
                  magam, hogy megállt a fejlődése. Nem elég, hogy megállt, hanyatlani kezdett.
                  Megpöttyen rajta a ruha. A nyaka levékonyodik, karja megpuhul. Tornázni se szeret
                  már, mint régen. Erőhatalommal kell odavinni. A lovaglás megviseli, vivni hamar
                  fárad. Az arca megsápad, mindég szomoru és darvadozó. Korholom, elfakad riva, mint
                  az ölbeli buba. De nem közönséges, nem gyermek-rivással ám, testvér! Hanem ugy,
                  hogy vizeskendőkkel kell magához tériteni. És akkor reszket, mint a
                  nyárfalevél.</p>
               <p>- Érthetetlen.</p>
               <p>Imre komoran fülledt maga elé.</p>
               <p>Az éjszakai vándor lemondóan intett.</p>
               <p>- Megértettem én hamar a nyitját! Az a pokol szülötte...! A Markoláb. Olyasmire
                  tanitotta, amitől pedig legjobban kell óvni a növendék gyermeket.</p>
               <p>Süket csöndbe hullt a szó. A kapus fráter mellén magas hullámokat váltott a durva
                  szőrcsuha. És az öklei is, mintha ütésre zsugorodnának.</p>
               <p>- Hiszen rád hallgatott Lajos, - mondta kisvártatva. - Utjába állhattál volna a
                  gonosznak.</p>
               <p>- Fájdalom, nem, testvér. Markoláb lett ott az ur. Hja, a kölyök-kutyát is igy
                  szoktatja magához a falkamester! Én csak madárijesztő lehettem az örökös
                  szigoruságommal, korholásaimmal, ahol a másik a sátán gyönyörüségeinek kapuit
                  nyitogatta. Amelyik reggel legjobban fogadkozott szegény gyermek, délben már a
                  fürdőben dőzsölt a pajtásaival. Kész kárhozat! A német puttánák fényes nappal
                  ki-bejárnak az udvarnál. Kitanitották azt a boldogtalant mindenre, ami
                  testének-lelkének káros! Nem birtam nézni tovább tétlenül. Nem maradt más számomra
                  többé, mint lehajtott fejjel beletörődnöm a változhatlanba. Rajtunk az Isten
                  büntető keze!</p>
               <p>Pál elnémult. A kapus barát elirtózott szemmel révült maga elé, mintha nemcsak
                  hallaná, de látná is azokat a szörnyüségeket, melyek hat év sirbolti nyugalma után
                  igy feltörték a lelke berozsdált lakatját.</p>
               <p>A sötét tekintet megállapodott a jövevényen. Látni lehetett a poros barátcsuhán át
                  is, hogy az a karcsu, nemes ivelésü test nem változott az évek folyamán semmit. A
                  kék szemek szelid derüje a régi, szája körött a teli élet harsány vonása.</p>
               <p>Imre végül se állta szó nélkül.</p>
               <p>- Azért nem egészen értelek, testvér. Hiszen te még mindég megmaradtál magadnak!
                  Élhettél volna kint a világban, messzi az udvar ocsmányságaitól, emelt fejjel,
                  boldogan?</p>
               <p>- Szinte vártam ezt a kérdést. - Mosolyodott el Paulusz. - És nem tagadom, jött is
                  idő, mikor elfelejtettem, hogy fekete vőlegénye vagyok a felső Rendelésnek. Oh, az
                  életösztön nagyon erős! A régi fájdalmak begyógyultak s a szivem megint kinyilt.
                  Megkiséreltem uj jövőt, családot épiteni a romok fölött.</p>
               <p>- Nem találtál viszontérzésre?</p>
               <p>- De igen.</p>
               <p>A barát tünődve simogatta darócköntösét.</p>
               <p>- A második mátkám egy mátyusföldi özvegy... Együtt a násznép, áll már a lagzi,
                  éppugy, mint Putnokon. És az esküvő napján összeesik az asszony. Senki se álmodta,
                  hogy beteg. Nem fájlalta soha semmijét. Vidám volt, mint az Uristen madara. S az
                  arcáról csattant piros életet fekete szörnyüséggé csókolta a pestis...</p>
               <p>- Miserere Dei...! - kulcsolta össze Imre az ujjait és elfordult, hogy amaz ne
                  lássa rajta az irtózatot. Feje mélyen a mellére bókolt. Hallgatott. Hanem a vándor
                  beszélt már, kérdezetlenül is.</p>
               <p>- Vádolhatnál még azzal, hogy elfelejtkeztem a kardról, amit az oldalamon hordtam.
                  Hát tévedsz! Megpróbáltam megtartani minden nyomoruságom után is. Két esztendeje
                  Pünkösd havában elesett Beriszló Péter, a hős veszprémi püspök. Megürült a vranai
                  perjelség, amivel a horvátországi végházak megoltalmazásának feladata jár együtt.
                  Azt hittem, a Teremtő rendelkezése ez. Katonaszerzet, rhodusi lovagrend.
                  Meglelhetném benne a lelkem nyugalmát és a kardom célját is. Legyürtem az
                  idegenkedésemet, még egyszer az életben nekiszánakoztam, fölmentem Budára,
                  Ludovicushoz. Előadtam a bajom, a kivánságomat. Tudod, mit felelt a király?</p>
               <p>- Mit?</p>
               <p>Pál hüvösen mosolygott.</p>
               <p>- Azt, hogy ne zavarjam. Valami arab táncosnőket produkáltak előtte éppen, azok
                  jobban érdekelték, mint az én kérésem. A perjelséget pedig megkapta az az
                  étekfogó, aki a táncosnőket keritette. Megkapta Barát Mátyás, borravalónak.</p>
               <p>- Förtelem.</p>
               <p>Paulusz vállatvont.</p>
               <p>- Mondd inkább, hogy ujjmutatás. Én megértettem s követtem, Ujlakra, a
                  franciskánusok zárdájába.</p>
               <p>- Ahol Capistran János nyugszik?</p>
               <p>- Igen. Ott aztán megtaláltam végre a lelkem békességét és most az Ur kezében az
                  életem gondja.</p>
               <p>A barát elhallgatott. Imre se szólt. Csak a kutya vonitott fel hosszan, a felhők
                  közül kibujó holdra.</p>
               <p>A két fráter keresztet vetett, pihenni tért.</p>
               <p>- Béke veled, testvér!</p>
               <p>- És a te lelkeddel.</p>
               <p>Az ezüstsugaras éjszaka ugy borult rájuk, mint egy végtelen nagy üvegkoporsó
                  átlátszó födele.</p>
           <milestone n="2" unit="startSubChapter"/>
               <p rend="head">II.</p>
               <p>Paulusz már a könyvei közt érte a gvardiánt. Breviáriumot olvasgatott a
                  kiszikkadt, nyurga aszkétaember. Meg kellett várni, mig végez. Akkor összecsukta a
                  könyvét s kitekintett kurtán az igazlátó üvegje fölött.</p>
               <p>Gyors és bizalmatlan volt ez a tekintet. A hustalan ajkak szigoruak és makacs,
                  kemény az áll. A csontos kezek ingerülten tépték föl Paulusz ajánló levelét. A
                  hosszu, inazott nyak kelletlenül imbolygott a sorok után.</p>
               <p>- Nagyon dicsérnek, fráter! Gyanus dolog. Ha olyan kiváló voltál noviciusnak,
                  akkor mért küldtek ide?</p>
               <p>- Hogy tanuljak, atyám - felelt szerényen Paulusz.</p>
               <p>- Qui proficit in artibus et deficit in moribus, plus deficit, quam proficit!
                  Ugyan mire neked az a nagy bölcsesség?</p>
               <p>- Kint a világban Tomorynak hijtak.</p>
               <p>- Ösmerem a neved! - csattant fel a gvardián érdes hangja. - Udvari léhütő voltál,
                  mint a többi lator. Maradtál volna ott, ahonnét a nyakamra küldtek, bajnak! Mert
                  csak hiába vesződök majd veled is. Ugyse maradsz te barát!</p>
               <p>- Tisztelendő atyám, - próbálkozott Paulusz.</p>
               <p>Hanem a szigoru férfiu a szavába vágott.</p>
               <p>- Hallgass! Nem első ember vagy, aki ilyen névvel gyössz hozzám! A magadfajtákra
                  előbb-utóbb valami zsiros beneficium várakozik. Az ördög létrája! Veled se lesz
                  másképpen. De amig itt eszed a kenyeret, addig ösmerd a törvényt és tedd a
                  parancsokat, azt ajánlom! Tanuld meg a szerénységet s az alázatot, legfőképpen
                  pedig el ne fertőztesd az Ur szolgáinak jámbor lelkét a te világi
                  pogányságaiddal!</p>
               <p>A fenyegető hang elült. A gvardián ujból végigmustrálta a jövevényt. Aztán megint
                  kiloccsant belőle az epe.</p>
               <p>- Bizony mondom neked, hogy az ostoba gőggel ugyanugy szemeten végeznéd, mint
                  fráter Emericus, akit manapig se hagyott el a sátán! Én kiverlek a szent falak
                  közül, mint a mi Urunk Jézus kiüzte a kufárokat az ő templomából! Korbáccsal!</p>
               <p>- Atyám, - próbálkozott Paulusz. - Kérlek, hidd el, hogy nem farkasa a te
                  nyájadnak fráter Emericus se! Az éjszaka megosztotta velem fekhelyét, takaróját.
                  Jó a szive és tiszta, romlatlan az ő lelke.</p>
               <p>- És feneketlen a gyomra! - Villant a szurós szem. - Falánk, mint a róka! Meg
                  tudná enni egymaga az egész klastromot, kéményestől! Nem lesz az ilyenből igazi
                  jámbor lélek soha!</p>
               <p>- Elégedetlenkedik talán azzal, amit kap?</p>
               <p>A gvardián belevörösödött felháborodásába.</p>
               <p>- Egyéb se hiányzana! - kiáltott. - Már rég kivülraktam volna a szürét!</p>
               <p>- Próbáld talán szeretettel vezetni őt, - kisérelte szerényen Paulusz,
                  meglágyitani a követ.</p>
               <p>Hanem amaz csak legyintett.</p>
               <p>- Fráter, a szeretet drága ajándéka az Uristennek! Nem arra való, hogy
                  méltatlanokra pazaroljuk. Mert ne hidd, hogy a falánksággal kimerülnének fráter
                  Emericus bünei! Eleintén a munkában, ruházatban is válogatni merészkedett. Mintha
                  bizony volna a Gondviselő szine előtt piszkos munka és a rongyos ruha nem válnék
                  diszére az alázatos léleknek! No, de megtanitottam ezt a dölyfös tévelygőt! Neki
                  kell kihordania az istállók alját, meg a klastrom hulladékát. A cigányt be se
                  eresztjük. Ruhának meg ott vannak azok a köntösök, amiket átutazó zarándokok
                  hagytak itt, mikor ellepték őket a férgek. Ebben a gunyában aztán jól lehet a
                  krisztusi alázatról elmélkedni!</p>
               <p>Ömlött a szó a szigoru férfiu száján és Paulusz meg se kisérelte többé
                  félbeszakitani. Szomorkás nyugalommal bámult maga elé.</p>
               <p>Mit fejtegesse, hogy a szegénység nem föltétlen jár együtt a szennyel és a
                  förtelemmel? Ha lelkét tenné is ki, ez a fanatikus, vas-akaratu ember ugyse értené
                  meg!</p>
               <p>Hanem az ő baráti lelke annál jobban megértette Imrét! Csak most, megaláztatásain
                  át, látott igazán a fájdalmának mély kutjába!</p>
               <p>Közben a gvardián gyakorlati utra terelte a beszélgetést.</p>
               <p>- Nézzük, - szólt, - hogy mi is lesz a dolgod!</p>
               <p>Fölkelt és átment a könyves szobába. Egy csomó pergament markolt a fráter elé.</p>
               <p>- Ezeket fóliánsokba kellene másolni, - mondta. - Tudsz iniciálét fösteni?</p>
               <p>- Megpróbálom.</p>
               <p>- Helyes. Majd Jakab atya utbaigazit. Azt irják a leveledben, hogy értessz a
                  számvetéshez is. Átveszed fráter Bonaventurától a könyveket. Ugyis mindég hibásak.
                  Délutánonkint pedig begyössz hozzám, hogy a szükséges oktatásokat elnyerjed.
                  Helyed a refektóriumban fráter Benedictus fogja kijelölni, ugyanigy a celládat is.
                  Egyéb idődben azzal foglalkozhatsz, amivel akarsz, föltéve, hogy Isten nevében és
                  a te örökké élő lelked üdvösségére munkálsz.</p>
               <p>Paulusz keresztbe fonta mellén karjait és mélyen meghajolt.</p>
               <p>- Nem volna ellenedre, atyám, ha abban az időben, amit számomra szabadon hagytál,
                  a kapus fráterünkkel foglalkoznék?</p>
               <p>- Sőt! Jámbor cselekedetnek tartanám, ha épp az ő társaságát választanád, aki erre
                  legméltatlanabb. Ez alázatos szivre vall. Mindjárt meg is kezdheted a nevelést.
                  Erigy, küldd be a frátert!</p>
               <p>A gvardián áldásra emelte szikkadt kezét. Paulusz megcsókolta és kiment a
                  kertbe.</p>
               <p>Imre az ágyások közt gyomlált. A palántákat öntözgette. Elnézte, a görnyedező
                  óriást. Nem változott az arca, csak éppen a harmincöt esztendő bronzba véste a
                  tejes, fiatal vonásait. De a csuha az megpőtyedt rajta, nem ugy, mint hajdanában a
                  kurtánka! A teste lefogyott, nem maradt rajta egy girát kitevő háj se. Leszikkadt,
                  megércesedett, csupa in és izommá parázslott.</p>
               <p>- Testvérem, - szólalt meg Paulusz, - hivat a páter gvardián.</p>
               <p>- Gondoltam, - pillantott föl a másik. - Van a rovásomon. Hanem akkor gyere,
                  segits eldugni hamar ezeket a palántákat, mert mind elöli a nap.</p>
               <p>- Hiszen visszajössz hamar!</p>
               <p>- Bajosan.</p>
               <p>A két fráter munkának látott, aztán megindultak együtt a klastrom felé.</p>
           <milestone n="3" unit="startSubChapter"/>
               <p rend="head">III.</p>
               <p>A gvardiánt a virágos kertjében találták. Mereven állt az összetipratott ágyások
                  közt, mintha odacsontosodott volna. Két keze a mellén összekulcsolva, szeme tágra
                  dermedve jár földről az égre, meg vissza. Mintha néma vádat küldene az örök biró
                  elé.</p>
               <p>Hogy Emericust meglátta, hirtelen tüzet fogott, mint a puskapor.</p>
               <p>Rálobbant a barátra.</p>
               <p>- Ez is a te müved itt, ördögök cinkosa!</p>
               <p>- Nem atyám, - csillant meg a fráter vasgomb-szeme. - Nem az én müvem, hanem a
                  szamáré. Beszabadult éjjel a kertbe.</p>
               <p>- De te voltál a felbujtó, bünre csábitó kigyó, aki szabadjára engedted!</p>
               <p>Imre lesütötte szemét és hallgatott.</p>
               <p>A gvardián nézett rá, széttépő haraggal.</p>
               <p>- Kevély vagy és dölyfös, aki nem ösmer urat maga felett! Aki jár-kél és ugy
                  intézkedik itt, mint akinek ez lehet! Aki nem kérdez, hanem rendelkezik, mint
                  valami Comes. Hát mi vagy te, kérdezlek? Barát? Ördöngős démonszállott. Az vagy!
                  Supliciumot neked! Plaga! Disciplina! Karcer és bőjt! Takarodj a szemem
                  elől!</p>
               <p>A csontos kéz fölkapta a szőr-övén függő korbácsot és odanyujtotta Paulusznak.</p>
               <p>- Fogjad! A többi fráter már épp eleget kinlódott vele. Ma rajtad a sor, hogy a
                  büntetését kiosszad. Tizenkét plágát mérsz rá a szentatya szándékára! Tarts vele
                  naponta kétszer exhortációt, addig, mig Lucifer el nem hagyja az ő legkedvesebb
                  hajlékát. Minden plága után a penitenciárius kezet csókol neked és megköszöni,
                  amiért segitetted a lelke megmentésében. Ha az Ur lenézne a te fáradságodra, akkor
                  nyilvános bünbánatot fog tartani az összes fráterek előtt. Ha pedig hiába ez is,
                  akkor ki, ki vele innen! Megértettetek?</p>
               <p>Paulusz fakó lett, mint a fal. Ugy összerándult, mintha rajta keresztül hasitott
                  volna az az ólmos korbács. Hanem aztán megemberelte magát és a korbács után
                  nyult.</p>
               <p>- Köszönöm, tisztelendő atyám, hogy rámbizod kegyes szándékod végbevitelét. Ugy
                  érzem, hogy az Ur megvilágositott s az áldását nem vonja el tőlem.</p>
               <p>- Ámen, - szelidült le a haragvó s megáldotta a két térdeplő frátert.</p>
               <p>Azok elindultak a klastrom pincéje felé. Imre mutatta az utat. Tudta ő már jól,
                  hogy merre!</p>
               <p>A nyirkos pincelépcső alatt egy kis dohos cellába nyitott. Rajta tenyérnyi
                  szellőző ablak, azon vasrács. Egyik sarokban szalma-zsup. A levegőben vérszag és
                  tömjén.</p>
               <p>Imre letérdelt a cella közepén. Lehuzta kékfoltos vállairól a csuhát és a fejét
                  megadólag lehajtva várt. De Paulusz nem mozdult. Nedves szemmel nézte azt a
                  korbács-szántott, szép fiatal testet, melyen sötét véraláfutások és félig hegedt
                  sebek éktelenkedtek mindenütt. Aztán elvetette magától a korbácsot. Rávillant a
                  térdeplőre.</p>
               <p>- Csak nem gondoltad, hogy volna a világon akkora hatalom, amiért egy ujjal is
                  megilletnélek? - Kérdezte.</p>
               <p>Megfordult és olyan léptekkel, mintha a fogarasi vár piacát mérné, az ajtó felé
                  tartott. Onnan tekintett vissza megdöbbenve.</p>
               <p>A korbács éles csattanással suhogott. Imre saját kezével mérte magára az
                  ütéseket.</p>
               <p>Aztán fölkelt és magára öltötte a csuhát.</p>
               <p>A két fráternek összecsillant a szeme.</p>
               <p>S ebben az átfutó percben sokkal inkább látszottak álruhás lovagoknak, mint
                  kolduló barátoknak, ahogy fölszegett fejjel kiléptek az ajtón.</p>
           <milestone n="4" unit="startSubChapter"/>
               <p rend="head">IV.</p>
               <p>Fráter Paulusz fáradozásait csodás siker koronázta. A hangtalan, mogorva,
                  ördögszállott lélekre leáradt a béke. Arcára visszaköltözött az igazak jámbor
                  derüje. Nem ült többé sötét tünődésekbe merülten, nem rándult össze, ha szóltak
                  hozzá. Vidáman és gyorsan teljesitett minden parancsot. Néhány hét multán
                  engedélyt is kapott, hogy a templom előcsarnokában megjelenhessen.</p>
               <p>Paulusz kézenfogva vezette a konvent elé a penitenciáriust. Övig mezitelen volt az
                  és a nyakán kötél lógott. Egyenesen a gvardiánhoz intézte nyilvános
                  bünvallomását.</p>
               <p>Tekintete különös tüzben fénylett. Halántékán világitottak az ólmos ablakon
                  áttörtető napsugarak. Szájáról csudálatos szavak zugó forrása eredt s mikor
                  befejezte, a fráterek megkövült mozdulatlansággal ültek helyükön. Sápadtak voltak
                  és olyan átszellemültek, amilyennek még sohase látták egymást.</p>
               <p>Az ékesszólás kincsesbányája volt köztük ez a fráter, anélkül, hogy ő maga is
                  tudott volna róla!</p>
               <p>A gvardián se jutott hanghoz soká. Aztán fölszárogatta szeméről az áhitat ritka
                  gyöngyeit és a baráthoz lépett. Szikár kezét a sugárzó fejre nyugtatta.</p>
               <p>- Ego te absolvo...</p>
               <p>És a franciskánus kolostor mélyöblü harangjai ujongó hálaadásra kondultak.</p>
           <milestone n="5" unit="startSubChapter"/>
               <p rend="head">V.</p>
               <p>A hónapok boldog békességgel teltek, multak. Pál szerét ejtette, hogy az általános
                  elcsudálkozás közepett apránkint sejttesse a gvardiánnal Imre multját és hogy
                  megmagyarázza neki az »ördögszállott« büszkeség okait.</p>
               <p>A szigoru ember kezdett fölengedni. Mind több meg több engedékenységet mutatott a
                  kapus-fráter iránt. Helyet jelöltetett ki számára a refektoriumban, intézkedett,
                  hogy elegendő és emberi táplálékot kapjon, sőt később abba is beleegyezett, hogy
                  Emericus végre fölvehesse az alsóbb egyházi rendeket. Alkalmat és időt engedett a
                  barátnak, hogy foglalkozhasson Istenadta tehetségével, ami olyan különös módon
                  nyilatkozott meg benne.</p>
               <p>Eleinte csak a fráterek számára tartott exhortációkat Emericus. De az elokvencia
                  olyan bámulatos sugárzással teljesedett ki a fráterben, hogy előbb utóbb a
                  szomszédos zárdák is neszét vették s ettől kezdve mind gyakrabban kérték el a
                  gvardiántól ünnepi beszédek tartására a »sátoros barátot«.</p>
               <p>Igy került Imre a budai klastromba is.</p>
               <p>A székvárosból megérkezve a gvardián elé kéredzett. Uti tarisznyájából egy
                  nagypecsétes levelet tett a kegyes atya elé és várt csöndesen, mig az az
                  igazlátóján keresztül kibogarássza az ákumbákumos betüket.</p>
               <p>Nem volt az bizony valami örvendetes posta! Az állt benne hirül, hogy a pogány
                  török erősen mozgolódik és a végházak megvivására készül, bosszuból, amiért Budán
                  Behrám csauszt, a követét, bebörtönözték, mikor az hübéradót követelt a szultán
                  számára a magyar királytól. Az urak huzakodnak, veszekednek, egymást noszogatják,
                  de indulni senki se akar. Igy az ország védtelen, a magyar seregeknek se hirük, se
                  poruk, vezérnek való ember meg már éppen nincsen. A királyi udvar és az
                  országtanács egyedül a vitézségében kipróbált Paulusz Tomoryt tartja méltónak az
                  országos főkapitányságra, aki most tudvalévőleg a főtisztelendő gvardián
                  pásztorkodása alatt álló esztergomi kolostorban van. Bornemissza ur hát szépen
                  kéri a kegyes atyát, hasson Tomoryra, hogy az ország jóvoltáért hagyja oda a
                  klastromot és fogjon a délvidéki seregek szervezéséhez.</p>
               <p>A gvardián összehajtotta a levelet s hosszan eltünődött. Aztán hivatta
                  Pauluszt.</p>
               <p>A barát egykedvüen hallgatta végig nevelőapja izenetét.</p>
               <p>- No fráter, most tudod, ami téged illet.</p>
               <p>- Tudom.</p>
               <p>- Helyes, - biccentett a gvardián. - Akkor segits elég okosnak lennem, ha egyszer
                  rászoktattál, hogy nálad tartsam a jobbik eszem felét. Mit válaszoljunk
                  Bornemissza urnak?</p>
               <p>- Én már határoztam, - felelt Paulusz nyugodtan. - A mi sorsunk az Ur kezében van.
                  Ha ő ránk küldi a megpróbáltatást, akkor erőt is ád az elviselésére. Én a világ
                  hivságainak ellenmondtam, engem rang és méltóság nem érdekel többé. Isten
                  alázatos szolgája vagyok és maradok, aki csak a lelkem üdvösségén munkálkodom e
                  földön.</p>
               <p>- Szóval nem mégy a hivásra?</p>
               <p>- Nem.</p>
               <p>A gvardián bólintott.</p>
               <p>- Szándékod diszére válik szerzetesi hüségednek. S hogy annak megtartásában
                  segitségedre legyek, siettetni fogom a fölszentelésedet. Akkor legalább elejét
                  vesszük a sátán kisértő zaklatásainak.</p>
              
               <p>Az idő csordogált tovább a maga medrében. Paulusz haladt a szent tudományokban s
                  csöndes boldogsággal készült az ő nagy napjára.</p>
               <p>De egyszer mégis felfodrozódott ez a derüs nyugalom! A kora ősz alig bontogatta
                  sárgahimes rokolyáját, mikor fráter Emericus váratlan sietséggel tért haza külső
                  utjából a kolostorba. Csupa por meg tövis volt a kámzsája, arca komor és
                  veritékes. Látszott, hogy rohanvást jöhetett. Egyenesen a gvardián elé kéredzett.
                  Az épp Paulusszal ült együtt bolthajtásos cellájában. A primicia előtti
                  lelkigyakorlatokat végezték.</p>
               <p>- Atyám, - mondta Imre az izgalomtól és sietségtől lihegve, - gyászos hirt hoztam
                  neked!</p>
               <p>- Beszélj! - intett a gvardián.</p>
               <p>- Kisasszony havának huszonkilencedik napján, Keresztelő Szent János fővételének
                  ünnepén, Magyarország kulcsa, Nándorfehérvár, elesett!</p>
               <p>Paulusz összerándult. Arca hirtelen ónos szürkére sápadt. De a gvardián nem
                  zökkent ki nyugalmából. A Végtelenre tágult szemekben elveszett a véges és az
                  időtlenségben az ideigvaló. Csak a homlokát ráncolta bántódottan.</p>
               <p>- Mióta törődik Isten szolgája a világi országok dolgával? - kérdezte. - És mióta
                  több Hungária kulcsa a menyország kulcsánál?</p>
               <p>- Atyám!</p>
               <p>- Egy hangot se többet! Végy példát Pauluszról, aki elvonulva minden profán
                  zajtól, egyedül a Megváltó Jézusnak kivánja szentelni életét. Menj és tégy
                  hasonlóképpen. Mi meg folytassuk a leckét!</p>
               <p>Paulusz sápadtan kelt föl.</p>
               <p>- Tisztelendő atyám, - szólt rekedt hangon, - kérlek, ments föl mára a
                  disszertáció alól.</p>
               <p>- Miért?</p>
               <p>- Fáj a fejem és szédülök ebben a melegben. Holnap pótolom, amit
                  elmulasztottam.</p>
               <p>- Ahogy akarod.</p>
               <p>A két barát kifordult az ajtón.</p>
               <p>A kertben Paulusz Imre vállára tette a kezét. Az a kéz reszketett.</p>
               <p>- És most mi lesz? - kérdezte.</p>
               <p>A fráter körülnézett, aztán gyorsan kámzsájába nyult. Összegyürt papirost
                  horgászott ki belőle.</p>
               <p>- Olvasd!</p>
               <p>- Mi ez?</p>
               <p>- Fethnáme. Szent Mihály havának első napjaiban küldte Szulejmán az ozmán
                  birodalom kádijaihoz.</p>
               <p>- Hogy tettél rá szert?</p>
               <p>- Kémek hozták Budára. Lemásoltam.</p>
               <p>Paulusz olvasott.</p>
               <p>- Célom, igazán véve, az volt, hogy a rossz uton járó tévelygők menedékeként
                  szereplő dölyfös királyt megalázzam és megtörjem. De mikor a tartomány jeles
                  bégjeitől tudakozódtam, azt válaszolták, hogy már rövid az idő. Remélem, hogy a
                  kedvező alkalmat kilesve, végrehajtható lesz bosszum. Ez okból most hadjáratom
                  kantárszárát visszaforditom Khalifaságom székhelye felé, hogy a győzhetetlen
                  sereg előbb kipihenhesse magát...«</p>
               <p>- Virgo Sancta, óra pro nobis! - törülte meg a barát izzadt homlokát.</p>
               <p>Széttépte a papirost és szilánkjait elszórta a szélben.</p>
           <milestone n="6" unit="startSubChapter"/>
               <p rend="head">VI.</p>
               <p>Paulusz fölszentelése megtörtént. Hanem a béke fehér galambja mégse akart
                  leszállani a feltört szivekre.</p>
               <p>Bőjtmás havának egy kora délelőttjén négylovas, bőrfedelü hintó állt meg a zárda
                  kapuja előtt. A kopogtató nagyot döbbent.</p>
               <p>Emericus ajtót nyitott. Aztán elhátrált a kerités faláig.</p>
               <p>A jövevény rámeresztette pókosra sárgult, öreg szemeit.</p>
               <p>- Jól látok? Czibak Imre?</p>
               <p>- Fráter Emericus, - mondta a barát és keresztbe tette mellén a két kezét.</p>
               <p>Az utas mérgesen csapott kardjára.</p>
               <p>- Vakapád! - mordult. - Nem válik vizzé a vér a kámzsa alatt se. Fölismertelek! És
                  ne legyen Bornemissza János a nevem, ha ezt csak sejtettem is! Mért nem
                  válaszolsz? Tagadd hát!</p>
               <p>- Domine, nincs mit tagadnia a kegyelmed szolgájának. Amilyen igaz, hogy egy más
                  világban Czibak Imre volt a nevem, épp olyan igaz az is, hogy ez a név engem nem
                  illet többé. Fráter Emericus vagyok és semmi több.</p>
               <p>A látogató mérgesen fortyogott.</p>
               <p>- Talán megbolondult a világ, hogy minden jó vitéz csuhába bujik és kápsálni jár?
                  Vezess a gazdádhoz! Hadd lássam azt a másik anyámasszony katonáját is, akiért
                  jöttem. Ilyet! - hüledezett, nagy öreges fujtatással kapaszkodva föl a meredek
                  lépcsőn. - Ilyet! A Tomory Pálok, meg a Czibak Imrék létániát kántálnak, mikor
                  nyakunkon a török! Barátok vagytok? Fi! Nyulak! Én mondom ezt, Bornemissza
                  János!</p>
               <p>A vén katona a gvardián előtt se tett féket a nyelvére. Ugy lekapta Pauluszt, hogy
                  a sok fráter keresztet hányva futott szét, amerre látott.</p>
               <p>- Országos főkapitány lettél! Nem érted? - acsarkodott fogatlan oroszlán-szájával
                  a nevelt fiára.</p>
               <p>Paulusz sápadt volt, mint a hazajáró lélek, de azért a fejét ingatta.</p>
               <p>- Engem már pappá szenteltek, atyámuram!</p>
               <p>- Nem kivánja senki, hogy kivetkezz, ha egyszer ugy beleszerettél a csuhádba.
                  Megkapod a kalocsai érsekséget! Lehetsz pap és országos főkapitány egyszemélyben.
                  Királyi fölhatalmazásom van rá, hogy az igéretet közöljem veled.</p>
               <p>A gvardián fölkapta fejét. Ijedt szorongással kémlelte Pauluszt. De az nyugodt
                  maradt és mozdulatlan. Szeme se rebbent. Szeliden szitált a hangja.</p>
               <p>- Én Krisztus szolgálatába szegődtem. Nincs más célom, mint a lelkem
                  üdvössége.</p>
               <p>Most már komolyan megharagudott Bornemissza ur!</p>
               <p>- No, majd meglátom édes feleim, hogy szolgáljátok az Istent, mikor a pogány
                  kontyos lesz az ur ebben az árva országban! És hogy mit csinál Szolimán a lelketek
                  idvességével, ha a kalocsai érsekségedbe beül!</p>
               <p>Nagy csörömpölve elfujtatott.</p>
               <p>A gvardián vállat vont s visszaballagott a breviáriuma mellé. Paulusz pedig állva
                  maradt a kapuban és hangtalan bámult az elporzó hintó után. Csak akkor rebbent
                  magához, mikor Imre kulcs-csomói megzördültek.</p>
               <p>- Lehetetlen, mondta. - Bornemissza ur setéten lát, mert a szeme elé fekete
                  fátyolt von a világ gyarlósága. Isten nem engedheti, hogy Mária országára pogány
                  veszedelem törjön. És ha mégis ránk mérné ezt a keserves megpróbáltatást, bizony
                  méltóbb vezetőt fog kijelölni nálam, aki csak szolga vagyok s azok közt is
                  gyönge.</p>
           <milestone n="7" unit="startSubChapter"/>
               <p rend="head">VII.</p>
               <p>Ut alatt elég ideje volt Bornemissza urnak kifujtatni a mérgét. Mire megérkezett
                  Budára, már kész elhatározás villogott a megsárgult szaruhártyás, vén
                  sas-szemekben.</p>
               <p>Félretolta a lebzselő udvaroncokat, egyenesen belépett a király
                  dolgozószobájába.</p>
               <p>Annak ugyan épp a neve volt »dolgozó«. Most is a tánc járta benne, mig az országos
                  munkák halomban hevertek a sávolyosan aranyozott, bőrrel bevont irószeres asztal
                  tetején. A király képmásával domboruan kivert téntatartó felborulva csorgatta
                  bodzalevét a kagylóalaku porzós tányérba.</p>
               <p>Móré László, Batthyány Ferenc és Rétházy Lukács, a gyerekfejjel megházasitott
                  király gavallérbarátai azon buzgólkodtak, hogy tőlük telhetőleg megugrassák Mária
                  királyné német udvarhölgyeit. A kényes donnák csiklandósan nevetgéltek a barbár
                  tréfákhoz. Csöppet se busultak urasszonyuk hiánya miatt, sőt igyekeztek jól
                  felhasználni távollétét a hüvös vérük megfuttatására.</p>
               <p>Lajos kedvenc kutyái közt a heverőn nyujtózott, mikor a pozsonyi gróf rányitott.
                  Egyszerre pokoli zenebona tört ki körötte. A szunyókálók mind fölriadtak s éktelen
                  csaholással iramodtak a jövevény elé. Aztán, fölismerve a házhoz-tartozót,
                  felugráltak rá, egymást hempergetve féltékenységükben.</p>
               <p>Lajos fásultan nézte a kavarodást. Sápadt arcán a kedvetlenség árnyéka futott
                  keresztül. Nehézkesen emelkedett föl a heverőről és nagyot ásitott. Hosszúvágásu,
                  álmodozó kék szemei unalomra nyiltak.</p>
               <p>- Kegyelmed ilyen hamar megjárta az utat Esztergomba? - kérdezte csalódottan s
                  közbe hátrasanditott.</p>
               <p>Rétházy Lukács egész komótusan elhevert az üresen maradt pamlagon, mig a német
                  donnája pávatollal birizgálta az ádámcsutkás nyakát.</p>
               <p>- Minden szemérem kiveszett ezekből! - dohogott a pozsonyi gróf, felelet nélkül
                  hagyva a kérdést. - Hogy türhet fölséged ilyen szabados viselkedést az
                  udvarnál?</p>
               <p>- De hiszen a királyné nincs a teremben! Mért ne szórakozzanak kissé szegények,
                  mikor magunk vagyunk?</p>
               <p>- És fölséged ezt szórakozásnak nevezi?</p>
               <p>A tizenhétesztendős király bágyadtan intett.</p>
               <p>- Comes, az élet olyan szegény örömökben! Nem sokat válogathatunk. Különben Lukács
                  jó fiu, nem tesz kárt a lányban. Tréfa az egész.</p>
               <p>- Az is tréfa, ami ott a kárpitok mögött történik?</p>
               <p>A vén katona a kandalló mellett álló spanyolfalra mutatott. Két fej merült le ott
                  éppen.</p>
               <p>- Orcátlanok! - mordult el és szederjesen elvörösödött, egész a skófiummal varrott
                  ráncos ingbodráig.</p>
               <p>A lábas állvány mögött Móré László csintalankodott, olyan fesztelenséggel, ami
                  meghaladta még a hajdan sok vihart látott veterán elképzelését is.</p>
               <p>Lajos bosszusan harapdálta szőkén pelyhedző, puha száját. Odaintett a
                  pajzánkodóknak.</p>
               <p>- Hé urak! László, Lukács, Ferenc! Gyöjjenek elő kegyelmetek. Nem engedhetjük,
                  hogy vigadjanak, mikor nevelő mesterünk már ezt a kis örömet is elsajnálja
                  tőlünk!</p>
               <p>A hangban szemrehányás volt.</p>
               <p>Bornemissza ur lehajtotta fehér sörényü, busa fejét. Komoran dörmögte:</p>
               <p>- Szeretném, ha őfelsége a királyné is hallaná, amit mondandó vagyok.</p>
               <p>- Lizett! - intette oda Lajos az egyik tollászkodó lányt. - Eriggy Lizett, hivjad!
                  Izenem, hogy a comes ur sürgősen kiván távozni...</p>
               <p>- Értem.</p>
               <p>A vén oroszlán kesernyésen elmosolyodott s megrázta fejét, mikor a király hellyel
                  kinálta.</p>
               <p>- Köszönöm felség, állok inkább.</p>
               <p>- Miért?</p>
               <p>- Nem lehet már leülni az udvarnál. Mindenütt kutyák, meg kutyák. Az ember fél,
                  hogy terhükre esnék...</p>
               <p>- Amint tetszik, - fordult el Lajos bántódottan.</p>
               <p>Csöndesen várták, mig az udvarhölgy előkeriti a tizennyolc esztendős »fölség«-et.
                  A német donnák gyorsan összeszedelőzködtek és kihussantak. Móré, Batthyány,
                  Rétházy utánuk. A szigoru erkölcsökben nevelkedett osztrák asszony nem türte az ő
                  vaskos »tréfáikat«.</p>
               <p>Mária jött nemsokára. Az alacsony, törékeny, folyvást izgó-mozgó kis teremtés
                  nagyon üde reggel volt ebben a királyi borulatban. A vidraprémes, tengerkék
                  bársonyruha bodrokban végződő szük ujjai kedves kezdődésekkel gömbölyödték ki a
                  karok formáját. Nyaka köré csavart, hosszan lelógó végü fehér csipkefejkötője
                  derüs gyermekarcot övezett. A nagynyilásu barna szemek nedvesen fénylettek az erős
                  hajlásu orr fölött. A friss gyümölcs-bolyhos arcocskán nem sokat ronthatott már a
                  duzzadtan lefüggő Habsburg-száj és a tulkicsiny, hegyeske áll se. A szabálytalan
                  képen ott csillogott a fiatalság mindent megszépitő, édes himpora.</p>
               <p>Mária szája zsirosan piros volt és mosolygott. Ujjai közt jókora pulykacombbal
                  adott zászlójelet a váratlan vendégnek.</p>
               <p>- Esztergomban hogy készitik a pulykafit? Gyömbérrel megtrágyázva, vagy ugy, mint
                  a tehénhus pecsenyét, tormával? - volt az első kérdése.</p>
               <p>- Sehogyse felség, - válaszolt Bornemissza és nagyot nyelt. - Ott nem érnek rá az
                  inyeskedéssel gondolni. Bölcs önmérsékletü szerzetesek azok.</p>
               <p>- És aki szereti a jót, az nem bölcs?</p>
               <p>- A szertelenség vétek felség. Megbosszulja magát férfiaknál is, hát még a
                  nőknél!</p>
               <p>- Hogyan?</p>
               <p>- Az asszony, aki sokat-evő, könnyen magtalan marad...</p>
               <p>A királyné ijedten ejtette el a pulykacombot. Az beleesett Lajosnak a heverőre
                  dobott fekete barettjébe. A kutyák mint a háborodottak csaptak le rá. Hörögve és
                  fogcsattogtatva estek neki. Mialatt a zsákmány eltünt Lajos kedvenc agarának
                  habzsoló szájában, a barett is fölvette a néhai nevet.</p>
               <p>A király révetegen mosolygott.</p>
               <p>- Mária! Mária! Láttad ezt?</p>
               <p>De a kis fölségnek nem volt most kedve a játékra. Aggódva kémlelte
                  Bornemisszát.</p>
               <p>- Komolyan beszélt kegyelmed?</p>
               <p>- A legkomolyabban.</p>
               <p>- Hiszen mink mind sokat eszünk! Nagyapám, a kájzer és a boldogult apám. Eleonóra,
                  Izabella, Katalin nénéim! S mégis mind olyan szaporák!</p>
               <p>- Azám, csakhogy ők nem magyar konyhán élnek.</p>
               <p>- Gondolja, comes, hogy ez az oka?</p>
               <p>- Ugy tartják a tudós professzorok. A sok fűszerszám...</p>
               <p>- Jó, - bólintott Mária és leült a heverő szélére. Keskeny arcocskája végtelen
                  lemondásra szomorodott. - Mától fogva nem eszek több kaszás levet, se ludat
                  ispékkel, se borsos harcsát, pedig igen-igen szerettem őket! Majd ilyen
                  madár-eleséggel élek napközben, mint ez itt! Királynői kötelességem, hogy mennél
                  több utódot adjak a családnak.</p>
               <p>Kihuzta vékony kis kezét az oldaláról lefüggő bársony-tarsolykából és megadóan
                  tömte tele friss piros száját egy marék aprószőlővel. Aztán fölnézett a királyra.
                  A szeme könnyes volt. Lajosé is.</p>
               <p>A két fölség összebujt szorosan, mint két fázó, árva fecskefiók vihar előtt, a
                  fészek szélén.</p>
               <p>Bornemissza megindultan köhécselt. S hogy be ne álljon rivó harmadiknak a kettő
                  mellé, gyorsan rátért arra, amiért jött.</p>
               <p>- Felség, - kezdte, - jelentem hódolattal, hogy Esztergomban megjártam a
                  küldetést.</p>
               <p>- Oh, - sóhajtott Lajos. - Mindég ugyanaz...! Hát nincs menekvés? Kegyelmed is
                  ellenünk szegődött?</p>
               <p>- Távol álljon tőlem, uram. Hetek óta egy nyugodt pillanatom sincs. Lássa be
                  fölséged, hogy rettenetes ez a megoszttatlan felelősség!</p>
               <p>- Majd megosztja kegyelmed Tomory urral.</p>
               <p>- Éppen ez az, felség! Esztergomban nem végeztem semmit.</p>
               <p>- Hogyan? - csippent bele a kis királyné is és hirtelen visszapergette
                  tarsolykájába a mandulaszemeket. - Nem találta kegyelmed Tomory urat?</p>
               <p>- Sőt még azt is megtaláltam, akit nem kerestem.</p>
               <p>- Kicsodát?</p>
               <p>- Czibak Imrét.</p>
               <p>- Hát akkor?</p>
               <p>Bornemissza fölrántotta a vállát.</p>
               <p>- Hallani se akarnak arról, hogy a zárdát odahagyják.</p>
               <p>- Baj, baj, - intett Lajos busan. - De mit csináljunk, ha egyszer nem akarják?</p>
               <p>- Felség, elfelejti, hogy itt csak egy akaratnak szabad lennie és ez Magyarország
                  koronás királyáé. Amit a király akar, annak meg kell történnie!</p>
               <p>- Rég volt, - sóhajtott Lajos és bágyadtan elfordult.</p>
               <p>Hanem Mária annál hevesebben szegődött Bornemissza pártjára.</p>
               <p>- Akarjon fölség! Akarjon! - szólt beható hangon.</p>
               <p>Lajos a fejét ingatta.</p>
               <p>- Elszoktam tőle, lányom. Meg aztán itt vannak György gróf, Szathmáry, Jankó
                  vajda, Báthory nádor és a többiek. Ők mindég akarnak és mindég veszekedés a vége.
                  Eddig legalább nevethettem rajtuk. Erről is lemondjak?</p>
               <p>- Lássa fölséged, én már az ispékes ludról is lemondtam. És ha királynői
                  kötelességem, meg az ország java ugy kivánná, lemondanék még a nádmézről is.
                  Akinek népek sorsa van a vállán, az ne ösmerjen lehetetlent! Ismétlem felség,
                  akarjon!</p>
               <p>- Anyámat festették ilyennek, amilyen te vagy, - bólintott Lajos szétszórt
                  mosolygással. - De talán jó is, hogy ilyen szivós asszonyok legyenek mellettünk.
                  Oh, bizonnyal jó! Folytassa kegyelmed, hallgatom.</p>
               <p>- Uram, - hajolt meg a gróf, - arra kérem, irasson fölséged azonnal VI. Adorján
                  pápának! Tárja elé a közeledő török-baj rémét, az ország fenyegetett sorsát s
                  kérje tőle, hogy Tomory pátert szerzetesi fogadalma alól fölmentve, kényszeritse
                  arra, amit magától nem akar, a kalocsai érsekség elfogadására. A szerzetest kötik
                  a rendi törvények, de épp ezeknél fogva lehet és kell megnyerni is. Tomory
                  engedelmességgel tartozik a pápai parancsnak.</p>
               <p>- Ugy legyen! - hullt le a király keze.</p>
               <p>- Irasson fölséged ugyanakkor Medici biborosnak is. Mozgassa meg a nunciust és
                  mindenkit! Tomorynál hüségesebb sziv, becsületesebb kard nincs ma az országban.
                  Uram! Királyom! - szakadt ki egyszerre hosszu hetek minden feszültsége a vén
                  katonából. - Uram, nehéz órák ezek! Vétek a tespedés! A talaj reng, az ég
                  sötétedik felettünk!</p>
               <p>Lajos összerezdült. Merev tekintettel bámult a pozsonyi gróf felindult arcába,
                  mintha külön olvasná le minden mély redő titkos jelentőségét az aggastyán
                  homlokáról. Aztán lassankint elfelhősödött a szemek éles nézése. Bágyadtan siklott
                  a tompa semmibe. A kéz tétova mozdulattal vetődött arrább.</p>
               <p>- Hivassa a tanács urait! Jöjjenek mind...</p>
               <p>- Parancsára felség.</p>
               <p>Az udvarnagy mélyen meghajolt és könnyebbülten távozott.</p>
               <p>Az agarak villámsebesen nyilaltak ki utána a nyitott ajtón.</p>
               <p>Ludovicus fölkelt s lassan, fáradtan összehuzta a függönyt.</p>
           <milestone n="8" unit="startSubChapter"/>
               <p rend="head">VIII.</p>
               <p>A küszöbön megállt, mint aki szédül. Halántékát szorongatta. Szája szaggatott
                  szókra nyilt.</p>
               <p>- A talaj reng, az ég sötétedik fölöttünk... Nem igy mondta, Mária?</p>
               <p>- Mit? Kicsoda, felség?</p>
               <p>A királyné melléje lépett.</p>
               <p>- Min töprengsz, mikor egyedül vagyunk? Egyedül, Ludovicus! Érted? Te, meg én,
                  akit kicsi ölbeli korom óta neked nevelgettek. Emlékszel még Wiennára? Én
                  üdvözöltelek... És az első táncunkra... Be gyönyörüen is harsogtak a kürtök! A
                  bécsi püspök ujjunkra huzta a mátkagyürüt. Milyen szerencsénk volt akkor délután!
                  Mennyit nyertünk a lovagi tornán! Négy óra hosszan át tartottad kezedben a gyürüs
                  kezem. Négy óra, Ludovicus! Lásd, én sohase fogom elfelejteni. Azt az órát se,
                  mikor először léptem a te országodba...</p>
               <p>Lajos elfordult.</p>
               <p>- Szomoru óra volt, Mária! Akkor veszett el Nándorfehérvár. Olyan csöndben kellett
                  téged Budára hoznunk, mintha temetőbe vinnénk. Ki tudja? Talán csakugyan igy volt!
                  Oh, ne hidd, - karolta át a durcáskodó gyermekasszony vállát. - Emlékszem én
                  mindenre, amit kérdeztél. Azt se felejtettem el, hogy mi nap Karácsony havának
                  negyedik napja...</p>
               <p>- A koronázásom!</p>
               <p>- Igen. Akkor tette a fejedre Erdődy Simon zágrábi püspök a mártir-glóriádat.</p>
               <p>Mária toppantott.</p>
               <p>- Nem! Nem szabad igy beszélned! Mire ez az ostoba gyász? Boldogasszony havára
                  gondolj inkább! Emlékezz, Ludovicus!</p>
               <p>- Emlékszem, - bólintott Lajos és feje egy mély sóhajtással a mellére horgadt. -
                  Emlékezem. Tizenharmadika volt éppen...</p>
               <p>- Akkor lettem a tiéd. Asszonyod!</p>
               <p>- Akkor. Szerencsétlen napon, magad is szerencsétlen.</p>
               <p>- De nem!</p>
               <p>- Jó. Hát: nem.</p>
               <p>A férfi szomorkásan mosolygott. Magával karolta a tiltakozót.</p>
               <p>- Okosodj, Mária! Okosodj, kérlek, helyettem is! Lásd, te azt akarod, hogy
                  emlékezzek. Tégy meg inkább mindent, hogy felejteni birjak! Hanem ez persze nehéz.
                  Nehezebb. Tudod, egy idő óta mindég a gyermekkoromat látom vissza. Csudálatos
                  tisztán! Véres sertések az anyám ringató öle helyett... Rettenetes! Oh, Foixi
                  Candalei Anna! Mért is kellett, miért nekem megszületnem! Azok az árva évek,
                  Mária...! Ha sejtenéd! De te nem is álmodhattad ott, a brabanti hercegek büszke
                  ősi fészkében, a messzi Löwenben, ahol gondos kezek őrizték az álmod, hogy mi az a
                  szenny, mi a fertő, hogy mi volt az én anyátlan gyermekségem. Ha Szathmáry ur volt
                  soros mellettem, akkor csupa imádkozás. Ha Bornemissza, Tomory, ki nem hülhetett a
                  kard a kezemből.</p>
               <p>- És Brandenburgi?</p>
               <p>- Jobb, ha nem beszélek és te nem kérdezel.</p>
               <p>- Ludovicus!</p>
               <p>- Várj, kedves, - vonta össze Lajos a homlokát, a kora-ezüstösen pelyhedző fürtök
                  alatt. - Ne legyek igaztalan! Volt egy dajkám. Becsületes, nagydarab paraszt sziv.
                  Az szeretett engem, Mária! Szeretett! Érted? És mégis, borzadok rágondolni. Mert
                  egyszer egy rongy-babát kaptam tőle. Török báb volt, Mária és én nagyon-nagyon
                  féltem. Megvalljak neked valamit?</p>
               <p>- Igen. Mindent! Mindent!</p>
               <p>Lajos végigsimitott a homlokán.</p>
               <p>- Én még most is félek. És Tolnán is féltem, Mária. A táborban hosszu árnyak
                  jártak. Árnyakkal volt teli az éjszaka. És a török vivta Nándorfehérvárt. Báthory
                  Péterváradról nézte, Zápolya Lippán vesztegelt. Hogy ők mire vártak, azt könnyü
                  kitalálni. Hanem mondd, mire vártam én? Én? Mire vártam, mig a sasfészek elesett?
                  Mondd, hát gyáva lennék? Gyáva? Mit gondolsz?</p>
               <p>- Azt, hogy bujkál benned a láz, amit Tolnáról hoztál.</p>
               <p>- Gyülölöm Tolnát!</p>
               <p>- Beteg vagy Ludovicus és a beteg gyönge.</p>
               <p>- Igen, - bólintott Lajos. - Gyönge. De nem a láztól, Mária! Én nem álltathatom
                  magamat. Oh, György, Brandenburgi György! Miért fehér az én hajam! Mért él bennem
                  a vád szaggatása! Mért vagyok én reszketős, koravén s nem az, akinek indultam:
                  férfi! Király sajátmagam fölött is, és neked erős urad!</p>
               <p>- Csak akarnod kell, Ludovicus.</p>
               <p>- Késő.</p>
               <p>Mária felszökött. Elragadtatott csókkal pecsételte le azokat a panaszos
                  ajkakat.</p>
               <p>- Ne tovább! Egy szót se! Sohase késő. Akarj!</p>
               <p>Lajos leeresztette a kékes, hervadt szemhéjjait. Végigdült a heverőn.</p>
               <p>A gyermekasszony sikoltva hullt vele.</p>
               <p>- Ludovicus! Ludovicus!</p>
               <p>- Azt mondtad: akarjak. Hát akarlak!</p>
               <p>- De te fáradt vagy. Gondolj magadra!</p>
               <p>- Nem szabad gondolkoznom, Mária.</p>
               <p>A két gyermek a puha vánkosokba szédült. Mária megnyilt tarsolykájából halk
                  zizegéssel peregtek ki a mogyorószemek. Nem vette észre. Azt se, hogy az ajtó
                  függönye megmozdult.</p>
               <p>Vigyázva, óvatosan, egy sápadt férfiarc kémlelt be a szuperlát molyrágott redői
                  közt. Lajos korán meghervadt, finom arcának galambősz hasonmása. A két nagylángu,
                  sötét szem végtelen gyöngédséggel pihent meg a szerelmes király viasz-virág szinü,
                  lecsüggő kezén. Aztán csöndesen visszahuzódott.</p>
               <p>A pap nesztelen léptekkel suhant ki a szobából. A küszöbön megállt s karjait
                  keresztbe fonta, mint két paradicsomot tiltó pallost.</p>
               <p>A szelesen odatoppanó Brandenburgi György majd belerohant az élő szoborba.
                  Meghökkenve hátrált el tőle.</p>
               <p>- A hercegprimás, - dadogta. - Szathmáry György uram! Eminenciád szinte
                  megijesztett. Hol van a király?</p>
               <p>Az ezüsthaju főpap csendet intett.</p>
               <p>- Álomországban, - felelt olyan halkan, mintha ő maga is onnan jött volna.</p>
           <milestone n="9" unit="startSubChapter"/>
               <p rend="head">IX.</p>
               <p>De a felejtés boldog birodalmának kapui is be kellett, hogy záródjanak egyszer.
                  Lajos száján elapadt a csókok forrása. Kibontakozott az ölelő karokból és
                  szorongva nézett maga elé.</p>
               <p>- Semmit se használt, Mária! Én mondom, semmit. A szégyen a homlokomon ég. Nézd,
                  milyen forró!</p>
               <p>- Hőséged van, Ludovicus. - Érintették meg a hüvös ujjacskák a király tüzelő
                  halántékát. - Azonnal ágyba kell feküdnöd és pihenni sokat, sokat!</p>
               <p>Lajos tagadólag intett s fölkelt.</p>
               <p>- Nem, - szólt, - nincs pihenés.</p>
               <p>- Hova?</p>
               <p>- Vár az országtanács. Megyek. Ne csak bennem virrasszanak az árnyak! Ne csak az
                  én homlokomban égjenek azok a fölperzselt falak! Ne egyedül én bünhődjek, mikor
                  nem egymagam voltam a hibás!</p>
               <p>- Hiszen fölséged megtorolta már Nándorfehérvárt? Báthory nádort elcsapatta. Ne
                  eméssze hát magát tovább!</p>
               <p>A király elfordult. Zavar felhőzött az arcán.</p>
               <p>- Báthoryt vissza kellett vennem azóta, - mormolta halkan. - Nagyon megharagudott,
                  tudod. És én nem szeretem a haragvó embereket magam körött. De most végére járok,
                  Mária! Esküszöm! Meglásd, hogy akarok akarni!</p>
               <p>- Igéred?</p>
               <p>- Igérem. Kell! Te pedig imádkozz értem. Az első siker a gyönge test fölött...!
                  Oh, milyen boldogság volna! Csak ma tudjak erős lenni, Mária!</p>
               <p>A királyné átfonta két vékony kis karjával a bucsuzkodót.</p>
               <p>- Az leszel, az, Ludovicus. Érzem!</p>
               <p>Lajos kilépett az ajtón. Szinte megnőtt a nagy elhatározásban. Mária szeme aggódva
                  követte, mig el nem tünt a folyosók labirintusában.</p>
               <p>Az urak összegyülve várakoztak. Brandenburgi vánkosokkal készségeskedett, hogy a
                  királyt belépni látta. De Lajos lesöpörte a puha párnákat a trónszékről. Intett az
                  uraknak.</p>
               <p>- Ha nem tudnák kegyelmetek, hogy mivégből hivattam össze a tanácsot, elég dél
                  felé fordulniok és Nándorfehérvár falai megmondanak mindent. Vádolom mindnyájukat
                  egyenkint és összesen azért, ami ott történt. Legyen egyszer már vége a
                  súgás-búgásnak itt a kormányzótanácsban! Adjanak számot kegyelmetek fennszóval,
                  férfi módra a sáfárkodásukról és bünhődjön a bünös, bárki legyen az. Igy
                  akarom!</p>
               <p>Az urak meghökkenve néztek össze. Szokatlan hangok voltak ezek arról a
                  szájról!</p>
               <p>Közelebb tolongtak a trónhoz s kiki igyekezett összeszedni a legjobb mentséget,
                  amivel a hátát födözhette.</p>
               <p>A sánta Báthory nádor Zápolya Jánosra kifogásoskodott, a vajda követe viszont
                  Báthoryt okolta.</p>
               <p>- Mért késedelmeskedett a nádor? Hol tarisznyázott?</p>
               <p>Végre abban egyezett meg a két ur, hogy a bünös Héderváry, a nándorfehérvári
                  al-bán, aki nem gondoskodott elegendő számu várvédő csapatról, se a vár szükséges
                  fölszereléséről.</p>
               <p>- Nem volt elég fegyver, se lőpor. Ezért esett el a vár, mielőtt a felmentő
                  seregek megérkezhettek volna!</p>
               <p>Héderváry persze tiltakozott. Szerencsés Imrére, a kincstartóra háritott minden
                  felelősséget.</p>
               <p>- Mért nem adott pénzt a zsidó?</p>
               <p>Most aztán Brandenburgi kezdett szorulni, a házi zsidajáért. Nekik közös üzleteik
                  voltak! Aggódva pislogott körül valami segitség után. Végre a trónszék mellett
                  mozdulatlanul álló Szathmáry Györgyre esett a tekintete.</p>
               <p>Lám!</p>
               <p>Védekezett, kapadozott itt már mindenki, csak ez a vasszobor áll itt hidegen,
                  némán, mosolyogva, mint valami ledönthetetlen bálvány. Mint akihez nem érhetnek
                  föl a vádak, mint akiről lepattog minden felelősség gondja.</p>
               <p>Ez a fölény, ez a nyugodt biztonság felbőszitette most a fő maskara-rendezőt.
                  Előlépett és odamutatott a primásra.</p>
               <p>- Felség, Nándorfehérváron hiányzott a kenyér és nem volt lőpor. Ez a herceg-érsek
                  büne. Ő a pisetarius regni. Ha ő el nem rendeli, Szerencsés Imre nem adhat.</p>
               <p>Siri csend követte szavait. A tekintetek Szathmáry felé fordultak. Mindenki
                  megkönnyebbülten lélekzett föl.</p>
               <p>Uszik hát végre ez is! És elég nagy hal ahoz, hogy a horog beleakadjon. Vajjon,
                  hogy evickél ki ebből a csávából?</p>
               <p>Maga Lajos is várakozólag fordult a primás felé. De a herceg-érsek nyugodtan állt
                  tovább a helyén. Egy arcizma se rándult, csak a kezével legyintett, mint aki
                  tolakodó legyet hessent el magától.</p>
               <p>- Ostoba beszéd! Ne fecséreljék kegyelmetek a drága időt sületlen tréfákra.
                  Héderváry megkapta a pénzt. Rajtam senkinek semmi keresete.</p>
               <p>Lajos összeráncolta szemöldökét. Ezek a kurta, határozott csengésü szók szinte
                  testi fájdalommal hasitottak belé.</p>
               <p>Ez hát az erő! Ez biztosság! Keménység! Igen. És ez az ember férfi. Olyan, amilyen
                  ő nem birt lenni, de amilyenné akarnia kell magát.</p>
               <p>Elöntötte a láng. Most mindjárt! Mig el nem siklik bénán ez a pillanat is, mint
                  annyi más, amikből nem maradt, csak a késő bánat könnyes íze és az önvád,
                  önmegvetés.</p>
               <p>Ezzel az erővel mérni össze magát! Ezt a büszke fejet meghajlasztani! Micsoda
                  királyi diadal volna, egy királyi ellenfél fölött!</p>
               <p>Hirtelen kiegyenesedett és Szathmáryra villant.</p>
               <p>- Eminenciád ugy beszél, mintha mi itt se volnánk! Nekünk, Magyarország királyának
                  igenis van jogunk eminenciádtól számot követelni, amikor akarunk. Hová lett az a
                  pénz, amit a bánnak kifizetett? Mért nem jutott el az Nándorfehérvárra?</p>
               <p>- Felség, erre Hédervárynak kell megfelelnie.</p>
               <p>- Mi eminenciádtól kérdezzük!</p>
               <p>Szathmáry Györgynek tágra felejtkezett a szeme. Megütközve bámult a pattogó
                  gyermek-uralkodóra. De nem volt ebben az ámulatban egy szemernyi harag, az
                  élességnek egy szikrája se. Inkább valami elömlő boldog csudálkozás fénylett föl
                  az átszellemült homlokra.</p>
               <p>A hercegprimás mélyen meghajolt.</p>
               <p>- Rendelkezzék velem, fölség. A király parancsol és én engedelmeskedek. A király
                  kérdez s én válaszolok. Héderváry magának tartotta a pénzt, régebbi követelései
                  fejében. Nagy hiba volt, végzetes hiba, hanem a bün nem az én lelkemet
                  terheli.</p>
               <p>- Nem-e? Hogy az ország főméltóságai hajdemákok kezében vannak? Hogy eminenciád
                  ezt eltitkolta előlünk? Mikor önmaga gyenge a megfékezésükre? Hát ki vétke ez
                  akkor?</p>
               <p>Lajos sápadt arca kipirult. A megkorbácsolt vér vad sodrással, ujongó élettel
                  indult meg vékony ereiben. Minden kimondott szó részegitő örömmel járta át és
                  röpitette egyre tovább, egyre szilajabb lendülettel.</p>
               <p>Ez az! Ez! Igen. Végre hullanak a test bilincsei a kitörő lélek parancsára! Végre
                  kemény férfihangok és nem gyáva gyermeknyöszörgések hagyják el a száját! Végre
                  sujt is már egyszer, aki eddig folyvást csak védekezett! Ellene torló haragot,
                  nagyharapásu oroszlánt ingerel maga ellen, ő, aki tegnap még rettegve fülelte a
                  szúvak percegését s az egér rágcsálását a királyi fészek megvedlett falában. Oh,
                  fizet az erős akarat! Busásan fizet!</p>
               <p>Átrontott rajta a kockázatos játék tüzes ize. Pelyhedző gyermekajkán átvonaglott
                  az isteni gyönyörüség: akarni! Nyerni! Fölülmaradni!</p>
               <p>Hiszen lám, azok a sasnézésü, biztos férfiszemek már riadtan dermednek rá! A
                  sápadt arcot elhagyta a fölényes nyugalom! Olyan halvány, mint viaszlárva a halott
                  arcán.</p>
               <p>Szathmáry megrendülve emelte föl a kezét.</p>
               <p>- Felség! - kiáltott dúltan. - Mivel érdemeltem...?</p>
               <p>Lajos diadalmasan sugárzott.</p>
               <p>- Eminenciád elpalástolta előlünk az ország igazi állapotját!</p>
               <p>- Csak szeretetből és kiméletből történt.</p>
               <p>- Nincs szükségünk az ilyen szeretetre! Többre megyünk a hódolattal. Kiméletre se
                  szorultunk. Nem vagyunk játék, nem vagyunk báb! Mért nem szólt nekünk kegyelmed
                  soha ezekről a siralmas dolgokról? Mért intézkedett helyettünk?</p>
               <p>- Mert fölséged még gyermek.</p>
               <p>A király arca átszinesedett forró pirossággal. Kitágult szeméből fényes szikra
                  lobbant.</p>
               <p>- Megtiltjuk! - kiáltotta szinte ujongva. - Férfi vagyunk és a királyotok! Jussunk
                  a kendőzetlen igazság s a tisztánlátás. Aki pedig ebben akadályoz, mi mondjuk,
                  bünös! Mért tartottunk tanácsadókat, ha arra voltak jók, hogy a szemünket bekössék
                  s az országot romlásba vigyék? Igen, eminenciád az oka annak, ami
                  Nándorfehérvárnál történt!</p>
               <p>- Én? Fölség!</p>
               <p>- Igen. Héderváryt eminenciád kormánykodása alatt nevezték ki fehérvári
                  al-bánnak!</p>
               <p>Szathmáry szemrebbenés nélkül állta a király belefuródó tekintetét.</p>
               <p>Fejét ingatta.</p>
               <p>- Uram, téved fölséged. Héderváryt nem én neveztem ki.</p>
               <p>- Hát kicsoda akkor?</p>
               <p>- Még Dobzse László.</p>
               <p>Ez a gunynév véletlenül siklott ki a hercegprimás száján. Rajta kivül
                  elhatározóban, mint valami lepergett sorstragédia végszava. Csak akkor eszmélt rá,
                  mikor már elhangzott és meg nem történtté semmi se tehette többé.</p>
               <p>A király felszökött, mint a láncáról leszabadult párduc. A reszkető testben végső
                  próbára merevült az akarat. Egyetlen szomjas szándék lett s a szándék ököl.
                  Lesujtott a fehérhaju főpapra.</p>
               <p>Ludovicus arculütötte az egész udvar szemeláttára Magyarország egyházfejedelmét, a
                  biboros érseket, a hercegprimást.</p>
               <p>És még valakit...</p>
               <p>Valakit, akit csöndesre némitott egy elfalazott kripta, a férfi becsülete
                  árán...</p>
               <p>Szathmáry a gyalázat első pillanatában önkéntelenül kardjához kapott. Szemében
                  beomlott tárnák tüze villant az előtte álló gyermekifjura.</p>
               <p>Aztán egyszerre lelohadt róla ez a nagy égés. A szikár arc szürkére hamvadt.</p>
               <p>Az Ur szolgája meghajtotta fejét.</p>
               <p>- Isten itélt, - mormogta csöndesen.</p>
               <p>Megfordult és kiment az ajtón.</p>
               <p>Otthon meggyónt, megáldozott, fölvette a haldoklók szentségét és lefeküdt kemény
                  aszkéta-ágyára. A feszületet ujjai közé kulcsolta.</p>
               <p>Reggel halva találták.</p>
           <milestone n="10" unit="startSubChapter"/>
               <p rend="head">X.</p>
               <p>A tudós professzorok nem lelték okát a váratlan katasztrófának. A szigoru életben
                  csontig leparázslott izmok tömörek voltak még, mint a vas. A testen sehol egy
                  karcolás. Méregnek, erőszaknak semmi nyoma. Csak a szivverése állt meg Szathmáry
                  Györgynek. Valami hüvös, irgalmas kéz lecsöndesitette a háborgását, megszüntette a
                  fájdalmát, örökre.</p>
               <p>Az ágy mellett az éjszakai asztalkán testamentom maradt. Hatvanezer hollós arany
                  készpénzét a királyra hagyta az elköltözött. A királyra, Ludovicusra, a liliomos
                  francia királyasszony fiára, aki most lépett a gyermekcipőkből férfi-sorba, aki
                  évek óta most »akart« először...</p>
               <p>Használja az ország javára s meg ne akadjon, majd mikor az elcsöndesült
                  Nándorfehérvár után a többi végházak is kezdik szorongatni a zsoldjukért,
                  szegényt...</p>
           <milestone n="11" unit="startSubChapter"/>
               <p rend="head">XI.</p>
               <p>Lajoshoz repülve vitték meg a különös halál hirét. Őfelsége addig már
                  visszaernyedt szomoru mélázásába. Nem tudott örülni a sikerének, ami pedig teljes
                  volt. Valami nehéz, komor érzés azt sugta benne, hogy talán mégis, rossz helyt
                  kezdett akarni. Mária se ölelhette ki belőle ezt a megmagyarázhatatlan érzést.</p>
               <p>Fásultan hevert kutyái közt és vállatvont a jelentésre.</p>
               <p>- A királyért tettük. Apám iránt való kötelességünk volt, az idegennel szembe...
                  Hanem a klérust ért sérelemért három napi szobafogságot mérünk magunkra...</p>
           <milestone n="12" unit="startSubChapter"/>
               <p rend="head">XII.</p>
               <p>A primás hatvanhét esztendő után elküzdött testét székhelyére, Esztergomba
                  szállitották. Brandenburgi György megnyugodva bólogatott.</p>
               <p>- Ulászló most már visszacsukhatja a szemét. Bakács, Szathmáry: letelt a három.
                  Nincs, kit várjon többé.</p>
               <p>Lajos az utolsó percben mégis ugy határozott, hogy a királynéval együtt megjelenik
                  a végső tisztességen. Hiszen az az »idegen« megvezekelt azért, amit az apja ellen
                  vétett...</p>
               <p>A szertartás lezajlott. A kriptaajtót ráfalazták az uj lakóra. Virágot vittek neki
                  bőven. De a gyászos álmát virrasztani, de a halott szivet szeretettel költögetni,
                  nem maradt ott a fényes menet elvonulása után, senki.</p>
           <milestone n="13" unit="startSubChapter"/>
               <p rend="head">XIII.</p>
               <p>A hatvanezer hollós arany éppen kapóra jött az udvarnál. Eleget gunnyasztottak ott
                  ugyis!</p>
               <p>Brandenburgi György hát pörditett egyet a mulatságok tarka kerekén és Budán mohón
                  indult neki az élet. A lakomák, bálak, fegyverjátékok egymást kergették s Lajos
                  mindenütt ott akart lenni, hogy meneküljön önmagától.</p>
               <p>Legutóbb egy egész falka agarat vett és pompás épületet emeltetett számukra
                  Csepelen. Kelenföldi versenyistállóját is kiegészitette husz paripára. Apródjai
                  számára diszes versenyruhákat szabatott s pazar jutalomban részesitette a
                  Sidlowieczky Kristóf krakói vajda lovait kisérő lengyel fellajtárokat.</p>
               <p>Telt a hatvanezer hollós aranyból!</p>
               <p>Aztán megkezdődtek a futtatások a kelenföldi versenypályán. A királynak mind a
                  husz ménje indult. Rajtuk kivül lengyelek és magyarok. A futamok közt cigányzene
                  játszott, felváltva az egri püspök és a nádor fuvós bandáival. A tribünök előtt
                  kiállitott versenydijaknak csodájára sereglett az előkelő közönség.</p>
               <p>Telt a hollós aranyakból!</p>
               <p>Sőt maradt belőlük egyébre is. Esténkint kivilágították Pest-Budát, hogy több szem
                  gyönyörködhessék a nagy maszka-felvonulásban, melyen a király elefántnak öltözve
                  vett részt.</p>
               <p>Az álarcos menet után, persze, lakoma következett, ahol a kappany olyan »éles«
                  lében szerepelt, hogy nem csuda, ha az még a kis királyné kemény fogadalmát is
                  elvágta egy csöppet.</p>
               <p>A fogások közt természetesen tokaji járta, drága kristálypoharakból, melyeket
                  külön erre az alkalomra hozatott Velencéből a király. Volt értelme legalább, hogy
                  a falhoz vagdosták őket és mindenki megtapsolta a gavallértréfát...</p>
               <p>Kifutotta az ára a hollós aranyakból!</p>
               <p>Csak mikor a végházak, meg a péterváradi sajkások jelentkeztek másfél éve elmaradt
                  zsoldjukért a kincstartónál, akkor nézett nagyot az érdemes ember. Nagyot nézett,
                  de kicsit se talált. A kincstár kiürült.</p>
               <p>Erre már nem telt a hollós aranyakból!</p>
               <p>A sajkások megköszönték a fölvilágositást s zászlóikat a királyi vár fehér márvány
                  szökőkutja köré letüzdelve, szépen hazamentek, Magyarország déli kapui pedig
                  nyitva maradtak a kivül ólálkodó veszedelem előtt.</p>
               <p>No hiszen, nem ijedt meg azért ettől senki! Ott az országgyülés! Akik tudtak
                  mulatni, tudjanak áldozni is, urasan!</p>
               <p>A főrendek előkelő készséggel megadóztatták önmagukat. Fele jövedelmét
                  fölajánlotta mind. Egy tizedrésznyi kegyszerét az alsóbb papság és a kisebb
                  javadalmasok is fogadkoztak.</p>
               <p>Annyi esze persze mindnek volt, hogy megmaradjon a szónál! Mert mire is volna az
                  egész fölösleges tolongás, mikor 1523 Böjtelő havának negyedik napján, ime,
                  végre-valahára csak megérkezett Rómából a várva-várt pápai döntés.</p>
               <p>- Akié a méltóság, azé a gond! - vontak vállat az urak.</p>
               <p>És Brandenburgi György vidáman füttyentett.</p>
               <p>- Sose busuljunk! Majd elintézi a többit Tomory.</p>
           <milestone n="14" unit="startSubChapter"/>
               <p rend="head">XIV.</p>
               <p>Bornemissza ur lepecsételte a pápai levelet a király pecsétjével, aztán sürgősen
                  az udvari káplánért, Szerémi Györgyért futtatott.</p>
               <p>A szürke, igénytelen külsejü páter készségesen loholt elő. Hosszu lábszárai közt
                  kaffogott a kopott reverenda a nagy igyekezetben. Fölfelé álló, pisze orra alatt
                  kiváncsi mosolygást kásázott a ritkafogu szája.</p>
               <p>Bornemissza odanyujtotta neki a levelet.</p>
               <p>- No, reverendisszime, fogja ezt és tegye el jó helyre a tunikájába! Repül vele
                  Esztergomba. Elő se kerüljön addig, mig a gvardiántól a levél mását, de legfőképp
                  Tomory pátert magát elő nem hozza.</p>
               <p>- Követségbe küld nagyságod?</p>
               <p>Az öreg rábiccentett.</p>
               <p>- Igen. Ugy illik, hogy amit papok kuszáltak össze, papok csomózzák ki megint.
                  Tomoryra égető szüksége van az országnak. Ne hagyja tisztelendőséged üres kézzel
                  kiforgatni magát az ajtón.</p>
               <p>Szerémi páter fogta a levelet és inalt boldogan.</p>
               <p>Hogyne! Végre ő is középpontjában állhat valaminek! Tőle is függnek fontos dolgok!
                  Titkot hordoz magában, ő, aki rendszerint kivülrekedt minden izes udvari
                  cselszövényen! Jöhet, mehet, rendelkezhet, nagyképpel fontoskodva, akár azok a
                  fényes külföldi staféták, akik az udvarnál megfordulni szoktak. Csak azt sajnálta,
                  hogy nem üritheti fenékig ezt a dicsőségpoharat. Még a reggel indulnia kellett.
                  Nagyon szorgalmazták a rábizott postát.</p>
               <p>Elindult hát, a mielőbbi sikeres visszatérés reményében és erősen megfogadta, hogy
                  Tomoryt visszahozza bármi áron.</p>
               <p>Egy koratavaszi alkonyattal állitott be az esztergomi klastromba. Lejelentkezett a
                  gvardiánnál és átadta neki a rácimzett levelet. Mig a főnök olvasott, ő Tomory
                  után kérdezett. A szakács-fráter a kert felé igazitotta.</p>
               <p>- Ott lesznek fráter Emericussal, zöldséget veteményeznek.</p>
               <p>Csakugyan, ott munkált a két barát. Körül a csuhájuk felkötve kócmadzaggal, karjuk
                  vállig pőre. Egy-egy nagy nyersbőr kötény mindegyik előtt, hogy el ne piszkolják
                  magukat.</p>
               <p>A két ember derüsen dolgozgat, az arcuk mosolygós, megelégedett.</p>
               <p>- Sohase álmodtam volna, hogy lehessen még ilyen teljes nyugalom is a földön, -
                  mondta Paulusz és apáskodva hajolt a friss barázda fölé.</p>
               <p>Imre rábólintott vidáman.</p>
               <p>- Milyen kis kört lát is be az ember szeme, testvér! Ha elgondolom, mennyit
                  hányódtunk, vergődtünk! Mindjárt itt kezdhettük volna. Nincs ennél szebb,
                  békességesebb cél. Élni a Teremtőnek, mint ezek az apró magvak, amiket elvetünk,
                  és nem törődni többé semmivel, ami a barázdán tul hivságoskodik.</p>
               <p>Paulusz kicsi árkokat huzott a televényben, a másik a magvakat szórta a fölnyiló
                  hant alá. A nagy munkában észre se vették, hogy látogatójuk érkezett. Hanem a
                  kertajtó nyikorgására föl kellett figyelniök mégis.</p>
               <p>Paulusz két gyermekszeme elkerekedett a meglepetéstől. Eldobta a kapát és sietve
                  indult a jövevény elé.</p>
               <p>- György atya! - kiáltott. - Jól látok ugyan?</p>
               <p>- Magam is azt kérdem.</p>
               <p>A két pap összeölelkezett.</p>
               <p>Paulusz bontakozott ki elsőnek. Eltolta magától a káplánt szelid
                  szemrehányással.</p>
               <p>- Ejnye, ejnye, testvér! Micsoda világi kantust hordassz?</p>
               <p>- Jaj, - nevetett Szerémi, - a csuha kényelmetlen viselet utra. Fölszed minden
                  bogáncsot, sarat, meg el is vedlik az ilyen marsolásban, amilyet én tettem Buda
                  várából. Miben parádéznék majd az udvarnál, ha tönkre pocsékitom?</p>
               <p>- Pap ne legyen hiu, - zsörtölődött Paulusz.</p>
               <p>Amaz csak mosolygott sokatmondóan. Sarkáról lábaujja-hegyére hintálva, évődve
                  fürkészte a barát szigoru, nyugodt arcát.</p>
               <p>- Bizony, bizony, te se soká viseled már ezt a csuhát, testvérem!</p>
               <p>- Mért ne viselném? Eltart még jóideig, ha megfoltozgatom.</p>
               <p>- Nem is ugy értettem.</p>
               <p>- Hát?</p>
               <p>A látogató összeszürcsölte a szemét. Száján, az átfénylő arccsontok körött,
                  kötekedő mosolygás játszott.</p>
               <p>- Az udvarnál ugy hirlik, hogy atyaságod bács-i érsek lesz.</p>
               <p>- Mit beszélsz?</p>
               <p>- Azt, hogy őfelsége már irt is Rómába a promoveálásod végett.</p>
               <p>Paulusz megütközve pillantott vendégére. Aztán odaintett Imrének.</p>
               <p>- Lásd, lásd! Tempora mutantur et nos mutamur in illis. Csak ez a György atya
                  marad annak, ami volt.</p>
               <p>- A tréfák koboldjának.</p>
               <p>- Testvérem, - huzta fel a szemöldökét György - te nagyon felülről veszed a
                  dolgot.</p>
               <p>- Igen. Ugy, ahogy az én sorsomban illik.</p>
               <p>- Pedig ez egyszer igazán nem tréfáltam. Komoly a küldetésem.</p>
               <p>- Annál rosszabb rád nézve.</p>
               <p>- Miért?</p>
               <p>- Mert én semmi hivástokra nem adok.</p>
               <p>- Visszautasitanád a kalocsai érsekséget?</p>
               <p>- Vissza én! Az ilyen világi disz nem egyeznék meg a magamra vállalt
                  szegénységgel, se az alázattal.</p>
               <p>- Van ezenkivül más erény is, amit gyakorolni diszedre válnék. A hazafiui kötelmek
                  teljesitése.</p>
               <p>Paulusz szelid békességgel pillantott fel.</p>
               <p>- Az én hazám az Isten országa, György. Az én kötelességem a lelkem üdvösségén
                  munkálni. Megmondtam már azoknak, akik előtted jártak.</p>
               <p>- Érts meg! - hevült neki a jövevény. - Az ország kapui nyitva állnak! A törökbaj
                  akármelyik percben ránkzudulhat. És nincs egy ember, rajtad kivül, akiben ugy az
                  udvar, mint a nemesség megbizhatnék, akire egy sereg vezetését ruházni lehetne. Ki
                  tartsa föl a veszedelmet? Talán Zápolya János? Jobban félnek tőle, mint a
                  töröktől.</p>
               <p>- Ott a vranai perjel! Az övé harcos rend.</p>
               <p>- Paulusz, Paulusz, - csóválta meg nyakát a látogató. - A sértett hiuság dolgozik
                  benned! Te még most se felejtetted el a mellőzésedet. Pedig lásd, a kalocsai
                  érsekségnél szebb elégtételt kivánnod se lehetne.</p>
               <p>Paulusz egykedvüen kapargatta a szerszámjára tapadt sarat.</p>
               <p>- Lehet, hogy valamikor rontott bennem a hiuság, hanem az régen volt, testvér! Nem
                  kell nekem már szatiszfakció!</p>
               <p>- Hát!</p>
               <p>- Csak a lelkem békessége. Az én életem: az én fogadalmam.</p>
               <p>György sárga szeme nagyot villant. A biztos győzelem méltóságával ült le a
                  küszöbre. Hosszan maga elé nyujtotta vékony lábait.</p>
               <p>- Fráterkám, - intett fölénnyel, - nagyon kicsire tartod te akkor az udvar
                  előrelátását, ha azt gondolod, hogy nem számolt a fogadalmaddal. Számolt bizony!
                  És addig, mig a dispenzáció meg nem érkezett, el se inditott volna engem. Ezt
                  elhiheted. De a fölmentés megjött és a pápa őszentsége fel is oldott téged a
                  fogadalmad alul. No, mit felelsz erre?</p>
               <p>Paulusz közömbösen simogatta a szőröve bojtját.</p>
               <p>- Azt, - válaszolta, - hogy a fogadalmat nem embernek, hanem Istennek tettem.</p>
               <p>- A pápa fölmentése nem elég neked?</p>
               <p>- Nem.</p>
               <p>Paulusz letette a vésőt és odaült a látogató mellé. Kezét ráteritette szeliden a
                  másik kezére.</p>
               <p>- Idehallgass, testvér! Olvastad-e annak a katonának a históriáját, akit, éppen
                  ugy mint engem, feloldott a pápa a fogadalma alul?</p>
               <p>- Olvastam.</p>
               <p>- Akkor azt is tudod, hogy halála után lángtenger közepében jelent meg egyik
                  barátja előtt. A kérdésre, hogy mért emészti a tüz, hiszen a pápa fölmentette, azt
                  feleli a katona: »Igen ám, csakhogy az Isten nem hagyta helybe a dispenzációt és
                  kárhozatba vetett engem!« Elég vezekelni való gyarlóságot szereztem magamnak
                  kint, az előző életemben, én nem terhelem többel ezt az én szegény, Istennek drága
                  lelkem!</p>
               <p>- Azt akarod ezzel mondani, hogy nem teszel eleget az udvar kivánságának?</p>
               <p>- Azt testvérem, azt! Nekem nem kell a világi élet hiábavalósága, szennye. Nem
                  kell a kalocsai érsekség hiu fényessége. Nekem ez a nyugodt boldogság kell, ami
                  kárpótol mindenért és ez a szegénység, amit fogadtam.</p>
               <p>Szerémi hirtelen fölállt. Egész kiegyenesedett.</p>
               <p>- Nemcsak szegénységet fogadtál te Paulusz, hanem engedelmességet is! - villámlott
                  a két fráter felé.</p>
               <p>Dolmányába nyult és nagy pecsétes levelet vett ki onnan.</p>
               <p>- Olvasd ime a szentatya egyenes parancsát!</p>
               <p>A két barát összedugta fejét a papiros fölött. Emericusnak kigyulladt az arca és a
                  szeme villogott, mint a szikravető acél.</p>
               <p>Paulusz összehajtotta a levelet és csöndesen a kámzsa ujjába rejtette.
                  Fölállt.</p>
               <p>- Gyerünk a gvardiánhoz, - mondta.</p>
               <p>Szerémi büszkén marsolyázott.</p>
               <p>- No, testvérem, hát elfogadod-e a kalocsai érsekséget? Leszel-é országos
                  főkapitány?</p>
               <p>Paulusz kinyitotta a kertajtót és előre bocsátotta a másik kettőt.</p>
               <p>- Történjék Isten akarata.</p>
               <p>Imre ezalatt már a klastrom lépcsőjénél járt.</p>
               <p>Mintha neki volna legsürgősebb...!</p>
           <milestone n="15" unit="startSubChapter"/>
               <p rend="head">XV.</p>
               <p>A három pap sorba lépett be az ajtón. Rendet álltak a gvardián előtt.</p>
               <p>- Atyám, - szólt Paulusz fájdalmasan, - a válás órája ütött. Azért jöttem, hogy
                  kérjem áldásodat. Bocsáss utamra engem.</p>
               <p>- Hogyan? - ütődött meg a szent ember. - Menni akarsz a klastromból? Te?</p>
               <p>- Igen, atyám, én. Akinek nem volt más vágyam, mint köztetek élhetni le
                  szegénységben, alázatban, az édes Üdvözitő szándékára, még hátralevő napjaimat.
                  Nézd atyám a király dekrétumát, amiben kalocsai érsekké és országos főkapitánnyá
                  nevez ki.</p>
               <p>A gvardián olvasatlanul tette félre az irást.</p>
               <p>- Te eddig ellenálltál minden kisértésnek, - vonta össze a szemöldökét.</p>
               <p>A fráter bólintott.</p>
               <p>- Isten adott hozzá erőt.</p>
               <p>- És most mégis elmész?</p>
               <p>- Ime a szentatya egyenes parancsa!</p>
               <p>Paulusz átadta a második levelet.</p>
               <p>A gvardián elolvasta és megcsókolta a pergamen szélét.</p>
               <p>- Roma locuta, causa finita, - hajolt meg mélyen. - A király csak szolgája
                  Istennek, de a pápa az ő földi helytartója.</p>
               <p>Fölkelt s Paulushoz lépett. Az imbolygó fényü szövétnek óriás-árnyékuvá rajzolta
                  kezét a homályos falon.</p>
               <p>- Fráter, vedd áldásomat és menj békén a te utadon tovább. Nem tartozol az én
                  nyájamhoz többé.</p>
               <p>- Nem ugy, atyám, - borult el Paulusz. - Én sohase szünök meg a Szent Ferenc-rend
                  tagjának tekinteni magam. Fogadom előtted, hogy halálom napjáig törvénynek
                  tekintem és mindenben megtartom a rend szabályait, éppugy a köntösét is. Se
                  lelkemben, se testemben tőletek el nem fordulok. Isten engem ugy segitsen!</p>
               <p>A gvardián hideg, szurós szeme ellágyult. Két nagy kerek gyöngy futott végig durva
                  daróc-csuháján.</p>
               <p>Halkan felelt.</p>
               <p>- Én azt már látni nem fogom. De látja az édes Megváltó, akinek oltalmába
                  ajánllak. Mondd, mit tehetnék érted?</p>
               <p>- Erősitsd meg a mi szövetségünket! Engedd, hogy mindég ugy érezhessem, mintha
                  köztetek lennék, itt, a csend és áhitat falai között.</p>
               <p>- Nem értem a kivánságod.</p>
               <p>- Adj mellém két frátert, - emelte föl Paulusz a kezét esdeklőleg. - Add mellém a
                  spirituális testvért, meg fráter Emericust, aki nagyon közel áll a te szolgád
                  szivéhez. Legyenek ők állandó élettársaim, napjaimnak kisérői és emlékeztetői!
                  Megadod-e nekem ezt az utolsó örömet, atyám?</p>
               <p>A gvardián elfordult.</p>
               <p>- Menjenek a fráterek, - mondta.</p>
               <p>Paulusz alázatosan meghajtotta fejét s megcsókolta az áldó kezet.</p>
               <p>- És most gyóntass meg engem atyám, hogy tiszta lélekkel vehessem föl az én esendő
                  vállaimra az élet keresztjét.</p>
               <p>A gvardián felfogta az égő szövétneket és előre indult.</p>
           <milestone n="16" unit="startSubChapter"/>
               <p rend="head">XVI.</p>
               <p>A kápolna ólmos ablakain halvány holdfény szürődött keresztül. Rávilágitott a
                  vértanuk képeire.</p>
               <p>Paulusz hamut markolt az urnából és a fejére hintette. Ökle a mellét verte.</p>
               <p>- Hallgasd meg a te gyarló szolgádat, adj számomra penitenciát és feloldozást,
                  aztán láss el engem az utolsó szentséggel, atyám.</p>
               <p>- Beteg vagy?</p>
               <p>- A halál fájdalmai megkörnyékeztek engem. Az én szemeim nem fogják látni ezeket a
                  szent falakat többé soha. Én ide vissza nem térek. Az Isten itélete teljesedik
                  bennem és általam. A tekintetem messzi lát... Atyám, sziklák gördülnek a mélybe,
                  dübörögve és a sziklák alatt ezrek holt teteme hever. Paripákat látok vérpatakok
                  fölött repülni, fekete szárnyakon, üres nyergekkel. Kürtöket hallok harsogni és
                  gyászdobokat peregni tompán. Miserere mei Domine...! Szekerek robognak, jajgatás
                  rikolt s a levegő egyetlen nagy, végső hördüléstől terhes. Jehova ül a trónuson és
                  mártirokat szólit... A fejem külön él a törzsemtől és a testem nehéz, mint a föld
                  agyagja. Uram irgalmazz! Krisztus kegyelmezz! Dolores inferni circumdederunt
                  me...!</p>
               <p>A gvardián letérdelt.</p>
               <p>- Mondd a bünvallomást!</p>
               <p>Paulusz szava tompán hullt a csöndbe.</p>
               <p>A két barát soká imádkozott, némán, arcraborulva. És köröttük lassan vérvörös
                  fénybe öltözött a kápolna homálya. Az ablakon át különös tüz derengett. A
                  firmamentumról indult egy lobogó csóva, mint valami leforditott, lánggal vérző
                  pallos.</p>
               <p>A két fráter egymásra döbbent. Sápadtak voltak mind a ketten.</p>
              
               <p>A folyosó végén Szerémi csapódott eléjük. Az udvari káplán minden izében
                  reszketett. Megragadta Paulusz kezét.</p>
               <p>- Láttad az égi tüneményt?</p>
               <p>- Láttam.</p>
               <p>- Könyörgöm, ne indulj ma testvér! Balsejtelmü jel! Vesztedet jelentené.</p>
               <p>A barát végtelen nyugalommal felelt.</p>
               <p>- Tudom.</p>
               <p>És ment tovább, vontatott, fáradt léptekkel, de elszántan és
                  tántorithatatlanul.</p>
              
               <p>Az udvarban fáklyafény mellett fölnyergelt szamarak álltak, s két fráter
                  daróc-csuhában, tarisznyával a vállukon, bottal a kezükben.</p>
               <p>Az utasok kikocogtak a kapun.</p>
               <p>A klastromban szólt, messzesiró hangon csengett a lélekharang.</p>
              
               <p>És a három barát, szamárháton, koldusbottal, koldustarisznyával: elindult a vérző
                  magyar éjszakában, megváltani István király népét.</p>  
            </div>
        <div type="chapter">
            <head>MOHÁCS</head>
                     <p>„Nincsen is nékem annyi</p>
                     <p> erőm és könnyem, hogy</p>
                     <p> elegendőképpen megsirassam...”</p>
                     <p>(Brodarits.) </p>
           <milestone n="1" unit="startSubChapter"/>
               <p rend="head">I.</p>
               <p>A gondtalan dőzsölés ideje kezdett lealkonyulni. A levegőben viharfelhők
                  feszültsége uszott.</p>
               <p>Keletről nagy, lomha mozdulattal megindult toros utjára a végzet. Nem volt
                  teremtett lélek, aki ne érezte volna a földindulás rázó hullámait.</p>
               <p>A népet rettegés szállta meg. A cinikusok kicsapongó tivornyákban, a jámborak
                  elvakult fanatizmusban kerestek menedéket. A babona beteg virága kinyilt és az
                  okkult szemfényvesztés mesterkedői elsokasodtak. Jósok bukkantak föl s buktak
                  megint vissza a homályba, mikor egy ujabb »próféta« csillaga delelőre futott.
                  Tömegek vártak szivszorongva egy-egy jövendölés határnapjára és tömegek lelke
                  maradt csalódott, éhes. A piacokon kezdett több lenni a Zoroaszter, mint az árus.
                  Uj tanokat hirdettek, melyeket követve örökös marad a fiatalság s
                  elpusztithatatlan az élet.</p>
               <p>A hasztalan tárulásokban elcsüggedt lelkek kelyhe lassankint becsukódott, egy
                  szemernyi remény, a megnyugvás harmatcseppnyi termékenyülése nélkül. A nép
                  eltakarta siró gyermekarcát és annak se hitt többé, aki az ősi evangélium
                  szavával közeledett hozzá.</p>
               <p>A rettegést növelték a baljóslatu égi tünemények, melyek egymást érték, soha nem
                  látott változatokban.</p>
               <p>Aztán felharsant az első jajdulás:</p>
               <p>- Ferhát basa tizenötezer emberrel betört a Szerémségbe!</p>
               <p>Ez már bizonyosság volt.</p>
              
               <p>Tizenötezer száj falta bele farkas-mohóságát az ősi magyar szántásba. És nem akadt
                  férfi az egész országban, aki a riadt nyáj élére merjen állni. Nem akadt ököl,
                  mely a Fátum vigyorgó arcába vágja a dacos tilalmat:</p>
               <p>- Megállj!</p>
               <p>Egy ferencrendi barátnak kellett kihullnia a zárda-fóliánsok sárgult lapjai közül,
                  hogy szőrcsuhájával eltakarja egy tévelygő nép piruló arcát.</p>
              
               <p>Fráter Paulusz facipőben, derekán kenderkóc kötéllel, megindult első-magyar lenni
                  ott, ahol mindenki-magyar utolsónak hőkölt a vérsikos uton. Megindult és a lépései
                  nyomán dübörögve megindultak keserves, temetkező századok.</p>
               <p>Előtte egy másik szerzetes járt Óriás, mint a Gondolat, kemény, mint a lábrakelt
                  szikla és fölgyujtó tüzü, mint a viharba dobott csóva. Egyik kezében a kereszt,
                  másikban mezitelen kard.</p>
               <p>Ferhátnak kitünően fölszerelt, csatákban okult serege, a két barátnak csak a
                  lángoló hite. De ez a hit sodort, mint az ősi nemere. Odatépett hozzájuk minden
                  utjukba dobbant szivet, minden magyar magból fogant becsületet.</p>
               <p>És gyült a sereg.</p>
               <p>Nem cimeres heroldokból, nem nagyságos tekintélyekből. A köznemes vetette meg
                  sarkát az elguruló apai örökségben. A fölriadt paraszt verte egyenesre föld
                  nélkül, fü nélkül maradt görbe kaszáját. Az asszony tigris-bosszuja rikoltott
                  vissza a fészekbontó kezekre s a gyermek játékos ujja feszitette az ijjat.</p>
               <p>Nőtt a sereg!</p>
              
               <p>Lehettek vagy hétezren, mikor szembetalálkoztak a hömpölygő végzettel. Kétezer
                  talpas, ezerötszáz lovas, a többi hadviseletlen, összevicsordult nép, akit csak a
                  vére lobbanása vert idáig.</p>
               <p>Fráter Paulusz megáldotta a lehajtott turáni koponyákat.</p>
               <p>Aztán sikoltott a kardja.</p>
               <p>- Jézus! Jézus! Jézus!</p>
               <p>Hétezer torokból szakadt a kiáltás.</p>
               <p>A halál megbontotta fekete kötényét és várta a kikészitett prédát.</p>
              
               <p>Rövid volt a tusa. Háromezer magyar lehanyatló feje gyorsan megtalálta örök
                  vánkosát a barna húmuszon.</p>
               <p>Háromezer magyar!</p>
               <p>De mellette nyolcezer a bitorlókból!</p>
               <p>És Ferhát basa fut a Száva felé vacogó rémülettel. Az egész török tábor rengeteg
                  kincse, tizezernyi foglya ott rőkönyödik martaléknak.</p>
               <p>Mit törődik most ezzel a barát? Nyomul a vert sereg sarkában és dulja, ahol éri. A
                  maradék hadat a Szávába fojtja. Ott fuldokol a szultán kedvenc rokona, maga Ferhát
                  basa is, mig alá nem merül a halálorditástól zengő vizen.</p>
               <p>És a Száva partján fölujjong messzi szárnyaló öröm-áradással az ének:</p>
               <p>- »Nagyasszony pátrónánk!...«</p>
              
               <p>Budán az urak összenéztek a hirre. Szemük sárga lobbot vetett, mint a kén lángja.
                  Az országtanács is hümmögött.</p>
               <p>Megvonták Paulusztól a hadak tartására szükséges költséget. A bandériumokat
                  sürgősen hazahivták.</p>
               <p>- Még bizony szarva találna nőni a barátnak...!</p>
           <milestone n="2" unit="startSubChapter"/>
               <p rend="head">II.</p>
               <p>Paulusz lecsüggesztette a fejét.</p>
               <p>Hanem Czibak Imre már égett, mint a kigyulladt lármafa.</p>
               <p>- Mit mivelsz, testvér?</p>
               <p>- Látod! Imádkozom a bünösökért és négyezer öngyilkosért, magunkért.</p>
               <p>- Abból ugyan semmi se lesz! Ott a kalocsai érsekséged és itt a török zsákmány! A
                  beneficiumokat pénzzé tesszük, a prédát elárvereztetjük. Telik belőle a
                  végházaknak, meg zsoldosokra, a bandériumok helyett.</p>
               <p>- A Szentlélek világosit meg téged! - ámult el Paulusz.</p>
               <p>A dobok még aznap megperdültek.</p>
              
               <p>De a vértszagolt emberek sehogyse akartak beletörődni ebbe a barátos hadviselésbe,
                  ahol nincs se harács, se győzelmi tivornya, se vad, harcos szeretkezések.</p>
               <p>A legénység morgolódott.</p>
               <p>A kolompot Bárdy István rázta. A hadnagyot a kis királyné titkos kegyenceként
                  emlegette a mérgezett nyelvü fáma. A hetvenkedő fiatal legényt egész
                  megkompolyitotta ez a mende-monda, meg az a nagy ünneplés, amiből dulásig
                  kanalazhatott az udvarnál, mikor a Ferhát fölött aratott győzelem hirét Budára
                  megvitte.</p>
               <p>Visszaérkezve a követségből Kalocsára, ahol a sereg pihent és szervezkedett, nagy
                  zenebonát csapott, amért a két fráter a zsákmányt elárvereztette. Össze is
                  szólalkozott a dolgon Bosnyák Tamás hadnaggyal s kardot rántva, széthasitotta a
                  fejét. Erre elindult zsákmányolni föllázitott legényeivel a maga szakállára a
                  szomszéd falvakba.</p>
               <p>Emericus kitette kezéből a rózsafüzért és riadót fuvatott. Estére ott álltak a
                  renitensek a székesegyház piacán, vasba verve.</p>
               <p>Egy óra teltén Bárdy hadnagy feje a porban hevert.</p>
               <p>A rend egyszerében helyreállt.</p>
               <p>A három barát pedig hamut hintett magára s imádkozott az elhunyt
                  lelkiüdvösségeért...</p>
              
               <p>Hanem Paulusz számára ez az imádság se hozta meg az áhitott nyugalmat. Komoran
                  járt-kelt emberei közt.</p>
               <p>Végre Emericust hivatta.</p>
               <p>- Testvér, - mutatott a durván barkácsolt asztalon kiteritett lapokra -
                  szivességre kérlek.</p>
               <p>- Hallom.</p>
               <p>- Te jól tudsz latinul, mig én az udvarnál sokat felejtettem. Szerémi atya kissé
                  kulinárisan kezeli Vergiliusz dicső nyelvét. Nem megszólásképpen mondom, de
                  ragadt. Ilyen nyelvezeten nem irhatok oda, ahová akarok.</p>
               <p>- Kinek?</p>
               <p>- Szentséges atyánknak, VII. Kelemen pápának, akit árasszon el az Ur kegyelme.</p>
               <p>- Ámen, - hajolt meg Emericus és bemártotta a tollat. - Várom a szavad,
                  testvér.</p>
               <p>Paulusz bólintott.</p>
               <p>- Kérd Őszentségétől azt a kiváltságot, hogy a gonosztevőket, akik küldetésünkben
                  háborgatnak, ha kell, ki is végeztethessük, lelkünk üdvösségének veszélyeztetése
                  nélkül. Kérd azonkivül, hogy a kiséretünkben levő szerzetesek és papok részt
                  vehessenek a csatákban, anélkül, hogy az emberölés egyházi következményét, az
                  »irregularitást« magukra vonnák.</p>
               <p>- Aztán?</p>
               <p>Paulusz arcán szelid mosolygás suhant át. Tiszta kék szemei gyöngéd tekintettel
                  pihentek az óriás baráton.</p>
               <p>- Aztán közöld Őszentségével, hogy erre a kegyre egy Emericus Czibak nevü
                  fráternek volna legfőbb szüksége, aki a szerémi csatában a nagy keresztet hordozva
                  a nép előtt, az ütközet hevében azzal rontott a pogányra és temérdeket
                  agyoncsapott a magasztos jelvénnyel.</p>
               <p>- Paulusz!</p>
               <p>A kemény barna kéz kiejtette a tollat.</p>
               <p>- Ne ellenkezz, - intett a másik. - Folytasd! »De még jobb volna, ha a szentatya
                  ez alkalommal végleg fölmentené nevezett Emericus Czibakot azon fogadalma alól,
                  hogy szerzetessé legyen. A zárdai életet erős és vérmes testalkata nem birja.
                  Szobában aludni képtelen. Olykor tiz napokig tartó főfájások kinozzák, ugy, hogy
                  kényszerül télen-nyáron szabad ég alatt lakni. Az egyházi rendet azért fölvenné,
                  mert életét az Ur szolgálatának akarja szentelni, mint világi pap...«</p>
               <p>- Pál!</p>
               <p>A barát szájáról forró hálával égett le ez a kiáltás. Észre se vette, hogy a régi
                  nevén szólitja azt, aki pedig megtagadott azzal minden közösséget. Paulusz se
                  vette észre, hogy az Ur alázatos szolgájához illő meghajlás helyett forrón, lovag
                  módjára megszoritja a felé nyujtott kezet.</p>
               <p>Majd a félig kész levél fölé hajolt.</p>
               <p>- Tedd hozzá még testvér, hogy kivánatos lenne megmenekülnöm az érseki kinevezésem
                  alkalmából fizetendő megerősitési dijaktól. Jobb volna bizony, jobb, ezt a pénzt
                  is a pogány ellen forditani! Végezetül arra kérem a szentatyát, engedje, hogy
                  mindazokat a hősöket, akik ezentul elesnek, az ütközetek előtt teljes bucsuban
                  részesithessem.</p>
              
               <p>A pápa nemcsak teljesitette Paulusz minden kérését, hanem takaros összeg pénzt is
                  küldött Campeggio bibornok, pápai legátus kezéhez, hogy azzal a kereszt hősének
                  támogatására legyen.</p>
              
               <p>A hirre megint összenéztek Budán. Az arcokon egy kis röstelkedés ült.</p>
               <p>- Lefőzött minket a tallján!</p>
               <p>A kincstartó mérgesen vágta téntába a tollát. Nekilátott s irt egy utalványt - két
                  hajórakomány bicskáról, meg huszezer dukát értékü sóról.</p>
               <p>- Ne mondhassa a barát, hogy hazulról semmit se kapott!</p>
           <milestone n="3" unit="startSubChapter"/>
               <p rend="head">III.</p>
               <p>Paulusz nagyot nézett a furcsa »hadi« fölszerelésre. Aztán kénytelen-kelletlen
                  elkezdett a törökkel - kereskedni. Eltiltott mindenkit a sóüzlettől a délvidéken.
                  Igy fölverte az árát. Végül csak annak adott sót, aki bicskát is vett hozzá, jó
                  drágán. A sok rozsdás sárkaparót mind a kontyos nyakába varrta. Igy tartotta a
                  hadait, török pénzen...</p>
               <p>Közben Czibak Imre, immár az országos főkapitány mellé beosztott alvezér és
                  királyi testőrkapitány, minduntalan becsapott török földre. Egy izben egész
                  Nándorfehérvárig ruccant s szép pár hajót küldött viz alá minden rakományostól
                  együtt. A többi sértetlen állapotban esett prédául. Ugyanakkor tizenhárom előkelő
                  pogány foglyot is terelgetett a vezéri szállásra.</p>
               <p>A magyar név hajdani varázsa kezdett kihámlani a rozsda alól.</p>
               <p>Maga Jahja-pasa-oglu Bali, a belgrádi bég is meghökkent. Összevonta seregeit, hogy
                  leszámoljon a »cseri-basával«, aki ilyen csunyán az orra alá pörkölt.</p>
               <p>De Tomory nem sok időt hagyott neki a tollászkodásra. Megvizitelte, ezuttal
                  személyesen, a maga portáján. Végigdulta a Bánságot egész Szabácsig és fölprédálta
                  Kolics városát.</p>
               <p>Bezzeg eszébe jutott egyszerre Bali bégnek, hogy hiszen: nini! Ő tulajdonképpen
                  magyar anyatejet szopott valaha! Sőt az ágasbogas családfáján föl is fedezett
                  mindjárt valami rokonságot bizonyos nevezetü Paulusz Tomoryval...</p>
               <p>A tudakozódó levél csöpögött a mézes-mázas hizelgésektől.</p>
               <p>Paulusz elvörösödött és marokra gyürte a postát.</p>
               <p>- Bestye piláf-pusztitói! Hogy Allah árnyékába süllyednétek minden atyafiságtokkal
                  együtt!</p>
               <p>Észre se vette, hogy káromkodik is, meg átkozódik is, egyszerre.</p>
               <p>Hja, az esztergomi hüvös cellától messzi esett a tábor, hanem annál közelebb a
                  régi harcos emlékek!</p>
              
               <p>A sátor előtt pompás paripát táncoltatott a póstahozó török csatlós. Nemesvérü
                  fajállat volt a mén, csupa ideg és tüz.</p>
               <p>Paulusz ráhökkent a kontyosra.</p>
               <p>- Miféle ló ez, hé?</p>
               <p>- Az én uram, a nagyságos Jahja-pasa-oglu Bali bég küldte rokoni ajándékba, hogy
                  legyen, amin fogadd, mikor meglátogat.</p>
               <p>Paulusz odanyomta a kezében tartott fekete-kötésü bibliát a csatlós markába.</p>
               <p>- Ne! Vidd el gazdádnak. Legyen miből imádkoznia, mielőtt a pokolra küldöm!</p>
               <p>Egyik sem sejtette, hogy milyen helyénvaló volt ez a kölcsönös gondoskodás...</p>
           <milestone n="4" unit="startSubChapter"/>
               <p rend="head">IV.</p>
               <p>Az udvar se maradt tétlen ezalatt. Brandenburgi egész váratlanul arra eszmélt,
                  hogy kegyvesztett lett. Összeszedte minden tudományát, hogy a bódulást kereső
                  nagy tobzódások után, csak annál mélabusabban eszmélő király figyelmét megint
                  magára vonja. De Lajos továbbra is elnézett a feje fölött. Hiába próbálta
                  megmozgatni magát a királynét is, Ludovicus hajthatatlan maradt.</p>
               <p>- Mária, nem akarok több fehér hajszálat! Nem akarom a reszketést, a vádak
                  szaggatását. Nem akarom Brandenburgi Györgyöt! Te ezt nem érted. Én igen.</p>
               <p>Mária meglepődve nézett fel.</p>
               <p>- A király nem tartozik magyarázattal, - felelt. - Kivánsága szent, előttem
                  is.</p>
               <p>És György urról nem esett több szó.</p>
               <p>Pedig a »Markoláb« igazán fényes bizonyitékát adta ezekben a napokban
                  kifogyhatatlan leleményességének. Eredetinél eredetibb és ujnál ujabb csinyeket
                  eszelt ki Lajos szórakoztatására.</p>
               <p>Hasztalan!</p>
               <p>Egy szép napon végre másodmagával jelent meg az udvarnál.</p>
               <p>- Tudja-e uram, hogy ki az a jeles és érdemes férfiu, akit hoztam? - kérdezte.</p>
               <p>Ludovicus annyi fáradságot se vett, hogy kifelé forduljon a heverőn.</p>
               <p>György kénytelen volt megfelelni önmagának.</p>
               <p>- Kóródy Péter, fölség. Utolsó sarja annak a hirneves, derék pogány családnak,
                  akinek ősei Szent Gellért püspököt gyorspostán a Dunába guritották fördőzni, annak
                  idején. Hitemre, mulatságos fickó! Fölséged nem is sejti, hogy milyen csudálatos
                  tehetségek lakoznak benne!</p>
               <p>- Mifélék legyenek azok?</p>
               <p>Hopp...! Lajos megpedzette a horgot! A király érdeklődik!</p>
               <p>Nosza, kihasználni hamar a kedvező pillanatot!</p>
               <p>György ur sürgős parancsokat sugott a teremben őgyelgő szolgáknak. Azok
                  elloholtak, hogy kevés vártatva a legkülönösebb holmikkal kerüljenek elő.</p>
               <p>Az egyik nagy sárga kandurt hozott, a másik egérfogót, egerestől. A harmadik egy
                  elhullott tyukot fogott lábánál fogva. A förtelmes dögtest messzi szaglott a
                  feloszlástól.</p>
               <p>Most már ült Lajos!</p>
               <p>Nagy, szomoru kék szemei kerekre tágulva nézték a furcsa előkészületeket.</p>
               <p>Akkor György gróf intett.</p>
               <p>És a pogány szittya-magyarok késő sarja egy nyeletre megette az egeret, azon
                  elevenen. Még csak nem is pislantott utána.</p>
               <p>György sugárzott a diadaltól.</p>
               <p>Az egér után a macskára került a sor.</p>
               <p>Két fogdmeg ügyes kanyaritással lemetszette a keservesen nyivákoló állat farkát,
                  Kóródy Péter pedig azon szőröstől-bőröstől utána küldte az egérnek.</p>
               <p>- Ott nem vesznek össze, - mondta önérzetesen.</p>
               <p>A tyukhoz aztán előkerült a bicska is a csebeli csizma szárából. Hogyne! Virtusos
                  falat volt ez, meg kellett adni a módját parádésan és nem hagyni belőle semmit,
                  éppen semmit...</p>
               <p>Lakoma végeztén György meghajolt.</p>
               <p>- Uram, amit ez a pogány magyar megevett, az övé is marad. Bátran hagyom itt,
                  fölséged mellett, semmi kára se lesz a pokrócoknak...</p>
               <p>- Ugyis rongyosak, - vont vállat Ludovicus és visszafordult a fal felé.</p>
               <p>De az urak annál zajosabban ünnepelték Kóródy Pétert. Kézről-kézre adták és
                  pályája ezzel meg is volt alapozva az udvarnál.</p>
               <p>Ilyen gyomor kellett ide éppen!</p>
              
               <p>Ősi átok ült a Kóródy-családon. Egyetlen tagja se tehette be a lábát Szent Gellért
                  kápolnájába büntetlenül, akármi erős emésztése lett légyen egyébként. Nem is
                  bátorkodott a közelébe egy se a maga jószántából.</p>
               <p>György a fürdőben hallotta ezt a legendát. Boldogan kapott rajta s elhatározta,
                  hogy üti a vasat, mig meleg. Ha egyszer sikerült érdeklődésre birnia a királyt,
                  másodszorra egész bizonyosan még többre jut vele!</p>
               <p>- Uram, - igyekezett tüstént a palotába, - volna-e kedve fölségednek egy kis
                  kirándulásra?</p>
               <p>- Hová?</p>
               <p>- Föl a Gellérthegyre.</p>
               <p>Lajos hideg gyanakodással mérte végig az udvaroncot.</p>
               <p>- Megint valami azokból a dolgokból, amikről többé tudni se akarunk...!</p>
               <p>- Hitemre fölség, nem. Semmi asszonynépet nem viszünk magunkkal.</p>
               <p>Lajos kitekintett az aranysugaras verőfénybe. Vállat vont.</p>
               <p>- Érdemes?</p>
               <p>- Jó lesz gondüzőnek.</p>
               <p>- Akkor induljunk.</p>
               <p>A király fölkelt és ezüstös hajára illesztette a fekete barettet. Elsőnek lépett
                  ki az ajtón. Arcán sóvár várakozás bontott halványszirmu rózsákat. A nagynyilásu
                  szemekben tétova tüz égett.</p>
               <p>- A lovakat, - intett.</p>
               <p>És a kiváncsian összesereglett udvari urak egymást előzve rontottak ki a hegyi
                  kápolnához, melynek helyéről hajdanában az első keresztény-magyar püspök ragyogó
                  meteor-csudája hullt a gyülölettől fodros magyar vizbe.</p>
               <p>Mikor Kóródy ur ráeszmélt, hogy hová vezették, elsápadt a babonás félelemtől. De
                  késő volt már menekülnie! Brandenburgi vasmarka megragadta a dögevő magyart és
                  előre tuszkolta.</p>
               <p>A kápolna közepén Kóródy hatalmas kolosszus-teste nagyot vonaglott. A kiülő
                  pofacsontos arc szederjessé vált s az erős, rágó áll heves mozdulattal lökődött
                  előre.</p>
               <p>Az urak elforgolódtak. Kendőikbe takart arccal hanyatt-homlok rohantak ki a
                  kápolnából.</p>
               <p>Két mosóasszony alig győzte tiszta gyolcsba öltöztetni a pogány Kóródyak késő
                  maradékát...</p>
               <p>A szent hely pedig elgyalázva hivta ki igazlátásra azt a nagy aranyszemet, mely
                  háromszögletü fekete keretéből dermesztően mély mozdulatlansággal meredt a
                  tréfaüzők után.</p>
               <p>»Video omnia!«</p>
               <p>Hirdették alatta lángvörös betűk.</p>
              
               <p>Lajos keményen megdorgálta a kegyelet-gyalázókat. György grófnak meg se
                  mutatkozni, se a nevét kiejteni nem volt szabad többé az udvarnál.</p>
               <p>Brandenburgi végleg kiesett a kegyből.</p>
           <milestone n="5" unit="startSubChapter"/>
               <p rend="head">V.</p>
               <p>Budára messzi vendég érkezett egy napon. Thráciából menekült jó Bakics Pál vajda
                  minden kincsestől, háznépestől a török veszedelem elől.</p>
               <p>Lajos szomjasan itta a hireit, mintha csak kedve telt volna abban, hogy még jobban
                  megtöltse a lelkét bolyongó árnyakkal és a veszedelem feszültségével. Kéz a kézben
                  a királynéval hallgatták a bus meséket, mint két szorongó gyermek.</p>
               <p>Bakics ur személyesen vett részt a nagy török diván-tanácsban, mint annak egyik
                  tagja. Előtte bontotta ki Szulejmán szultán rettenetes szándékát, hogy jövő év
                  tavaszán személyesen jön megostromolni Buda várát!</p>
               <p>Lajos megszoritotta a királyné kezét. Halkan, fölcsillanó reménységgel sugta
                  oda:</p>
               <p>- Hallod? Egy év...! Addig egész megerősödhetek, ugy-e Mária?</p>
               <p>És Bakics vajdának ajándékozta hálából ezért a jó vigasztalásért a laki
                  dominiumot.</p>
               <p>Az urak meg nagyot kurjantottak hozzá széles jókedvükben:</p>
               <p>- Ide merjen jönni a kontyos! A pecsétnyomó gyürüinkkel verjük agyon!</p>
               <p>Erősebb nyomaték kedveért visszarendelték fráter Paulusztól a még ott levő
                  bandériumokat is.</p>
              
               <p>Az ország egyetlen végvára, Pétervárad, magára maradt a pápai katonákkal. De a
                  nuncius se vette tréfára a dolgot! Ha a magyaroknak nem fáj a saját fejük, mért
                  fájjon őszentségének?</p>
               <p>Fenyegetőzni kezdett, hogy ő is visszahivja a háromszáz pápai talpast, ne
                  kifogásoskodhasson később rájuk senki, ha a vár elesnék, hogy miattuk történt.</p>
              
               <p>Fráter Paulusz végül learathatta a győzelme gyümölcseit. Egészen kinjára hagyták,
                  pénz nélkül, katona nélkül. Ugyan ki törődött volna vele?</p>
               <p>Az urak összekacsintottak.</p>
               <p>- Hadd usszék a barát!</p>
           <milestone n="6" unit="startSubChapter"/>
               <p rend="head">VI.</p>
               <p>Hanem a nemesség már nem vette ilyen könnyen a dolgot. Egyik országgyülés a
                  másikat érte s felhangzott megint a nagy tetemrehivás:</p>
               <p>- Bünhődjék a bünös!</p>
               <p>Rákoson azzal kezdték a honmentést, hogy cigányhóhérral fölakaszttattak egy -
                  bábut... A kis királynétól lopta el egyik apródja. Hadd lássa az ország, hogy mire
                  megy el a kincstár pénze! Hogy mért nem fizetik a hadakat, a kassza miért üres, s
                  a végvárak ellátatlanok?</p>
               <p>Az urak Lajoshoz fordultak.</p>
               <p>- Ki az oka mindennek?</p>
               <p>A király bántódva ráncolta szemöldökét és azt felelte:</p>
               <p>- Én nem.</p>
               <p>Erre aztán Verbőczy ur megmondta, hogy hát kicsoda akkor?</p>
               <p>- Vagy Thurzó, a főkincstartó, vagy Szerencsés Imre, a vicéje.</p>
               <p>Az utóbbi név jobban tetszett. Kitört a vihar.</p>
               <p>- Máglyára a keresztelt zsidóval!</p>
               <p>Szerencséjére Szerencsés Imrének, kedvelt ember volt a királyné teuton népsége
                  közt. Jó cimbora, jeles ivó, hires szeretkező, teli zsák, kitünő pajtás.</p>
               <p>Hamar becsukták a Csonka-toronyba, nehogy bántódása essék! Amint az országgyülés
                  szétoszlott, annál szélesebben tárták ki előtte az ajtót. Nagy epikuri tort
                  rendeztek az alkincstárnok ur szabadulásának tiszteletére.</p>
               <p>Semmi baj se lett volna belőle, ha egy kicsit csöndesebben vigadnak. De a
                  zene-bona cégért hirdetett magának s odacsalt néhány dühös nemes urat. Ezek
                  megrohanták Fortunátus palotáját. A sok ittas udvaronc alig győzött elég gyorsan
                  kiugrálni az ablakon ijedtében.</p>
               <p>Lajos az erkélyről nézte a cécót s szomoruan mosolygott.</p>
               <p>- Ők mulatnak. Hanem a kontót bezzeg majd velem fizettetik!</p>
              
               <p>A palotát megdulták, az alkincstartó ur hatvanezer aranyára gazt vetettek és
                  összetörtek-zuztak mindent. A népség-katonaság, akinek ebből nem jutott,
                  kárpótlásul nekiruccant a zsidóvárosnak. Végül, hogy Sion fiai se
                  panaszkodhassanak osztálykodásról, befejezésképpen rajtamentek a papokon.</p>
               <p>Akkor aztán elromlott a nagy népünnepély.</p>
               <p>Zápolya János vajda feje váratlanul fölbukkant a vértesei élén, körülnézni, hogy
                  ugyan mi világ is készül itt? Nem a talaj inog-e, nem a régi kósza álmok ködvilága
                  formálódik-e megfogható valósággá?</p>
               <p>Nem. Az urak már előbb szétoszlottak, a népség meg igyekezett minél előbb
                  láthatatlanná válni.</p>
               <p>Dózsa György trónusa még nagyon ott égett az emlékezetben...</p>
               <p>Szerencsés Imre pedig megkapta sürgős kárpótlásul az ércbányák bérletét.</p>
              
               <p>Ami hátramaradt, azt elintézte a hatvani ős-országgyülés. Itt elcsaptak mindenkit.
                  Nádort, primás-kancellárt, országbirót, kincstartót és a többi főméltóságot. Meg
                  is kergették egynémelyiket. Voltak izes hazaárulási perek, birtok-elkobzások. Az
                  érdekeltek azon helyt megosztoztak. Majd hozzáláttak az uj méltóságok
                  megválasztásához.</p>
               <p>Esztáry ur kivágta a bihari rezet. Elbődült öblös hangján:</p>
               <p>- Éljen Zápolya János nádor!</p>
               <p>De a vajda fejét rázta. A hatalmas Ujlaky-birtok nagyobbat csillant, mint ez a
                  pünkösdi királyság, amit ilyen szöszön-boron kinálgatnak!</p>
               <p>Azt felelte a megtiszteltetésre:</p>
               <p>- Éljen csak inkább jó Verbőczy István!</p>
               <p>Hiába tiltakozott az ősz ember, hogy ő nem alkalmas erre a felelősségteljes
                  méltóságra, a király elutasitólag intett.</p>
               <p>- Hja, dicsőség bajjal jár! Tanulja meg kegyelmed is.</p>
              
               <p>Valamit azért mégis végzett a hatvani gyülés. Megszavazta a honvédelem
                  költségeit.</p>
               <p>A főurak és főpapok összes jövedelmük felét tartoznak odaadni. A nemesek egy arany
                  füstpénzt s ezen felül egy kurta forintot. A többi polgár, kereskedő, kézmives,
                  jobbágy: egy aranyat. Minden zsidó apraja, nagyja, fia, lánya, fejenkint egy
                  forintot. Minden mühely után egy forintot. A kereskedő áruinak egy huszadát. Papok
                  ezüst holmijaiknak egy tizedét, templomi kincsek negyedét. A házalók lovai után
                  ötven dénárt.</p>
               <p>Kitett volna mindez ugy ötmillió aranyat.</p>
               <p>Begyült pedig összesen negyvenötezer forint...</p>
               <p>Hanem a királyt legalább felokositották arról, hogy mi az egészséges deflációs
                  pénzügyi politika! Meghagyták neki, hogy a temérdek hamis pénzt szedesse össze,
                  külföldi fizetéseknél használja fel, takaritsa ki az egészet Cseh- és
                  Németországba s többé a határon be ne engedje...</p>
           <milestone n="7" unit="startSubChapter"/>
               <p rend="head">VII.</p>
               <p>Mikor a török előnyomulás egyre-másra érkező hireitől fenyegetett Tomory 1526. év
                  tavaszán végső szorultságában felszánakozott Pest-Budára, már egy lyukas poltura
                  se volt a kincstárban. A végházak kapitányai egymásután küldték be lemondásukat.
                  A péterváradi sajkások megint szétoszlottak és hazament a várak utolsó, még
                  megmaradt zsoldos legénysége is.</p>
               <p>Tomory megpróbálta fölrázni az ország urait, de azoknak egyéb gondjuk volt most,
                  mint hogy vele törődjenek! A Fuggerektől kölcsönvett ötvenezer aranyon meg kellett
                  szervezni a kecskeméti »Kalandos« társaságot, hogy legyen mivel ráncbaszedni a
                  rebellis hatvani népséget. Készült a kontra-országgyülés!</p>
               <p>Mit törődtek az országnagyok a törökkel? Hol van az ide?!</p>
               <p>Elég, ha Lajost hazahivták Esztergomból, ahol jóizüen vadászgatott. Ezzel aztán
                  sikerült is alaposan elkedvetleniteni a királyt.</p>
              
               <p>Tomorynak egyedül a nuncius jött megint segitségére.</p>
               <p>- Ezerhatszáz forint! Kétszáz huszár! Mi ez nekünk? - legyintett a barát keserüen.
                  - Még ha el is küldi eminenciád a beigért ugyanannyi talpast, egy csöpp a
                  tengerben!</p>
               <p>- Testvérem, - nyugtatta Imre a csüggedt frátert - lásd be végre, hogy nincs itt
                  más, beszélned kell a királlyal személyesen. Jőjj velem az udvarhoz.</p>
               <p>A testőrség félévenkint váltogatta egymást. Hat hónap a végházaknál, hat másik
                  Budán. Imre, szerencsére, ezidőszerint az udvarnál teljesitett szolgálatot. Igy
                  legalább Tomory akadálytalanul juthatott a király elé.</p>
              
               <p>Rosszkor talált jönni azonban. Lajost a haragján felül gondok is bántották. Karján
                  gunnyasztott kedvenc vadászsólyma, a Csicsó. Ez pedig nevezetes madár volt!
                  Tökéletes biztossággal tudta elkapdosni a legyeket. Sohase hibázott. Eredetileg az
                  Erneszt Zsigrnond pécsi püspök kincstartójának tulajdonát képezte, hanem mikor a
                  püspök meghalt és negyvenezer arany készpénzét a végvárak megerősitésére hagyta -
                  épp ugy, mint Bakács és Szathmáry György - Lajos meglátta a madarat a
                  kincstartónál s elengedte érte a negyvenezer arany örökséget.</p>
               <p>Most ott volt a drága sólyom, de nem volt hozzá légy! A madár unatkozott s vele
                  együtt, a hánykolódó hangulat egy hullámvölgyében, Ludovicus is. Ráadásul csak a
                  »cseri-barát« végehosszatlan lamentációja hiányzott!</p>
               <p>A madár rá is berzenkedett a fráterre mérgesen:</p>
               <p>- Csrrr... Sss!</p>
               <p>Ezen végre meglelte magát a rosszkedvü király. Hangosat nevetett. Hanem Tomory
                  annál kevésbbé nevetett.</p>
               <p>Negyvenezer arany - egy légyfogóért...!</p>
               <p>Mikor a katonák fél éve nem kaptak zsoldot!</p>
               <p>Sarkon fordult és hazament. Otthon megirta lemondó levelét a kalocsai érsekségről.
                  Egyben kérte őszentségét, hogy utódjául nevezze ki palotai Czibak Imrét, akinél
                  alkalmasabb embert sem az országos főkapitányi tisztség, sem az érseki méltóság
                  betöltésére nem ösmer. Czibak ugyan még nincs pappá szentelve, de az alsóbb
                  egyházi rendeket fölvette a zárdában és igy semmi akadálya sincs annak, hogy
                  mihamarébb világi pappá szenteltesse magát.</p>
               <p>A levelet lepecsételte Tomory s elküldte a nunciusnak. Aztán málházott és Imrével
                  kezet szoritva, anélkül, hogy az udvartól elbucsuzott volna, éjnek idején
                  otthagyta Budát.</p>
              
               <p>Imre egyedül maradt. A veszedelem támadó szele egyszerében elfujta a barátcsuha
                  utolsó foszlányait is és talpraszökött a bihari bölény. Dűtött, borogatott,
                  öklelt, hogy fölrázza az udvart. Megmozgatta Bornemisszát, a nunciust, a primást
                  és végül a királynét. Erre Lajos is fölrettent megint. Nagy elhatározással, György
                  gróf után, megvált a légyfogó sólymától, sőt az agaraitól is és nekiült maga,
                  megirni segitségkérő leveleit a rokon keresztény fejedelmekhez.</p>
               <p>Csak az volt a bökkenő, hogy a futároknak nem telt miből utiköltséget adni...</p>
               <p>Jó lett volna most bezzeg a hatvanezer arany!</p>
              
               <p>Tomory lemondása felett dönteni nem maradt Idő. Alig mult három nap, mikor Szent
                  György havának tizenkettedikén staféta érkezett, jelentve, hogy Szolimán szultán
                  rettenetes hadával elindult Magyarország felé.</p>
               <p>A barát meghajtotta fejét és keresztet vetett.</p>
               <p>- Legyen meg uram a te akaratod.</p>
           <milestone n="8" unit="startSubChapter"/>
               <p rend="head">VIII.</p>
               <p>Pál elindult kis csapatával Péterváradnak, Rákoson meg sürgősen összeült az
                  országgyülés.</p>
               <p>A Fuggerek pénze nem esett hiába. A kalandosok nagyszerüen dolgoztak. Elcsapták
                  Verbőczy nádort és az összes hatvani főméltóságokat s visszaültették Báthoryt, meg
                  a többi urakat. Erre aztán felfortyant a köznemesség.</p>
               <p>- Egyétek meg, amit főztetek!</p>
               <p>Fogta magát és hátatforditva az egész főuri komplottnak, hazament duzzogni.</p>
              
               <p>Szolimán pedig már elhagyta Drinápolyt.</p>
           <milestone n="9" unit="startSubChapter"/>
               <p rend="head">IX.</p>
               <p>Erre a hirre mégis csak tenni kellett valamit!</p>
               <p>A király fölhatalmazást kapott, hogy elrendelje az általános fölkelést. Esetleg
                  szólitsa zászló alá a jobbágyokat is. Szedjen félforintnyi adót minden telek
                  után.</p>
               <p>Nem mozdult senki.</p>
               <p>Nem fizetett senki.</p>
               <p>Egyedül a pápa hirdetett keresztes hadjáratot és vezérül kinevezte Tomory Pált. A
                  nuncius Pünkösd havának huszonnegyedik napján be is mutatta a pápai iratokat a
                  tanácsban.</p>
               <p>De Dózsa György véres örökségéből igazán senki se kért többé. Se a barát, se az
                  ország, se a rendek, legkevésbbé a magyar paraszt.</p>
              
               <p>A szultán pedig ezalatt megérkezett Szófiába.</p>
           <milestone n="10" unit="startSubChapter"/>
               <p rend="head">X.</p>
               <p>Tomory kémei folyvást hordták a jelentéseket. Legutóbb három török szökevény is
                  érkezett a táborba. Megerősitették a korábbi értesülést, hogy a török sereg
                  csakugyan háromszázezer harcost számlál. Tizenhatezer főnyi talpast, négyezer
                  főnyi lovas zsoldost, nyolcvanezer rumilii, ötvenezer anatoliai hübérest,
                  ötvenezer azabot, gönüllüt s van azonfölül háromszáz bombakezelő, jó kiképzett
                  kumparadsija. A többi a háromszáz ágyuhoz szükséges topcsikból, a tüzérhajtó
                  toparabadsikból, az aknavető lagumdsikból, fegyvermives dsebedsikből, utjavitó
                  szilihdárokból, tábori rendőrszolgálatot végző ulufedsikből, hajós levendiekből és
                  a tábor mögött járó egyéb hadi népből kerül ki.</p>
               <p>Háromszázezer vad, fanatikus pogány, aki jól tudja, hogy vitézséggel egycsapásra
                  akár a legmagasabb méltóságig is fölviheti tanulatlan és tudatlan ökörhajcsárból,
                  mint Ibrahim nagyvezir, a szultán személyes barátja és tanácsadója, aki
                  rabszolgaláncon került valaha Görögországból!</p>
               <p>Háromszázezer baromi kegyetlenségü emberállat, aki a tulajdon édesanyján is
                  keresztülgázolna Mohamed földi helytartójának egyetlen intésére!</p>
               <p>Tomory ezt a hirt is, mint minden eddigit azonnal jelentette Budára.</p>
               <p>Czibak Imre meg azt mondta Ludovicusnak:</p>
               <p>- Felség, ha senki se akar a veszedelemnek elébe menni, mutasson példát a
                  király!</p>
               <p>Lajos összerezzent és tág tekintettel nézett Máriára.</p>
               <p>Az osztrák asszonyban nagyot lobbant a császári vér. Komolyan bólintott.</p>
               <p>- Magam is azt tanácsolnám. Hivassa fölséged az országnagyokat s a külországbeli
                  követeket. Közölje velük, hogy kész táborba szállni.</p>
               <p>- Te elengednél?</p>
               <p>- Királyi kötelességünk ez.</p>
               <p>- De nincs egy kurta forintunk se, amin a kettőnk bandériumait kiállithatnám.</p>
               <p>- Lehetetlen!</p>
               <p>- És mégis lehetséges. - Fordult el Lajos.</p>
               <p>Aztán halkan, mintha sajátmaga se akarná hallani, hozzátette:</p>
               <p>- Tudod-e Mária, hogy honnét terül az asztalunk már napok óta?</p>
               <p>- Honnan?</p>
               <p>- A primástól. Ő küld.</p>
               <p>Mária befogta a fülét A keskeny, hegyeske arc maga lett az eleven irtózat.</p>
               <p>- Ó! - kiáltotta. - Ó!</p>
               <p>Ennél több hangot nem is tudott kiszörnyűködni. Dúltan menekült a szobából.</p>
               <p>Lajos vállatvont.</p>
               <p>Hivatta az országnagyokat. Közölte velük Tomory izenetét, meg a saját nyomorult
                  pénztelenségét. Hogy senki se akart érteni belőle, megint a nuncius volt az, aki
                  megoldotta az erszényét. Azon helyt leadózott ötszáz aranyat.</p>
               <p>- Telik a papzsákból, - bólintottak az urak, mint akiknek semmi további közük a
                  dologhoz.</p>
               <p>Imrét elömölte a szégyen tüze. Kiszalajtott egy kurta bihari áldást az
                  összeszoritott fogai közül és előlépett.</p>
               <p>Leakasztotta táblás arany mentekötő láncát, süvegéről az ékköves medályt, páros
                  karcsatjait, gyürüit, arany heveder-övét s odatette a nuncius ötszáz aranya
                  mellé.</p>
               <p>Erre észbekaptak az urak is. Kezdtek hullani a könyöradományok a magyar király
                  szakadozott trónszőnyegére.</p>
               <p>Begyült néhányezer arany.</p>
               <p>Imre a fejét ingatta.</p>
               <p>- Fölség, alig elég arra, hogy a péterváradi sajkások legalább valamelyes
                  részfizetést kapjanak belőle.</p>
               <p>- Mit tanácsol hát kegyelmed?</p>
               <p>- Küldje uram a beszedett egyházi arany-ezüst kegyszereket is a pénzverdébe.
                  Abból, ami befolyik, a királyi bandériumok fölállitását magamra vállalom én, a
                  nádort meg rendelje ki fölséged Tomory segitségére, a délvidéki
                  bandériumokkal.</p>
               <p>- Igen. - Bólintott Lajos és fogvatartotta azt az erős kezet, mint a reménység
                  horgonyát. - Igy rendeljük, ahogy kegyelmed tanácsolta.</p>
               <p>De csak a szekszárdi apát, Török Bálint, meg Ráskay Balázs indultak. A nádor
                  visszaizent, hogy parasztnéppel nem száll táborba. Nagyobb nyomaték kedvéért ott
                  is hagyott csapot-papot és fölment Budára, kiáztatni a köszvényét.</p>
              
               <p>A szultán előhadai pedig elérték Belgrádot.</p>
           <milestone n="11" unit="startSubChapter"/>
               <p rend="head">XI.</p>
               <p>Tomory várt egy darabig. Hanem hogy a nádor meg se mukkant többé, ezuttal ő maga
                  fogott pennát. A ludtollból haragos szók percegtek a papirosra.</p>
               <p>- Felséged talán még mindig hitelt ád azoknak, akik készek voltak fejükkel
                  kezeskedni arról, hogy a szultán nem is jön Magyarországba? - irta szemrehányóan.
                  - Ne hagyja férfiatlanul elveszni az országot! A lakosság sirva és jajveszékelve
                  menekül. Nincs, aki védelmezze. Bocsássa meg, ha nyiltan kimondom: nincs
                  királyunk! Csak császárunk van: a szultán, akit az Isten süllyesszen a föld
                  mélyébe! Tudja meg fölséged, hogy a szávai hidat nem vásártartás céljából
                  készitteti a török...!</p>
               <p>A toll vége letört.</p>
               <p>Pál nem hegyezett ujat.</p>
               <p>Azonmód küldte a keserü levelet Budára.</p>
               <p>És a király sürgösen hivatta Czibak Imrét. Odasöpörte neki az irást dacosan.</p>
               <p>- A barát igazat ir. Siessen, siessen kegyelmed, ahogy lehet!</p>
               <p>- Hiszen, ha énrajtam egymagamon állna! - csikoritotta össze fogát a bihari bölény
                  s ugy rohant el, mint akit ördögök kergetnek.</p>
              
               <p>Mig Budán az előkészületek folytak, Bali bég nyugodtan bevégezhette a szávai
                  hidat. Át is vonulhatott rajta. Nem zavarta senki.</p>
               <p>Tomory állt, állt és bámult tehetetlenül. Az ország nyitva Szulejmán hadai előtt,
                  özönlenek, mint az áradat. És a nemesség dühös vita után kijelenti, hogy nem
                  hajlandó fegyvert fogni, csak ha a király maga áll az élre...!</p>
              
               <p>Ibrahim nagyvezir pedig hozzáfogott, hogy megostromolja Péterváradot.</p>
               <p>Az utolsó mentsvárat...</p>
           <milestone n="12" unit="startSubChapter"/>
               <p rend="head">XII.</p>
               <p>Imre haladék nélkül fölkereste Fortunátus urat, az alkincstárnokot. Elétárta a
                  sulyos helyzetet s a király szűkösségét.</p>
               <p>- Pénz kell uram, pénz, ha a föld alul is!</p>
               <p>Szerencsés Imre megpróbált szabadkozni, de a bihari bölény elővette minden
                  rábeszélő tehetségét és sikerült is rövidesen ugy meggyőznie a derék bankárt, hogy
                  napokig nyomta utána az ágyat... Alig maradt annyi ereje, hogy leolvashasson a
                  királynak tizezer aranyat, kölcsön.</p>
               <p>Lajos azonmód küldte az egészet a szorongatott fráternek.</p>
               <p>Tomory nagyot lélekzett.</p>
               <p>- Végre az első fecske!</p>
               <p>Pár nap alatt négyezer emberre szaporodott a tábor. Ezret belőlük Péterváradon
                  hagyott a barát, ő maga a többivel lassan vonult vissza észak felé.</p>
               <p>A bandériumok gyülekező helyéül Tolnát jelölte meg a király.</p>
              
               <p>Őfelségeik bandériumai készen álltak. Czibak Imre kapitány parancsot várt.</p>
               <p>- Tolna!</p>
               <p>Ludovicus összerándult a szóra. De aztán a királyné sápadt arcára nézett és
                  fölcsillant, mint a napba tartott kristály.</p>
               <p>- Hát Tolna! Hozzátok a ruháimat.</p>
               <p>- Indulsz?</p>
               <p>- Indulok.</p>
               <p>A gyermekasszony reszketett. Eltágult szemmel nézte a karcsu test hajladozásait.
                  Mintha megacélozódtak volna azok a finom tagok! Mintha különös világosság égne
                  azon a mindég borusnak látott homlokon. Mintha ez az ember más, egészen más valaki
                  lenne, mint akinek eddig ösmerte. Oltárkép keretéből kilépő szent, ragyogó hős,
                  álmok lovagja. És mintha fény, mozgás, mindez együtt: erő volna. Erő!</p>
               <p>- Felség! - hátrált el bámulva. - Ludovicus!</p>
               <p>A király kiegyenesedett, mint a fiatal fenyő.</p>
               <p>- Szép vagyok igy, ugye? Nem láttál még ilyennek. Most nézz meg jól. Nézz
                  hosszasan, nagyon-nagyon hosszu időre, Mária!</p>
               <p>- Uram!...</p>
               <p>- Ne riadozz. Te küldtél és én megyek. Igazad volt. El ne rontsd, asszonyom. Igy
                  kell! Igy való hozzánk kettőnkhöz.</p>
               <p>Lajos gyorsan öltözött. Felszabadultak, szinte vidámak voltak a mozdulatai. Mintha
                  valami varázslat hullt volna le róla. És közben folyvást beszélt.</p>
               <p>- Mária, különös, már nem félek emlékezni. És te se felejts! Mi nap is van ma?</p>
               <p>- Holnap Magdolna ünnepe.</p>
               <p>- Én a mát kérdeztem!</p>
               <p>- Szent Jakab havának huszadika.</p>
               <p>A király mosolygott.</p>
               <p>- Ne kerülgesd! Mondd ki bátran, ugy, mint én: Péntek! Szerencsétlen nap, lehet.
                  De dicsőséges. Ebből nekem ugyse jutott soha. Pedig sokszor vágytam rá.
                  Hányszor...! Hogy lenne nekem is, néha, egy kis örömem, Mária. Nem kutya-falkák,
                  nem Kóródy Péter, nem sólyom és nem karvaly: Brandenburgi! Valami több, szebb.
                  Följebb, följebb, Mária! Ugy, mint gallus rokonaimnak, akik fürödtek a népük
                  szeretetében. Nem lehetett. Nem is érdemeltem. Szegény, megrontott, gyönge, bünös
                  gyermek... Hanem talán most, most!...</p>
               <p>A király homlokát nyujtotta.</p>
               <p>- Áldjon meg az Isten, asszonyom.</p>
               <p>- Veled mennék! - sikoltott a királyné és fehér lett, mint a lekopott fejedelmi
                  fészek márványfala.</p>
               <p>Dideregve fogódzott Lajosba.</p>
               <p>- Én együtt gondoltam! Egymás mellett a két bandérium... Ludovicus!</p>
               <p>- Csepelig, igen.</p>
               <p>- Azon tul is! Végig! Végig!</p>
               <p>- Nem.</p>
               <p>- Könyörgök!</p>
               <p>- Értsd meg: nem akarom!</p>
              
               <p>És Csepelen, Szent Jakab havának huszonkettedik napján, a büszke osztrák asszony,
                  császárok sarja, kezet csókolt árva Magyarország kolduskirályának, Mária.</p>
               <p>- Viszontlátásra, Ludovicus!</p>
               <p>- Álomországban.</p>
              
               <p>Tolna felé vezetett az ut, de Lajos nem borzadt tőle többé.</p>
               <p>Kedvenc lova hirtelen leroskadt és kimult alatta. A babonás urak megdöbbentek a
                  balsejtelmü jeltől. Hanem a király csak nevetett. Lovat váltott és villogó szemmel
                  kiáltott vissza.</p>
               <p>- Urak, hé urak! Versenyezzünk! A cél: Tolna. Bizony mondom, hogy én leszek az
                  első!</p>
               <p>Nem csalódott.</p>
               <p>Egy teremtett lelket se találtak a gyülekező helyen.</p>
              
               <p>Utban, Dunaföldváron érte Lajost a hir, hogy Pétervárad, utolsó katonáig harcolva,
                  tizenötnapi emberfeletti küzdelem után, hősi mód elesett.</p>
           <milestone n="13" unit="startSubChapter"/>
               <p rend="head">XIII.</p>
               <p>A gyászos hirre végre kezdtek szállingózni a bandériumok. Zápolya György szepesi
                  gróf, Várday Pál egri püspök, Perényi Ferenc váradi püspök és más főurak, a pápa
                  lengyel-morva zsoldosai, csak a vármegyék nem látszottak sehol.</p>
              
               <p>A szultán pedig diszszemlét tartott ötszáz péterváradi hős levágott feje
                  fölött.</p>
           <milestone n="14" unit="startSubChapter"/>
               <p rend="head">XIV.</p>
               <p>Tomory, látva az elhárithatatlan végső veszedelmet, követe, a boszniai püspök
                  utján hátraizent a királynak, ajánlva, hogy kezdjen béketárgyalásokat a
                  szultánnal. Birja visszavonulásra, ha másképp nem lehet, adófizetéssel.</p>
               <p>Imre vérbeborult arccal hallgatta ezt az üzenetet. A keze ökölbeszorult. Egy
                  pillantás a kapitányra elég volt Lajosnak, hogy a fél-szándékok ködgubójából egész
                  pompájában kibontakozzék a királyi pillangó.</p>
               <p>Felmagaslott és kemény mozdulattal utasitotta el a javaslatot.</p>
               <p>- Nincs meghódolás! Ha elindultam, végigmegyek az uton.</p>
               <p>Az összegyült urak döbbenve néztek a lángoló jelenségre. Lelkendező kiáltásuk majd
                  szétvetette a fejedelmi szállás falait.</p>
               <p>- Éljen a király!</p>
               <p>A haditanács aztán előre küldte Báthory nádort a Drávához, hogy Szolimán átkelését
                  mindaddig tartóztassa föl, mig a tolnai táborba rendelt seregek beérkeznek. De az
                  uj magyar csodától, Lajos mellől senki se akart mozdulni. Hasztalan esett minden
                  kérlelés, fenyegetés, az urak ősi kiváltságaikat szegezték ellene.</p>
               <p>- Csak őfelsége személyes vezetése alatt megyünk! Éljen a király!</p>
               <p>És Lajos a seregek élén megindult Bátta felé.</p>
              
               <p>A szultán szilihdárjai pedig szép nyugodtan verték a Dráván a hidat.</p>
           <milestone n="15" unit="startSubChapter"/>
               <p rend="head">XV.</p>
               <p>1526 Kisasszony havának tizenhatodik napján Báttán állt a király és vele a
                  sereg.</p>
               <p>Huszezer ember.</p>
               <p>Háromszázezer fenevad ellen!</p>
              
               <p>János vajda negyvenezer erdélyi katonája élén ugyan törhette a fejét, hogy mit is
                  csináljon hát?</p>
               <p>Előbb azt a parancsot kapta, hogy jöjjön késedelem nélkül, hűtlenség és
                  országárulás terhe alatt, azonnal Tolnára. Majd egy másik küldönc érkezett, azzal,
                  hogy ne jöjjön, hanem támadja hátba Szolimánt Szerbiában. Végül befutott a
                  harmadik, hogy csináljon a vajda, amit épp jobbnak gondol.</p>
               <p>János összevonta a szemöldökét és hosszan maga elé bámult. Komoly volt és
                  titokzatos, mint a szfinx.</p>
               <p>Az utolsó izenetre rábiccentett.</p>
               <p>- Ez a legokosabb parancs.</p>
               <p>Aztán megindult Szeged felé. A Tiszánál pihenést rendelt fáradt katonáinak.</p>
               <p>Ugy lesátoroztak, mintha ott akarnák bevárni - ítéletnapját...</p>
              
               <p>Zápolya túl a Tiszán, Frangepán Kristóf Zágráb körül, a cseh-morva segítő csapatok
                  most léptek a Dunántúlra.</p>
               <p>A magyar seregnek vezére se volt.</p>
               <p>Zápolya és Frangepán arravalók lettek volna, de...!</p>
               <p>De Zápolya János a nemesség élén állt, itt meg a főurak táboroztak.</p>
               <p>Csak nem osztoznak tán a dicsőségben?</p>
              
               <p>Választottak hát két vezért. Fráter Pauluszt és Zápolya Györgyöt.</p>
               <p>Egy gyermek-embert, akinek egyéb vágya se volt, mint hogy a nyomasztó felelősség
                  elől minél hamarabb a bátyja köpenye mögé menekülhessen, és egy szerzetest, aki
                  parancsolt, mert neki ugy parancsolták s aki csak eszköznek és nem választottnak
                  tartotta magát a Gondviselés kezében.</p>
               <p>Tomory nyilt őszinteséggel szabadkozott.</p>
               <p>- Uram! - fordult a királyhoz. - Fogalmam sincs olyan nagy hadjáratról, amilyet
                  itt vezetnem kellene. Hivatottabbak erre a kiváló világi urak. A nádor, a vajda, a
                  temesi ispány, akiknek nagyobb a tekintélyük is és több a tapasztalatuk! Üttesse
                  le fölséged a fejemet inkább, de ne kivánja, hogy olyan kötelességet kelljen
                  vállalnom, ami az erőmet meghaladja!</p>
               <p>- Atyaságod elfoglalja a tisztjét, mert mi ugy akarjuk és parancsoljuk!</p>
              
               <p>A drávai hidat ezen a napon fejezték be. Ibrahim nagyvezir megkezdte az
                  átvonulást.</p>
           <milestone n="16" unit="startSubChapter"/>
               <p rend="head">XVI.</p>
               <p>A két vezér elindult táborhelyet keresni. A választás Mohácsra esett. Előtte téres
                  sikság, körül szabad látással. Kivánni se lehet jobbat lovas rohamokhoz! A
                  Duna-Dráva torkolat s kelet felől a járhatatlan tundrás mocsarak biztos védelemnek
                  igérkeztek.</p>
               <p>A kiszemelt helytől nem messze, délre, táboroztak Tomory csapatai. Imrének jutott
                  a feladat, hogy a hadakat fölszedje és hátrébb a királyi sereggel egyesitse.</p>
               <p>Összehivta hát a hadnagyokat s közölte velük a király parancsát.</p>
               <p>De már az első szavai viharba fulladtak. Senki se akart hallani a
                  hátravonulásról.</p>
               <p>- Futásról gondolkoznak azok a henyéléshez szokott főemberek, akik a királynak
                  ilyest tanácsolnak! - tüzeltek a hadnagyok. - Jöjjön csak ide előre, közénk a
                  király és kezében lesz a győzelem!</p>
               <p>- Tudják-e kelmetek, hogy mi tömeggel jön a pogány és hogy mi vagyunk mink velük
                  szemben, ha a főhadaink nem egyesülnek? - próbálkozott a kapitány.</p>
               <p>Hanem a felpaprikázott katonák letorkolták.</p>
               <p>- Tudjuk bizony! Nem hadra való had az! Alig minden huszadiknak van fegyvere.
                  Belgrád és Rhódus ostrománál elhullt a török sereg java. El kell szakitani a
                  királyt, meg a serény vitézeket a papok és egyéb harckerülők seregétől, akik a
                  derék fiatal királyból magukhoz hasonló banyát akarnak faragni!</p>
               <p>Imrének kigyulladt az arca.</p>
               <p>Ez a betyáros gyürkőzés, ez a lobogó harci-kedv ragadt.</p>
               <p>- Mi a véleménye kegyelmednek? - kérdezte halkan a mellette álló temesi
                  bántól.</p>
               <p>Az alvezér nagyot csavart a bajszán.</p>
               <p>- Az, öcsémuram, hogy ekkora tüz keresztültör a poklon is.</p>
               <p>Imre rábólintott.</p>
               <p>Ő tudta legjobban, hogy ezek a legények verték szét Ferhát basa seregét a
                  Szerémségben. Ezek harcoltak diadalmasan Usref pasa ellen Jajcánál. Együtt jártak
                  Belgrád alatt és Kolicsnál, Tomory hadában. Megszokták folyvást tulerő ellen
                  győzni.</p>
               <p>Nem is mozdult ott egy lélek se hátrafelé!</p>
               <p>Bár egy kicsit többen lettek volna!</p>
           <milestone n="17" unit="startSubChapter"/>
               <p rend="head">XVII.</p>
               <p>A mohácsi táborban mindenki elfoglalta kijelölt helyét. A sátorverők gyorsan
                  dolgoztak. De a király-szállás még nem készült el. Lajos a Macedoniaiak
                  Uj-Majorjában vonta meg magát.</p>
               <p>Alig szenderedett el, mikor a táborból követ érkezett. Podmaniczky Mihály. Az
                  országnagyok továbbitották a hirt, hogy a török átkelt a Dráván. Az ütközet immár
                  elkerülhetetlen. Kérik a királyt, hogy jöjjön haladék nélkül át a táborba,
                  tanácsot tartani.</p>
               <p>Lajos végighallgatta Podmaniczkyt és sürgősen hivatta a kevéssel előbb érkezett
                  két másik követet, a vajda és Frangepán Kristóf megbizottjait.</p>
               <p>A király az urakhoz fordult. Komoly hangon mondta:</p>
               <p>- Szükségesnek tartjuk, hogy ilyen nagy dologban kegyelmeiteknek is legyen szavuk.
                  Hallották az izenetet. Mi a tanácsuk?</p>
               <p>Statilius János azt felelte:</p>
               <p>- Felség, Erdélyből olyan vitézek jönnek, akikben a fényes győzelem minden záloga
                  megvan. Várni, várni, várni! És ha kell, a tábort inkább hátrébb vonni. Hanem az
                  időelőtti megütközés kész pusztulás. Rettenetes meggondolatlanság lenne, ha a
                  király ennyi derék főemberrel, az ország és a vitézi rendek legjavával s a
                  nemességgel együtt ilyen nyilvánvaló veszedelemnek tenné ki magát. Mert ha a
                  királyt legyőznék, - ami, tekintetbe véve az ellenség óriási tömegét és a miéink
                  elégtelenségét, nem lehetetlen,- mi lesz aztán? Ki tartóztathatná a törököt, hogy
                  el ne özönlje az egész országot? Kevesebb kárt fog vallani Magyarország, ha
                  Mohácstól akár Pozsonyig is, az ellenség megnyargalja, mint ha ilyen nagy hadunkat
                  egy harcban felkoncolnak. Ha ellenben időt nyerünk, könnyebb a segitség. A király
                  kiterjedt rokonságával magához kapcsolhatja az egész keresztény világot.</p>
               <p>Lajos elborult kedvvel, közbeszólás nélkül hallgatta végig Statiliust. Majd
                  Podmaniczky kancellárhoz fordult.</p>
               <p>- Kegyelmed visszatér a táborba és személyesen beszél ugy Tomoryval, mint a
                  nádorral, mint a többi urakkal. Előadja a hallottakat, mindnek külön-külön. Nem
                  akarunk elhallgatni előttük semmit.</p>
               <p>Podmaniczky elindult.</p>
               <p>De mi ereje lehetett a követek bölcs tanácsának ott, ahol már magasra lobbant az
                  ősi vér tüze?</p>
              
               <p>Másnap reggel, amint megvirradt, a király átment a táborba. Minthogy a hajó, mely
                  a fejedelmi sátor kellékeit hozta, még mindég késedelmeskedett, Lajos elfogadta a
                  pécsi püspök meghivását s a város mellett épült házába szállt. Ide hivatta a
                  tanács urait, minden rendből és nemzetségből. Sőt a vitézek s a kevéssel előbb
                  érkezett csehek-morvák képviseletéről is gondoskodott.</p>
               <p>A török kétmérföldnyire állt addig Mohács alatt.</p>
               <p>Lajos föltette a kérdést:</p>
               <p>- Felvegyük-e az ütközetet?</p>
               <p>Tomory, aki mostanig hosszasan és behatóan tárgyalt a táborból visszaérkezett
                  Imrével, szólásra emelkedett. A harc mellett beszélt.</p>
               <p>A király csillogó szemmel hallgatta. Hanem azért Statilius Jánosra pillantva,
                  megintette a különös módon egyszerre bizakodóvá lelkesült frátert.</p>
               <p>- Vigyázzon atyaságod, itt nemcsak a magunk kedve számit! Bölcsek maradjunk,
                  semmit el ne vétsünk, mert az ország és a népünk sorsa felett döntünk. Mennyire
                  becsüli kegyelmed a magyar sereg létszámát s mennyire az ellenség erejét?</p>
               <p>- Fölséged táborában és az enyémben alig van több huszezer fegyveresnél. Az
                  ellenség serege közel háromszázezer ember. De nem kell megijedni ettől a számtól!
                  Legnagyobb része gyáva csőcselék, - vágta ki a barát.</p>
               <p>Ludovicus arcán megelégedett mosoly játszott.</p>
               <p>- Hány ezerre mehet a válogatott nép száma a szultán táborában?</p>
               <p>- Hetvenezerre.</p>
               <p>- Mennyi az ágyu?</p>
               <p>- Háromszázon felül.</p>
               <p>Lajos bólintott és fölállt.</p>
               <p>- Megtettük a kötelességünket. Mindent hallottak kegyelmetek. Kezükbe teszem a
                  döntést.</p>
               <p>Ezzel intett annak a néhány urnak, akik Czibak Imrével együtt érkeztek Tomory
                  táborából és külön akartak beszélni a királlyal.</p>
               <p>- Jöjjenek kegyelmeitek.</p>
               <p>A követek átmentek a benyilóba.</p>
               <p>Egyik megállt a küszöbön és visszafordult. Sötét tekintettel nézett a
                  tanácsurakra.</p>
               <p>- A győzelem a kezünk közt van, - mondta komoran. - Jöjjenek előre a mi
                  táborunkba, mely közelebb esik az ellenséghez s alkalmasabb a támadásra. Aki
                  egyebet tanácsol, halál fia!</p>
               <p>Ott tartott már a magyar sereg, hogy egymásra rohan.</p>
              
               <p>A fenyegetés elnémitotta a józanabbakat. Noha semmi remény se volt arra, hogy a
                  török sereg beérkezéséig hátralevő idő alatt akár a vajda, akár Frangepán Kristóf,
                  vagy Brandenburgi György gróf a cseh-morva zsoldos csapatokkal a gyülekező helyre
                  juthasson, a tanács mégis az ütközet elfogadása mellett döntött.</p>
               <p>Perényi Ferenc, az örökké vidám fiatal váradi püspök meghajolt a király előtt.</p>
               <p>- Felség, - szólt, - most már csak egy dolog van hátra. A napot, melyen a csata
                  lesz, huszezer magyar vértanu emlékének kell szentelni, akik Tomory Pál vezérlete
                  alatt Krisztus vallásáért megölettek. Küldje fölséged a kancellárt, ha ugyan
                  tuléli, Rómába, hogy a pápa és a főatyák előtt az elesettek kanonizációját
                  kieszközölje...</p>
           <milestone n="18" unit="startSubChapter"/>
               <p rend="head">XVIII.</p>
               <p>A barát serege pedig sietve fölszedte a sátorfát s nehogy valakinek eszébe
                  juthasson megmásitani a határozatot, előbb Baranyavárra, majd onnan 25-én a
                  Mohácstól délre levő királyi tábor közvetlen közelébe vonult.</p>
               <p>A legények minden pillanatban harcra készen néztek farkasszemet a főhaddal.
                  Vigyáztak a »banyákra«, nehogy elfussanak... A küzdelem sóvárgása szinte beteggé
                  tette őket.</p>
               <p>Fokozta a harci kedvet, hogy - ha nem is olyan tömegben, mint kellett volna - de
                  azért folyvást érkeztek erősitések. Budáról, Bécsből ágyuk, lőpor és más
                  hadiszerek. Aztán Thurzó Elek kincstartó kétszáz talpasa, néhány ágyuval. 26-án
                  Batthyány Ferenc horvát bán háromezer lovas és ugyanannyi talpasból álló
                  seregével. Velük jöttek Tahy János, Bánffy János és sok előkelő szlovén. 27-én
                  Erdődy Simon zágrábi püspök, öccsével, Péter urral. Ők kétszáz lovast hoztak. Majd
                  Szerecseny János köszöntött be kétezer drávamenti ijjassal s Móré Fülöp pécsi
                  püspök testvérével. Érkezett egy csapat idegen segitség is. Hatszáz cseh talpas és
                  kétszáz lovas. Utoljára Acél István pozsonyi várispány vágtatott be háromszáz
                  ragyogó páncélos lovaggal.</p>
               <p>Féltérdre ereszkedett a király előtt.</p>
               <p>- Bornemissza János, az én uram küldi, néhány ezer aranyakkal, végső, tiszta
                  szivből eredett ajándékul, mint dajkáló és gondviselő atya, nevendék fiának...</p>
               <p>Lajos kék szemei elfelhősödtek egy pillanatra. De hamar kisütött a nap a sugárzó
                  arcon és fölivelte a magas homlokra fejedelmi diszül a bizakodás tündöklő
                  szivárványát.</p>
               <p>A király keményen megszoritotta a fiatalember kezét és fogva tartotta, mig a
                  vágtató paripák eldübörögtek az ujongó sokadalom előtt. Az egész környék
                  lódobogástól, a gördülő ágyuk robajától, fegyverek és vértek csörömpölésétől volt
                  terhes.</p>
              
               <p>A barát aztán tanácskozásra hivta az urakat.</p>
               <p>- Hogy volna legokosabb elhelyezni őfelségét az ütközetkor? - tette föl a
                  kérdést.</p>
               <p>Brodarits kancellár azt felelte:</p>
               <p>- Az ütközet sorsa bizonytalan. Ennek a király személyét ki nem tehetjük.
                  Néhányezer válogatott emberrel a csatarendtől távol kell fölállitani.</p>
               <p>- Szó sincs róla! - tüzesedett meg egyszerre a levegő. - Nem válunk meg
                  őfelségétől! Ugy is illik, hogy a király egysorban küzdjön azokkal, akik az ő
                  koronáját védik!</p>
               <p>Ez ellen Brodarits se vethetett semmit. Csak a sánta Báthory próbálkozott
                  közvetitő javaslattal.</p>
               <p>- Legokosabb, ha másvalakit öltöztetünk őfelsége ruháiba és fegyverzetébe. A sereg
                  azt fogja hinni, hogy a király jelen vagyon s ez elég.</p>
               <p>Több se kellett, mint ez az inditvány!</p>
               <p>Az urak kardjaikhoz kapkodtak.</p>
               <p>- Le a szöktetőkkel! Le a csalókkal!</p>
               <p>A fiatal váradi püspök selmán hunyoritott a megszorult nádorra.</p>
               <p>- Kegyelmed nem az öltözésben, hanem a vetkezésben szakértő inkább! Nagylaknál is
                  egyszál ümög volt az egész ál-gunyája...</p>
               <p>A tréfát megnevették és ezzel szerencsére le is hült az egész nagy felháborodás.
                  Az urak ugy döntöttek, hogy viszik magukkal őfelségét. Személyes őrizetére Ráskay
                  Gáspárt, Török Bálintot, meg Kálnay Jánost rendelték ki.</p>
               <p>- Három magyar lovag!</p>
               <p>- Ennyi csak elég egy királynak?</p>
           <milestone n="19" unit="startSubChapter"/>
               <p rend="head">XIX.</p>
               <p>Hátra volt még a csatarend megállapitása. Itt Gnojenszky Lénárdot, a kitünő
                  lengyel tábor-erőditő mestert illette az első szó.</p>
               <p>A lengyel azt ajánlotta, hogy a tábort vegyék körül szekérsáncokkal s ezek közt
                  vivják az ütközetet, mert igy a török nem kerülheti meg oldalról nagy tömegével a
                  sereget, mint arra nyilt csatatéren számitani lehet és kell.</p>
               <p>- Hogy ránkgyujtsák a szekereket s ne birjunk mozogni a kutyaszoritóban? -
                  méltatlankodtak az urak.</p>
               <p>Majd kioktatták a lengyelt.</p>
               <p>- Nem polyákosan csináljuk mink azt! A töröknek kell a sánc, nem minekünk, ha
                  egyszer rajtaesünk!</p>
               <p>- Három derék ütközetben voltam már Szolimán mellett, - ütött le Bakics Pál ökle.
                  - Nem badarság hát, amit beszélek! A töröknek a megkerülés a főfortélya. Ez ellen
                  védekezzünk!</p>
               <p>Az urak összepislogtak jólelküen.</p>
               <p>- Ej, hagyjuk rájuk! Hadd örüljenek a maguk ötletének, amig sor kerül rá.</p>
               <p>- Az itt a fő, - vágta ki Szerecseny ur, - hogy mentől szélesebben kell bontani a
                  lineákat! Akkor aztán hiába okoskodik a kontyos!</p>
               <p>A tanács ezzel szét is oszlott.</p>
               <p>A sátor előtt a váradi püspök, Perényi Ferenc, a homlokára csapott.</p>
               <p>- Hányadika van ma? - fordult Czibak Imréhez.</p>
               <p>- Kisasszony havának huszonnyolcadika.</p>
               <p>- Fikkomadta! Hiszen akkor holnap János fővétele lesz?</p>
               <p>- Az bizony.</p>
               <p>- Hejnye, be röstellem! Elfelejtettem meggratulálni a komámuramat, Kanizsay
                  Jánost.</p>
               <p>- Holnap se késik eminenciád.</p>
               <p>A püspök mosolygó tekintete elsiklott a dél felől huzódó földhullámokon.</p>
               <p>Kurtán legyintett.</p>
               <p>- Hol leszünk mi addig!...</p>
           <milestone n="20" unit="startSubChapter"/>
               <p rend="head">XX.</p>
                     <p>JÓD.:</p>
                     <p>Az ellen kezét mindenre tette, amit Ő szeretett és pogány ment szent
                        helyére, nem nézvén törvényeket.</p>
                     <p>HETH.:</p>
                     <p>Föltevé az Ur magában: Rom legyen... fala. Már kezét nyujtá s lehullván a
                        fal, bástya, sirt vala.</p>
                     <p>TETH.:</p>
                     <p>Kapuja rom, zára nincsen, pogányok közt van feje, nincs király, se
                        törvény.</p>
                     <p>MEM.:</p>
                     <p>- Kihez hasonlitsalak? Inséged tenger. Hol enyhed? És mint
                        vigasztaljalak?</p>
                     <p>NAN.:</p>
                     <p>Prófétáid ámitottak és nem födék föl vétkedet, hogy megtérj! Csak
                        álnokságot s számüzést láttak neked.</p>
                     <p>ALEP.:</p>
                        <p>Az arany mi sötét lőn! A legjobb szin elveszett és szentélyek romja tölt
                           be minden utcaszögletet...</p>
                        <p>(Jeremiás próf. Lamentációk.) </p>
               <p> Kisasszony havának huszonkilencedik napja virradt. Szokatlan forrósággal
                  köszöntött le a reggel. A királyszállás sugárözönben fürdött. A zászlórud arany
                  kopjahegye vakitott az áradó ragyogásban.</p>
               <p>Imre félrehuzta a nyugvóágy függönyét. Hosszan, gyöngéden nézte az alvó királyt. A
                  nemes, szabályos arc szeliden pihent a csipkés vánkoson, a hullámos fehér
                  selyemfürtök lehelletkönnyen gyürüzték körül a domboru, sima homlokot. Olyan volt
                  az egész fej, mint valami remeklő mester-kézből kikerült, drágamivü
                  ezüstszobor.</p>
               <p>Lajos kezei összekulcsolódtak a mell gyönge halmán.</p>
               <p>Mintha imádkoznék álmában a husz évvel fehérre őszült gyermek-uralkodó! Vagy
                  mintha ében-szárkofágon álmodnék utolérhetetlen messziségü álmot...</p>
               <p>A kapitány gyöngéden megillette a szunnyadó vállát.</p>
               <p>- Felség?</p>
               <p>Lajos nem mozdult. Csak a hosszu, felivelő végü selyemrojtok rebbentek meg, alig
                  észrevehetően. Mintha visszaszárnyalnának oda, abba a boldog világba, ahonnét a
                  hangok kiriasztották.</p>
               <p>- Felség!</p>
               <p>Most már tágabbra nyiltak azok a nagy, kerek ablakok. Kimosolygatták a szemek kék
                  virágait.</p>
               <p>- Hagyj még alunni, - morzsolta az álomtól forró száj kérlelőn. - Ilyen jól talán
                  sohase aludtam.</p>
               <p>- Lehetetlen uram. Épp az előbb vettük a hirt, hogy a török hadak megindultak.
                  Majd alszunk holnap, felség!</p>
               <p>- Igen, majd alszunk holnap. - Bólintott Lajos és tekintete a fölébredés megállt
                  nézésével feszült Imre szemébe.</p>
               <p>Aztán hirtelen felszökött, gyorsan öltözésnek látott, mint valami nászára készülő,
                  boldog vőlegény.</p>
           <milestone n="21" unit="startSubChapter"/>
               <p rend="head">XXI.</p>
               <p>A táborban fölharsant egy kürt. Mindjárt rá felrikoltott a többi is. Ahány,
                  annyiféle hang. Az egyiknek mély és hullámos a szava, mint egy óriás-mellből
                  buggyanó zokogás. A másik sikolt, mint az anyja szivéről letépett gyermek. Megint
                  mások kacagnak, mint a megcsiklandozott lány. Vannak, akik búgnak, hosszan
                  reszketve át a levegőn, mint a gyászorgonák. Egyetlen áradó hangözön, egy
                  fénytenger az egész tábor. A dobok folyvást szólnak tompa dübörgéssel, mint az
                  ezerlelkü tömeg szivedobbanása.</p>
               <p>A legénység gyülekezett.</p>
               <p>A főurak és országnagyok, szállása előtt várták a királyt, apróbb-nagyobb
                  csoportokba verődve. Mind diszbe öltözött s mind fölrakta az ékességeit, mint a
                  templomba készülő lakadalmasok. A menték és dolmányok tarka szinpompában
                  hullámzottak, mint a mesék virágos kertje.</p>
               <p>Aczél István, a minap érkezett pozsonyi várispány elkáprázott szemmel bámulta a
                  tündéri sokadalmat. Meg nem állta, hogy oda ne kérdezzen a királyszállás előtt
                  álló Imréhez.</p>
               <p>- Kicsoda az ott abban a halhaju mentében, Zápolya Gyurka mellett?</p>
               <p>- Országh Ferenc, a királyi kamarák igazgatója, - felelt a kapitány, egymásután
                  mutogatva a fényes urakra. - Tul rajta Korláthkőy Péter, meg Trepka András
                  főajtónállók. Mellette Horváth Simon királyi pincemester. Legelül, az ország
                  zászlaját aki most bontja, az Drághfy János országbiró uram. Gyönyörü szál ember,
                  mi?</p>
               <p>Aczél rábólintott.</p>
               <p>- Képirók ecsetjére való. Mint egy bronzból vert pogány isten. Báthory nádort,
                  Batthyány Ferenc urat, a Drugetheket, meg Podmaniczky Mihályt régebbről ösmerem.
                  De ki az ott Bánffy Zsigmond mellett?</p>
               <p>- Horvátos mentében?</p>
               <p>- Igen.</p>
               <p>- Schlick István. Különben cseh főur. Körötte is azok a lovagok, idegen mind.</p>
               <p>- Szép tőlük, hogy eljöttek. - Dünnyögött a várispány.</p>
               <p>Aztán élénken kapta föl a fejét.</p>
               <p>- Nini! Kálnay János! Hát ez csak egymaga lézeng?</p>
               <p>- Nem bizony! Vele van István ur is. Ahol áll Török Bálint, Pogány Zsigmond,
                  Zálkán Ambrus, meg Forgács Ferenc közt.</p>
               <p>- Publikánszinü ujjasban?</p>
               <p>- Az, az! - hagyta rá Imre és oldalról megmustrálta a várispányt.</p>
               <p>- Keveset forgolódhat kegyelmed az udvarnál, hogy igy elmaradt a világtól!</p>
               <p>Aczél kicsit zavartan sodorgatta a bajszát.</p>
               <p>- Nemrég házasodtam hosszu mátkaság után. - Mentegetőzött. - És tudja bátyám, igen
                  vallásos természetü az asszony. Még a régi erkölcsökben nevelkedett...</p>
               <p>Imre az ajkába harapott. Gyorsan másra terelte a szót.</p>
               <p>- Amott Balajthy meg Pálóczy Antal közt, az Perényi Péter. Kanizsay ur mellett
                  Várday Imre.</p>
               <p>- A válluk közt még egy Perényi feje látszik!</p>
               <p>- Igen. Le se tagadhatná. Az Gábor.</p>
               <p>- Jól kitettek magukért!</p>
               <p>- A Bánffyak is többen gyöttek. Abban a vörösre tündöklő tarcolán dolmányban ott,
                  az Lőrinc. Innen rajta szikszai mentében Thurzó. Nézze csak azt a négy urat!
                  Sárkány, Horváth Gáspár, Ráskay, meg Czettrini Mátyás! No ezek jól
                  nekigombolkoztak!</p>
               <p>A négy ur feléjük tartott éppen. Préselt tarbársony ujjas diszelgett mind a
                  négyen.</p>
               <p>- Phű, az áldóját, - törülgette Horváth Gáspár az izzadt üstökét. - Pogány meleg
                  napunk lesz ma, ha már kora reggel igy nekidurálódik!</p>
               <p>- Bizony, - mosolyodott vissza Imre. - Pogány is lesz és melegünk is lesz bőven,
                  alighanem. De inkább tartok attól, hogy vihart kapunk a nyakunk közé. Nagyon
                  szúrós a nap!</p>
               <p>- Kár lenne, - aggódott Aczél. - Még elmosná a lakadalmunkat!</p>
               <p>Az urak igyekeztek tovább a szállásukra, hogy valami könnyebb gúnyát kapkodjanak
                  ebben az istentelen cudar hőségben. Kisvártatva jődögéltek is megint vissza.
                  Kettejükön könnyü boér-mente, a másik kettő levegősebb fosztánydolmánykát öltött.
                  Süvegükkel legyezkedve álltak be a rendbe.</p>
               <p>Ideje volt. A királyszállás irányából fölharsant a kürt. Lajos kilépett és
                  megindult az összegyült urak felé. Azok tiszteletteljes csöndbe némultak.
                  Büszkeségtől dagadó szivvel, elámulva nézték a fiatal uralkodót. Sohase látták még
                  olyan pompázatosan szépnek, olyan fejedelminek, mint ma. Gonddal készült ő is.
                  Vágottujju biborszin atlaszdolmányában frissen lépkedett. Tartása sugár és délceg.
                  Az arca tündökölt. Tollas kalpagját kezében lóbálva, az ezüstfehér fürtök légiesen
                  könnyü hullámokban repkedték körül gyengén nekipirkadt halántékait. A kék szemek
                  nedvesen csillogtak s a bágyadt ördögárkokat mintha elfujták volna alóluk.</p>
               <p>- Jó reggelt, urak. - Intett vidáman a lelkes vivátozásra. - Éljünk bizony, mind!
                  Éljünk, az ország jóvoltára. De százszorosan legyen a Teremtő áldása azokon, akik
                  ittmaradnának! Mert nagy napra virradtunk ma! Hozzá méltóknak kell lennünk. A
                  török megindult, várjuk vitéz módra és küzdjünk dicsőségesen. Mindenki tudja
                  kötelességét, mint ahogy mi is tudjuk a magunkét. Legyen velünk a Seregek Ura!</p>
               <p>Egetverő ujongás tört ki a szavakra. Az urak lelkendezve lobogtatták tollas
                  süvegeiket.</p>
               <p>- Éljen a király!</p>
               <p>A mámoros felbuzdulást a kürt hangja vágta ketté. Fölsikoltott zengő, mély
                  búgással a mohácsi mezőn:</p>
               <p>- Imára!</p>
               <p>És a roppant virágos kert meghajolt a magasságban trónoló leheletére.</p>
               <p>Szalkán primás a tér közepén félkezével elfödte a szemét, másikkal magasra
                  tartotta a keresztet.</p>
               <p>- Jézus! Jézus! Jézus!</p>
               <p>A dobok tompán szóltak.</p>
           <milestone n="22" unit="startSubChapter"/>
               <p rend="head">XXII.</p>
               <p>A dobok folyvást szóltak, dübörögve, mélyen. Mintha a csodák tüzes szekere
                  gördülne ki a szivek megnyilt pitvarából.</p>
               <p>Az a főnemesség, mely egy hosszu emberöltőn át fölsarjadt, anélkül, hogy háborut
                  látott, vagy csak a kardját az ellenségen kipróbálhatta volna, mely elpuhult és
                  széternyedt a fékevesztett buja tivornyákban, teli-ette magát az idegen erkölcsök
                  csömörletes falatjaival, kieszeskedte az értelmét udvari pletykákban és
                  cselszövényekben, mely önmagától számitotta a tért és időt, nem ismerve más célt,
                  mint a saját jólétét: ez a magyar főnemesség most elindult egyetlen
                  szivdobbanásnyi tömegben, szembe a legsötétebb fátummal. És nem akadt egy se, aki
                  visszafordult, vagy akinek csak a szeme is megrebbent volna.</p>
               <p>Állt a sereg a mohácsi sikon, büszkén, mint a napba bámuló turul s bátran, mint az
                  antik istenek légiója. Nem kellettek ide megfigyelők! Nem kellett szekérsánc, nem
                  kellett a dombok anyamellének szelid oltalma se. Csak hosszu, széles, egyenes
                  térek, szabadak és elegendők, ölükbe venni a nemzet dus virágbokrétáját. Csak a
                  nagy, nyilt, örök magyar róna kellett ide.</p>
               <p>Állt a sereg moccanás nélkül. Arccal dél felé fordulva várta a fekete vendéget, a
                  testvérfajból kiszörnyedt ellenséget, a törököt.</p>
               <p>Az első harcvonal közepén tizezer gyalogos élén a fővezér, Tomory Pál. A
                  jobbszárnyon ezerötszáz lovassal Batthyány Ferenc horvát bán és Tahy János. A
                  balszárnyon ugyanilyen lovas erővel Perényi Péter, a temesi gróf. Közte és Tomory
                  emberei közt a magyar tüzérség.</p>
               <p>Nyolcvan ágyu...</p>
               <p>Az első harcvonalban az ország elei közül mindazok, akik külön beosztást nem
                  kaptak. Pálóczy Antal, Homonnay Ferenc, Perényi Gábor, Zéchy Tamás és Báthory
                  András, a nádorfi.</p>
               <p>Csak egy fordulatnyi tér áll még üresen, középütt, közvetlen a fővezéri hely
                  mellett.</p>
               <p>Tomory Imre vállára tette a kezét.</p>
               <p>- Neked szántam, - mondta egyszerüen.</p>
               <p>Imre megszoritotta erősen azt az acélos kezet.</p>
               <p>- Köszönöm. - Felelt és besorakozott a rendbe.</p>
              
               <p>Az első vonal mögé alig egy kőhajitásnyira, a zászlósurak, királyi kamarások s
                  udvari főméltóságok hármas rendje állt fel. Soronkint négy-négyezer lovag. Köztük
                  az udvari kapitányok, a lengyel Trepka András, a cseh Schlick István, néhány
                  cseh-morva főurral. Ezeknek vezérül Tartsay Miklós jutott.</p>
               <p>Mögöttük a király. Jobbján a hercegprimás, a zágrábi, váradi, pécsi, szerémi
                  püspökök. Brodarits kancellár, a nyitrai és boszniai püspök, a fehérvári prépost,
                  a királyi titoknokok és udvarnagyok. Balról a nádorispán, a győri, váci püspökök s
                  a legfőbb zászlósurak. A király mögött Ráskay, Török Bálint meg Kálnay igazodnak
                  Lajos őrizetére.</p>
               <p>Leghátul ezer csillogó páncélos testőr lovag két csoportra oszlik. Középen Drághfy
                  János országbiró tartja az ország zászlaját. A hadsorok szárnyain kisebb
                  talpas-osztagok, az egész sereg körül apró csoportok, könnyü huszárokból.</p>
               <p>Összesen huszonnyolcezer ember...</p>
               <p>- Jézus, Jézus, Jézus!</p>
               <p>A keresztet hordják az arcvonal előtt.</p>
           <milestone n="23" unit="startSubChapter"/>
               <p rend="head">XXIII.</p>
               <p>Már lefelé vágtatott a nap tüzes felhőparipáján, mikor Szulejmán szultán
                  megérkezett a Szent Péter dombra.</p>
               <p>Mint egy óriás amfiteátrum hosszan elnyult félköre, melyet földoszlopok öveznek,
                  terült elé a mohácsi mező. A szultán tisztán láthatta a kibontakozó élet-halál
                  játék rendezésének minden mozzanatát.</p>
               <p>A kis magyar sereg előtt ágyulövésnyi távolságban ime, állnak már Ibrahim
                  nagyvezir délceg rumiliai lovasai, hosszu arcélben. Csak magán a jobbszárnyon
                  százötven nagy, uj ágyu. Olyanok innen messzebbről, mint a vasbivalyok. A hatalmas
                  sereg pihenőre készül az egész napi fárasztó menetelés után. Hátul a hadinép üti
                  is a sátrakat.</p>
               <p>Szulejmán bólintott..</p>
               <p>- Helyes.</p>
               <p>És a két kiülő, kék üveggomb szeme elfordult. Az erősen hajlott karvaly-orr s a
                  széles, zsirosfényü száj köré végtelen megelégedés mosolyodott.</p>
               <p>Behrám basa anatoliai serege most kezd leszállni a sikra. Az igavonó barmok még
                  fent erőlködnek a lomha ágyukkal a dombokon. Nehezen halad a sulyos
                  bronz-szörnyetegek vonagló sora.</p>
               <p>Ott is százötven...</p>
               <p>Az akindzsik korbáccsal verik a hajcsárokat előre. Az agák dühösen nyargalásznak
                  le s föl a meg-megakadó vonal két oldalán.</p>
               <p>Balra Ibrahim seregétől, a földhátak védelme alatt a Jahja-pasa-oglu, Bali bég
                  akindzsijai vonulnak óvatosan a magyar sereg oldala felé...</p>
               <p>Ez az egy megkerülő oszlop maga erősebb, mint az egész magyar had...</p>
               <p>A szultán olyan élesen, tisztán lát mindent, hogy akár meg is számolhatná a
                  katonákat a sik mezőn, mint a saját kiteritett tenyerén. Látja azt is, hogy a
                  magyar tábor mozgolódik, pihenőre készül. Elfáradtak a katonák hajnal óta a tüző
                  napon állni, teljes fegyverzetben.</p>
               <p>- A török ugyse készül ma támadásra!</p>
               <p>- Majd holnap!</p>
              
               <p>A Jahja-pasa-oglu seregei ezalatt, lám, elérték a sikság szélét. Vigyázva,
                  óvatosan lappanganak a kijelölt helyre. Csak a fényes kopják hegyének villogása
                  látszik.</p>
               <p>- Valóban, ügyes vezér a pasa-oglu! Bölcs és ravasz egyszerre, mint a kigyó.
                  Gyakorlott a cselvetésben.</p>
               <p>A szultán megelégedetten bólint, aztán a kék üveggomb szeme megint visszasiklik a
                  magyar seregre.</p>
               <p>Az első harcvonalból most kiválik fehér lován egy barna szőrcsuhás barát. Hosszu
                  őszes szakálla lobog a vágtatásban. A hátsó sorokhoz igyekszik, ahol a
                  gyaur-zászlót lengeti a hirtelen föltámadt szél.</p>
               <p>Azám!</p>
               <p>Ugy lehet, vihar készül. Keletről az égen a fényesarcu hurik sötét viharpárnákkal
                  dobálóznak. A felhők széle lángot vet a szemhatár peremén.</p>
               <p>A barát eltünik az utolsó hadsorok közt. Kevés vártatva megmozdul egy kis vértes
                  sereg.</p>
               <p>A szultán számolja a leváló sorokat a magaslatról.</p>
               <p>- Alig ezer kutya! - legyint.</p>
               <p>Az apró csapat pedig megindul sebes iramban. Lovaik peckesen kirugó szökdeléssel
                  közelednek Bali bég óriás serege felé. Olyanok innen nézve, mint a
                  játék-katonák.</p>
               <p>Szulejmán mosolyog.</p>
               <p>Aztán leteritteti selyem imaszőnyegét és arccal kelet felé fordulva leborul a
                  földre.</p>
               <p>Most megszünik számára minden. Megszünnek a seregek és a vezérek, meg az ágyuk és
                  az ágyutalpak földetrázó, tompa dübörgése, a hajcsárok vad orditozása s a barmok
                  elnyujtott bőgése. Megszünik, meg, ő maga is.</p>
               <p>A szultán, millió és millió muzulmán élet-halál ura, a tengerektől tengerekig
                  áradó győzelmes török világbirodalom megálmodója: Szulejmán - imádkozik.</p>
               <p>Hosszan, áhitatosan zümmög a fohász. A két kerek üveggomb megáll és elmered és
                  kitágul a végtelen révületével a Végtelen felé.</p>
               <p>- Allah kérim! Ja kérim! Ja rahim! Allah! Allah! Akbár!</p>
               <p>Mintha visszasikoltana az ősi szittya föld az idegen Isten idegen imádságára,
                  váratlanul fölzendül rá végig az embervirágokat ringató mezőn a felelet:</p>
               <p>- Jézus! Jézus! Jézus!</p>
              
               <p>Huszonnyolcezren hősök, életet és halált egyaránt panyókán vevők, multat vezeklők
                  és jövőt szomjazók, vérükben urak s földjükön királyok: megindultak rohamra Mohács
                  mezején Pannónia fekete vőlegényei...</p>
               <p>- Jézus! Jézus! Jézus!</p>
              
               <p>Megdördültek az ágyuk s megvonaglik az első csatasor, mint az ostor szijja. És
                  mint az alvilág bőszült démonai, rohannak előre a magyar seregek.</p>
               <p>Az élen egy barát, durva szőrcsuhában.</p>
               <p>Hosszu őszes szakálla messze száll a szélben.</p>
               <p>A kürtök felrikoltanak, a dobok dübörögnek szüntelen. S hiába ágyu-viheder,
                  hasztalan a janicsár-sortüzek is, a had vágtat előre, mint a sirba-rohanó,
                  megindult föld.</p>
               <p>Most eléri Ibrahim seregét. Felborogatja a meglepett táborállást, a markotányosok
                  gőzölgő üstjeit. A kardok megpendülnek, a vasvértek csattognak szikrázva. Jatagán
                  és fokos, élő és halott, ember és igavonó barom egyetlen nagy, tarka gomolyag.
                  Török vér, magyar vér, egybecsordul a szomjas televényen, puha ágyat vetve a
                  lezuhanóknak.</p>
               <p>- Jézus! Jézus! Jézus!</p>
               <p>Zeng a riadó.</p>
              
               <p>Rettenetes ez az erő! A feszes dolmányokban szétpattanásig duzzadnak azok a rengő
                  izmok és az ütésük birhatatlan.</p>
               <p>Ibrahim nagyvezir tizszerte erősebb harcvonala meginog. Elkezd hátrálni.</p>
               <p>Behrám basa még felvonulásban lévő hadosztályaival kénytelen beavatkozni. Az ágyuk
                  ott állnak le, ahol épp vannak. A domb oldalán.</p>
               <p>Bali bég is segitségére siet rejtek-állásából a szorongatott nagyvezirnek. Erre a
                  magyar jobbszárny ellene fordul. Batthyány Ferenc horvát bán lovasai ezek. Csupa
                  válogatott ember. Tahy János legényeivel együtt megrohanják a tenger törököt és
                  egyiramban áttörik a vonalát.</p>
               <p>Jahja-pasa-oglu Bali bég meghátrál.</p>
               <p>- Allah! Allah! Allah!</p>
               <p>A rémület üvöltése szinte sodor.</p>
              
               <p>A szultán dühében a kaftánját tépi. Csontos arca elkékül, eltorzul.</p>
               <p>- Jaramaz! Kutyák! - orditja.</p>
               <p>S lóra parancsolja testőreit.</p>
              
               <p>A magyar táborból egy lovas tör ki most. A paripa elnyulik a vad vágtatásban.
                  Nyilallik hátra, a királyi állás felé.</p>
               <p>Báthory András ez, a nádorfi. Örömtől zihálva jelenti.</p>
               <p>- Uram! Uram! Ibrahim hátrál! A győzelem a miénk! Rendeljen azonnal fölséged
                  lovasokat a vert had üldözésére!</p>
               <p>Lajos szemei szinte démoni tüzben égnek. Végighallgatja a hirt, de nem
                  rendelkezik. Kinyulik magasan a nyeregben, mint a sárkányölő Szent György lovag.
                  Ragyogása van, királyi fénye és diadalmas férfi-ereje annak a hangnak, ahogy
                  kiszakad a feldombosodó mellből:</p>
               <p>- Utánam!</p>
               <p>És megindulnak a hátsó oszlopok, mintha a saját kincses terhük huzná előre őket.
                  Élén az ezüstvitéz. Páncélján koronák bélyege.</p>
               <p>A gyötrelmek elfelejtve, a tegnap vétkes köntöse messzi-vetve, minden kósza vágy,
                  hiábavaló álom eltemetve. Kifestett aranyszálaiból és elül szárnyal Ludovicus, a
                  magyar király.</p>
               <p>- Jézus! Jézus! Jézus! - Rian a megáradt kiáltás tizenkétezer torokból.</p>
              
               <p>Tizenkétezer lovag száguld előre, fejét a sors szügyébe vágva, konokul, dacos
                  hetvenkedéssel, csakazértis! A nemzet ékköves boglára, püspöki stallumok bölcsei,
                  ország titkának tudói, üres kincstárnak őrzői: csakazértis!</p>
               <p>Nem hagyhatják letipratlanul azt a mezőt, ahol István népének szánt szemfedőt a
                  pogány! Holt tetemek és jajgató sebesültek fölött visz el az ut. A lovak lába
                  talán már nem is éri a földet, csak mint a Csaba utján, Hadak utján, egyszer
                  régen, mikor csillagokba rugott a büszke aranypatkó...</p>
               <p>- Jézus! Jézus! Jézus!</p>
               <p>A kiáltás egyre szilajabb lesz. Mellbeverő, dübörgő, végehosszatlan, sulykoló
                  hang-buzogány. Hol ujong, hol meg vonit fájdalmában. Hol döbben, hol elhal, mint
                  az utolsó lehelet. Ezer éle van és ezer szine.</p>
               <p>Hörögve kavarog a szörnyü küzdelem s a kibuggyanó vér égnek szökik, mert nincs már
                  hely számára, nincs, talpalattnyi se több, a mohácsi mezőn.</p>
               <p>És Ibrahim serege most már meg is fordul. A kaftános tömeg egymásba gabalyodva,
                  hanyatt-homlok menekül, özönlik Behrám basa második vonala felé. A törtetők
                  utánuk! Üzik, hajtják, dulják a megriadt hadat. Kétszeres ereje támad a magyar
                  kardoknak. A küzdő nép meglátja magával egysorban királyát és felordit a szenvedés
                  s a boldogság kettős extázisában.</p>
               <p>- Jézus! Jézus! Jézus!</p>
              
               <p>Behrám basa alig fölfejlődött állását felborulással fenyegeti ez a hirtelen támadt
                  förgeteg. Kipróbált vitézségü anatoliai harcosai maguk elhőkölnek a szörnyü
                  nyomásra. Üvöltenek a veszendő farkascsorda tajtékzó vadságával:</p>
               <p>- Allah kérim! Ja kérim!</p>
               <p>A basa hirtelen megfordul. Iramodik föl a dombon, ahol a vasbivalyok ásitoznak
                  fekete torokkal. Százötven ágyuját nekiszegzi a hullámzó, futó seregnek.</p>
               <p>Török? Magyar? Mindegy az most! Fő, hogy ut nyiljék a véres gubancban.</p>
               <p>A közvetlen közelből kisütött pokoltüz le is tarolja a maga rendjeit.
                  Hullaszérüket fektet és csontokat számlál a fekete kaszás. A térség
                  embertetemekkel s állatok dögtestével telik meg. A rettenetes robbanás hangja, a
                  gomolygó füst, fojtó büz, a kén gyilkos szaga, a zápor módjára hulló golyók,
                  megbokrositják a paripákat és egy szivdobbanásnyi pillanatra meginog a magyar
                  sereg balszárnya.</p>
               <p>- Jézus! Jézus! Jézus! - jajdul a megrettent kiáltás.</p>
               <p>S a lovak zabláját vasmarkok rántják az élő husba.</p>
              
               <p>Behrám basa kap a résen. Szilaj ázsiai harcosai előreszöknek, mint a párducok. De
                  Tartsay Miklós lovasai is kikáprázták már szemükből a bódulatot. Megfékezett
                  paripáikon kétszeres dühhel rontanak előre. Ezuttal ők támadnak s rövidesen
                  meghátrál Behrám hada is.</p>
               <p>A harc ott tipor közvetlenül az ágyuk füstölgő csövei előtt. Nincs többé hadirend,
                  se harc-csoportok, csak egyetlen ziháló, hörgő összekapaszkodás. Ember ember
                  ellen. Fogak csikorognak, gazdátlan lovak nyeritenek és a török orditás egyre
                  kétségbeesettebb rémülettel hallik:</p>
               <p>- Allah! Allah! Akbár!</p>
              
               <p>Nem lehet itt vesztegetni az időt! Élet-halál kérdés minden pillanat.</p>
               <p>A selyemszőnyeget gyorsan összeguritják, paripát nyergelnek és sarkantyut márt,
                  pihent csapataival megindul vágtatva testőrei élén maga Mohamed földi helytartója,
                  Szolimán szultán. Olyan ez a tompa dobogás, mint a földrengés moraja.</p>
               <p>- Jézus! Jézus! Jézus! - hangzik elé a magyar csatakiáltás.</p>
               <p>És a dobok duhognak dübörögve.</p>
               <p>A szpáhik, a janicsárok azonnal harcba kezdenek. Hátukra csüngő fehérposztó
                  kecse-sipkájukon villog az elől beletüzött kanál. Térden felül érő, elől gombos,
                  derékon öves dolmanjaik ezer szine közéárad a magyar menték virágerdejének. A
                  dolman ujjain rávarrva az ezredük száma. A szemfüles ulufedsiánok erről jegyzik
                  meg, hogy kinek jár majd és mekkora jutalom, ütközet után.</p>
               <p>A friss csapatok, elvakult rohammal háromszor ismétlik meg a támadást.</p>
               <p>A füst és lárma rettenetes. A kürtök harsogása, a dobok pergése, fegyverropogás,
                  ágyudörgés, a sebesültek jajgatása egyetlen égig-dagadó, pokoli zürzavarba olvad.
                  S az emberhullám taraján megnőve, kisudárodva, mint Álomország büvös lovagja:
                  Ludovicus, a husz évvel ősz, őszen is legfiatalabb, hős magyar király.</p>
               <p>Kardja markolatig véres már. Körüle a testőrök Isten tudja hova-merre lettek!
                  Nincsenek főméltóságok, tanácsadók, nincsenek udvaroncok, csak egy magános,
                  büszke, hősi gyermek és sok, sok török. A fejük kopasz. S lóg a bajszuk és
                  vicsorog a foguk. Olyan, mintha szénnel huzgálták volna az arcukra, mint hajdan,
                  királykoronázáskor egy rongybábunak ott, szép Fejérvárában...</p>
               <p>De Lajos nem fél, nem hátrál többé! Verekszik, mintha esztendők tunyaságáért
                  kárpótolná a tüzben acéllá edzett fiatal izmait. Mintha minden bünt, tespedést
                  egyszerre akarna levezekelni.</p>
               <p>Most egy jancsár-aga jön rá szembe. Tagbaszakadt móles, vad ázsiai barbár.
                  Kétkézre derék pallost forgat a tar feje fölött. Ahol az lesujt, halálosan biztos
                  a csapás.</p>
               <p>- Jézus! Jézus! Jézus!</p>
               <p>Perényi Ferenc váradi püspök döbben rémült kiáltással a végzetes képre.</p>
               <p>Egy szökés, egy fölivelő piros sugár és Perényi hires barna acélvértje végighasad
                  a pallos alatt. Az örökké vidám váradi püspök száján elhal a szó. A szép fürtös
                  szőke fej, még élettől pirosán repül külön a törzstől s egy pillanatra megpihen a
                  fiatal király vállán, mint a tulvilág hirhozó postagalambja. Aztán a porba
                  gördül.</p>
               <p>Hanem az aga pallosa is kettétört a mestervágásban! A tarfejü pogány cseh
                  dákosához kap és azzal ront Lajosra.</p>
               <p>Emberére talál. A király kezében ott a régi virtus megtalált emlékezete s valami
                  uj, pattanva bontakozó erő, ami vaskeménnyé ötvözi a megfeszült izmokat ebben a
                  dicsőséget örvénylő csodában.</p>
               <p>Az Álomlovag kardja villog. Ludovicus arcán kinyilnak a megtorló férfi-dac
                  tüzrózsái. Perényi Ferenc aranytollu postagalambjáért, bus Fehérváráért, a
                  rongybábuért, mindenért egyszerre: fizet a magyar király! A szénnel rajzolt
                  fogakért, amik ugy ijesztették valaha egy szöszke fiucska parányi szivét: hosszu
                  vágás fültől fülig. A lecsüggő bajusz repülve pelyhedzik szerte a szélben s a
                  finom penge megleli végre a vért nyilását is. Az aga szétroncsolt fejjel zuhan
                  Perényi mozdulatlan teste mellé, szolgának, lábtól.</p>
               <p>De Lajos is megtántorodik. Inog, hajladoz a nyeregben, mintha távoli hüvös szél
                  imbolygatná. Ha egy kemény marok meg nem ragadja, talán lezuhanna a fekete ménről
                  a taposó patkók alá.</p>
               <p>- Jézus! Jézus! Jézus!</p>
               <p>A bihari bölény fájdalmas orditása ez.</p>
               <p>Czibak Imre kiált.</p>
              
               <p>Hadak utja már megint az ut. Páncélok nemes ércén ver szikrát a lovak patkója s
                  emberfejek fölött, emberszem nem látta gyorsasággal vágódik külön, törtet előre
                  egy felhőnyi vitéz csapat. Át Behrám basa vad ázsiai hordáján, át az ágyuk
                  vonalán, át az elhagyott magyar táborszálláson is, rohan fölfelé, amerre a nap
                  éjszakába hull. A száguldó lovak után csak egy fekete fátyolnyi porcsik és a
                  kardok tétova cikkázása mutatja, hogy merre viszi szédült iramban a bihari
                  kapitány a sebesült magyar királyt.</p>
               <p>- Jézus! Jézus! Jézus! - hallatszik egyre elhalóbban a végső fohászkodás Mohács
                  mezeje felől.</p>
              
               <p>És mintha a sors hüvelykujja lefelé billent volna, mintha a fátum szája elunta
                  volna folyvást dicsőség-kortyokat nyelni, most egyszerre megfordul a szerencse az
                  elhagyott seregben.</p>
               <p>Bali bég olyan könnyen karolja át Batthyány hadát, Ráskay testőreit, mintha csak
                  farkast és bárányt játszanának. A baromi tömeg áthengerel a legendás vitézségen s
                  a küzdő magyar csapatok hátába, oldalába, belevágnak a megkerülő lovas
                  oszlopok.</p>
               <p>Az áthatolhatatlan füstben, zajban, a vérködös szemek már nem látnak, a fülek nem
                  hallanak és a magyar sereg enged a végzetes szoritásnak. Kitér a Duna-mocsarak
                  fele, hogy még egyszer talpraálljon. De a gyilkos tulerő hustömege rázuhan s előbb
                  a jobbszárnyon, majd az egész vonalon áthömpölyög a magyar had roncsain.</p>
               <p>És ekkor megdördül a viharfelhős ég s patakokban önti könnyeit.</p>
               <p>Egyetlen zuhogó, szürke áradat elönt mindent, mindent...</p>
              
               <p>Huszonnégyezer magyar nyugszik a mohácsi sikon és velük ötszáz főnemes. Másfél
                  fekete óra sápadt termése. Másfél óra, mely kiengeszteli emberöltők minden
                  bünét.</p>
               <p>István népe nem tudott élni, de tudott meghalni, száján a megtalált szóval:</p>
               <p>- Jézus...</p>
              
               <p>Kétezer sebesült fogoly-magyar tágranyilt szeme bámult a letarolt mezőre másnap.
                  És Mohamed földi helytartója, minden törökök ura, a tengerektől tengerekig áradó
                  ozmán világbirodalom valóra-álmodója: lezáratta őket pallos hatalmával, a
                  szultán.</p>
              
               <p>A padisah-effendi selyemsátra előtt, keleti szőnyeggel letakart asztalon
                  aranytálca s Tomory Pál feje rajta nyugszik, pogányoknak közszemlére téve. A két
                  kékvirágu gyermekszem megfakulva, busan az ég fele néz és a hosszu, selymes, őszes
                  szakállt lengeti, bodrozza a szél.</p>
               <p>Körül három óriás-halom levágott fejekből.</p>
               <p>Hármas-halom, Hungária vérző cimerpajzsán.</p>
               <p>És fölötte a kettős kereszt ölelésre tárt karjai.</p>
               <p>István tévelygő népe egymásratalált a halál szérüjén.</p>
              
               <p>A magyar róna mohón issza föl az élet kiontott piros borát, hogy uj holnapot
                  teremjen belőle eljövendő századoknak.</p>
           <milestone n="24" unit="startSubChapter"/>
               <p rend="head">XXIV.</p>
                        <p>„És el-kiomlott az Ellenség és valami eleikbe akadott, pusztitották,
                           égették, egy léleknek sem engedtek meg, sem férfinek, sem asszonynak, sem
                           kicsinek, sem nagynak, sem pediglen a hitnek, minden rutságot és
                           kegyetlenséget a nyomorult nemzeten elkövetvén...</p>
                        <p>...el nem hihetem, hogy valaha valami ellenség kegyetlenebben dühösködött
                           volna. Az is megtörtént, amit annak előtte talán soha senki nem hallott
                           volna, hogy az eleven gyermekeket a szerencsétlen anyák, hogy sirásokkal
                           el ne árulnák magukat, a földbe leásták és... ott fulladtak meg
                           nyomorultul...”</p>
                        <p>(Brodarits-Letenyei.)</p>
               <p> A vihar tombolva szántott végig a rónán. A fák recsegve-ropogva hajladoztak. A
                  növekvő sötétben csak itt-ott lobbant föl a villám, megvilágitva a vesztett
                  csatából menekülő bus csapat utját.</p>
               <p>Imre a királyra pillantott. Sápadt volt Ludovicus és ez a sápadtság egyre mélyebb
                  lett. Egyedül a szem lobogott különös, delejes tüzzel.</p>
               <p>- Felség! - Jajdult ki a fájdalom az óriás melléből. - Felség! Mély-e a sebe,
                  uram?</p>
               <p>Lajos tünődve figyelt bele a homályba. Lova nagy döccenésekkel himbálta.</p>
               <p>- Mély, - mondta halkan.</p>
               <p>- Felség, ha megállanánk!...</p>
               <p>- Mire?</p>
               <p>- Pihenni.</p>
               <p>- Még nem lehet.</p>
               <p>A király a fejét ingatta csöndesen.</p>
               <p>- Élve el nem fognak!</p>
               <p>Imre nem felelt.</p>
               <p>A kis csapat vágtatott tovább. Ludovicus és négy lovag. Zord és komor volt az arca
                  mindnek. A szemek mélyen befele néztek. A pirospozsgás legények halaványak, mint
                  az éjféli kisértetek. Semmi most a sebek! Semmi az itéletidő! Észre se vették,
                  hogy a derék paripák csüdig gázolnak a felhőszakadás árjában. Tudták jól, érezték
                  szivszorulva, hogy jön erre majd, jön, gonoszabb áradat is! Mikor vér fakad fel a
                  föld pórusaiból, keresve a csöppjeit annak, ami már kifolyt. Mikor az
                  otthonlevőkre, az asszonyokra, ártatlanokra és szenvedőkre kerül a sor. Mikor
                  kinyujtja halott apja felé kezét a meggyilkolt gyermek és időn és téren át a
                  holtak összeölelkeznek.</p>
               <p>Erős volt a fájdalomnak ez a csonkán-bénán felbukdácsoló viziója. Erősebb az
                  orkánban zengő valóságnál is. A kis csapat csak akkor vette észre az ólálkodó
                  veszedelmet, mikorra az közvetlen előtte termett.</p>
               <p>Egy falkányi török martalóc rebbent föl a cserjék közül, ahol a kifosztott magyar
                  táborszállás prédáján osztoztak épp. Dühösen a háborgatásért és szomjasan az ujabb
                  harácsra, ugráltak elő. Egy pillanat s megrohanják a menekülőket.</p>
               <p>Hanem ez a pillanat tigrist ébresztett a kisértetekből is! A négy lovag, mint a
                  paradicsom kapuját őrző kerubim. Kezükben szikrát vet a bosszu pallosa. Elül
                  csörtet a bihari bölény. Mind a két markában kard, ugy ökleli halálra, akit elébe
                  vet a rossz-sorsa.</p>
               <p>Rövid volt a küzdelem, de irtózatos. A török visszahőkölt ekkora vadságtól. A
                  sötét takarója mögött nagyobb csapatot, a támadásban cselt szimatolt. És
                  otthagyva, aki már lebukott a lóról, hanyatt-homlok rohant segitségért.</p>
               <p>Nem maradt itt veszteni való idő!</p>
               <p>Imre egy gyors pillantást vetett a legázolt berekre. Aczél István arccal a
                  földreborulva. Trepka mellette fekszik, holtan. Egyedül Czettricz él még.</p>
               <p>Megragadta a király lovának kantárszárát s megfordult. A menekülés utját egy patak
                  zárta el. A Csele. Máskor csöndes erecske, most tajtékzó tenger.</p>
               <p>- Felség! - tört ki belőle az aggodalom. - Ez az egyedüli mód... Elég erős-e,
                  uram? Megkisérelhetjük-e? A hidat elvitte az ár. A viz sodor.</p>
               <p>- Menjünk.</p>
               <p>- Uram, én félek!</p>
               <p>- Én nem.</p>
               <p>És lobbot vetett az a két fénylő szem, mint a puszták fölvillanó bolygótüze.</p>
               <p>A két ló egyszerre ugratott. Pompás, értelmes fajmén mind a kettő. S az uraik
                  mesterlovasok. És mégis, mégis, egy gondolatcikkázásnál rövidebb pillanatban, az
                  ár közepén, mintha valami ezüstösen fehér sugár lesiklanék a szénfekete paripa
                  hátáról...</p>
               <p>A király lova gazdátlanul kapaszkodik partra. Két mellső lábával evickélve,
                  riadtan nyerit vissza.</p>
               <p>Imre vadul felorditott.</p>
               <p>- Uram! Uram!</p>
               <p>És mint a háborodott, termett lent a lováról.</p>
               <p>- Felség! Királyom!</p>
               <p>A viz szürkén hömpölygött tova.</p>
               <p>A kiáltásra senki se felelt.</p>
               <p>Egyedül a parti sás sugdosta a föld fülébe a temetkező vizek őspogány titkát.</p>
           <milestone n="25" unit="startSubChapter"/>
               <p rend="head">XXV.</p>
               <p>A vihar elült és leszállt a vén juharlegények bokájáig érő gyászköntösében az
                  éjszaka. A világitó égi állatok sötét fátyolba takarták arcukat. A felhők
                  szakadása megszünt. Csak a lecsüggedt levelekről csepegtek egyforma, halk
                  koppanással az esőszemek.</p>
               <p>Imre mozdulatlanul ült a patak partján, ahova a fájdalom zuhantotta. Ruhái
                  csuromvizesek voltak. Vértezete távolabb hevert mellette a füvön.</p>
               <p>Tizszer is átkutatta már az örvénylő Csele medrét.</p>
               <p>Nem talált semmit.</p>
               <p>A viz némán surrant tovább, őrizve a maga kincsét, egy földönfutó nép bánatát.</p>
               <p>Holtra fáradtan és a csüggedés letipró sulyával terült el a parton. Fekete
                  szédület árnyékolta el az agyát, tagjaiba ólmos zsibbadás költözött. Hosszu időbe
                  telt, mig megint föl tudta emelni a fejét.</p>
               <p>Megpróbált gondolkozni.</p>
               <p>Oh, ezek a testetlen árnyak...! Ezek a beletépő khimérák!</p>
               <p>Látta elesni egy pogány gureba kardcsapása alatt Tomory Pált. A virág-légió
                  vezére, fiatalságának legdrágább barátja, meghasonlásainak feltartója,
                  vigasztalója és tanácsadója, aki különös végzéssel társa maradt a kolostor
                  remetenapjai alatt is, most ott fekszik hideg testtel, merev tagokkal, arra
                  délebbre valahol, az itélet mezején. Nem foghatja meg egy utolsó szoritással azt a
                  nemes lovagi kezet, nem zárhatja le a megtört szemeket, nem csókolhatja meg
                  testvércsókkal azt a sápadt homlokot! Nem látja többé, soha-soha többé jó és rossz
                  napjainak osztályosát, lelkének drágábbik felét, a hüséges, gyöngéd, atyai
                  barátot!</p>
               <p>A hatalmas mell boltozatából fájó jajdulás szakadt. Mély orgonabúgással
                  hömpölygött végig a zizegő sáson, aztán belehullott a süket, tajtékozva rohanó
                  vizbe. Oda, a másik elveszett mellé, aki most nyitva-dermedt szemmel bámul talán
                  éppen felé a viz fenekéről, mintha ezer kérdésre várna tőle feleletet.
                  Kérdésekre, amiknek válaszával örökre adósa maradt az arasznyi, fiatal élet.</p>
               <p>Látta elesni a testvér-barátot, látta elfeküdni a népét és látta meghalni a
                  királyát. Nőtt, megint nőtt a temető a lélek cintermében s már-már alig fértek
                  egymás mellett a fekete szárkofágok. A megbünhődött szerető, az ártatlan áldozatul
                  esett édesapa és a többiek, akik megannyi elbukott céljának voltak út-elzáró
                  jelei, most elősorakoztak mind, mind és rendet állva a kisértetek éjszakájában,
                  felé forditották halvány arcukat.</p>
               <p>Csak ő maradt meg romnak a mult hajótöréséből! Csak ő maradt itt, cél nélkül,
                  egyedül, a letünt idők élő anakronizmusaként.</p>
               <p>Miért? Miért?</p>
               <p>Miért kellett igy esni ennek?</p>
               <p>Mit akar vele, mire tartogatja a sors? Mire szánja az a rettenetes láthatatlan
                  kéz, ami eltiltja attól, hogy halálos fáradtsággal a földbe ágyazza ő is a fejét?
                  Mért osztotta vállára ezt a világterhü keresztet, hogy tul kelljen élnie mindent,
                  ami a szivének-lelkének valaha drága volt? Jób módjára mért ül itt most a
                  gyötrelmek dombján, a magános éjszakában, társtalanul, számolva folyvást szaporodó
                  s mind mélyebb sebeit? Mért nem fekhetett el ott, ahol a többi tárja megontott
                  szivét a sorsülő Teremtő felé, néma emlékeztetéssel s engesztelésül régi bünökért?
                  Mért nem kapták el könyörületes, szerelmes sellőkezek ott a csordogáló vizben,
                  hogy tarthatná most is áldva, óva, hüséges kezét a fejedelmi halott megállt szive
                  elé:</p>
               <p>- Uram-uram, meg ne üsd magad...!</p>
               <p>Mért nem hintálhat vele lágyan, hullámtrónus ezüst szőnyegén s mért nem uszhat
                  égnek-forditott arccal a fájdalmak tengerének végtelenje felé?</p>
               <p>Miért?</p>
               <p>Két nagy könnycsepp szökött a szemébe. Aztán legyürő erővel kitört belőle a sötét,
                  magányos férfisirás.</p>
               <p>Szeretője, apja után testvérét, barátját, népét és királyát siratta egyszerre.</p>
               <p>Jól estek a könnyek s békét hoztak. A fájdalom enyhült, az értelem ablaka tisztult
                  tőlük. A gondolatok vad tépőkarma kicsorbult és mélyen belülről felcsillant a
                  szelidarcu vigasztalás:</p>
               <p>- Ők már boldogak!</p>
               <p>Nem látják, ami jönni fog, de amit neki látnia kell helyettük is, el nem
                  felejteni, nem, még az összeomlás sötét óráiban sem! A rettenetes csapást, ami
                  erre az árvánmaradt országra zuhant. A dúlást, pusztitást, a zokogástól zengő
                  fészkek fölverését, szüzek és özvegyek meggyalázását, gyermekek rabszijrafüzését:
                  a holnap janicsárjait! A fölperzselt falvakat, elhajtott barmokat, letarolt
                  földeket!</p>
               <p>Nem hagyhatja a hősök örökségét! Nem és ezer halálon át is, nem, nem! Nem lehet
                  mindenki prédája ez az árva nép, a bünös apák vezeklő vérében fürdő ország! Mért
                  lett volna különben a rettentő áldozat, ha azok, akik tulélték a szörnyü
                  templombontást, tétlenül jajveszékelnének és ölhetett kezekkel vétkeznének tovább
                  a rommá dult szent falak alatt? Ha nincs ököl, ami visszavágna s kemény karok,
                  melyek uj téglákat hordani tudjanak?</p>
               <p>A magános sirató egyszerre felszökött.</p>
               <p>Mint aki elé titkos frigytáblát tettek láthatatlan, de sötéten is átkiáltó
                  törvényekkel, úgy riadt maga elé. Szeme előtt tágult, egyre tágult a térség és
                  valami csodálatos robogással szétrohantak az éjszaka sötét választófalai.</p>
               <p>Mint hajdan, Amram s Jochebed fia, Mirjámnak és Áronnak testvére, a Lévi
                  nemzetségéből való Mózes, állt az uj magyar vallás uj Nébó hegyén s nézte a magyar
                  jövendő Kánaánjának ragyogó csudáját, ami a fájdalomnak tébollyal határos, szent
                  extázisában csillant elé.</p>
               <p>Oh, nyugosznak a holtak! De él az élet! És a hallgató rendek szérüjén tul is
                  vannak, dobognak még magyar szivek!</p>
               <p>Zápolya hadai! Negyvenezer fegyver! Meg Frangepán serege! S rajtuk kivül is
                  hányan! Mennyien! Akiknek csak egybe kell fonni a tétova kezét! Akiknek csak
                  fülébe kell sugni Emese ősi látomását s fölgerjeszteni a vérük turán parazsát!</p>
               <p>Mit tesz az most, ha más hiten vallották is eddig az egy magyar életet, mint azok,
                  akik már hallgatnak, örökre hallgatnak, ott a király-álmot virrasztó vizen tul? Ha
                  bünösek, mint a többi? Ott az az uj Nébó elég megváltani száz generációt!</p>
               <p>Mindent, mindent megbocsátani: Ez az induló kürt.</p>
               <p>És mindent összefogni, ha kell, a véres kézzel is kötést tenni: Az első lépés.</p>
               <p>A törvény csak egy: Az - Egy!</p>
               <p>Imre fölszegte a fejét.</p>
               <p>Negyvenezernyi had!</p>
               <p>De Zápolya János...?!</p>
               <p>Mélyet sóhajtott és meghajolt. Ujját megmártotta a Csele vizében s arccal Mohács
                  felé fordulva, keresztet vetett.</p>
               <p>- Azt is magyarnak teremtetted, Istenem...</p>             
            </div>
        <div type="chapter">
            <head>KATALIN KIRÁLY</head>
                     <p>„Vesd le ünneplő ruháidat, hamvat és szőrzsákot ölts és hullasd könnyeidet.
                        Éjjel-nappal sirjál...”</p>
                     <p>(Jeremiás prof. lam.)</p>
           <milestone n="1" unit="startSubChapter"/>
               <p rend="head">I.</p>
               <p>Hosszu volt az ut és viszontagságos. Hanem azért valahára mégis vége szakadt. A
                  szegedi vár csucsos bástyatornyai kezdtek feltünedezni.</p>
               <p>Imre vágtatásra ösztökélte kifáradt lovát. Egy iramodással ért a kanyarodóhoz. Itt
                  azonban meg kellett fékeznie a nyargalást. A Tisza-gát felől dübörgött a föld.
                  Mintha valami növendék-jegenyeerdő kapott volna lábra, az uton, szélesen lefolyva
                  a rétekig, végeláthatatlan fegyveres sereg közeledett. Előtte, három puskalövésnyi
                  hosszal leeresztett födelü bőrhintót ragad nagy gyorsasággal hat egysorjába
                  befogott ló.</p>
               <p>Imre letért az utról és megállt.</p>
               <p>Mikor a batár egyvonalba ért, rákiáltott és visszaugratott az utra.</p>
               <p>- Uram, vajda!</p>
               <p>A hintóban ülő megrángatta a bakon feszitő fellajtárt.</p>
               <p>- Megállj, megállj!</p>
               <p>A hat mén egyszerre torpant helybe. Szügyükbe vágott fejjel maradtak veszteg, csak
                  az orrcimpájuk tágult, reszketett.</p>
               <p>A vajda gyors szökéssel termett a földön. Mind a két kezét nyujtva üdvözlésre,
                  sietett Imre felé. Tekintetében sóvár várakozás és szorongó aggodalom ült.</p>
               <p>- Hogyan? - kérdezte bizonytalan hangon. - Tekegyelmed itt? Mi van a sereggel és
                  mikor az ütközet?</p>
               <p>Látszott rajta, hogy ha most szabadjára engedné, meg se állna a kérdésekkel. De
                  látva a jövevény komor arcát, a többi benneszakadt.</p>
               <p>Elsápadt és hátratántorodott.</p>
               <p>Imre bólintott.</p>
               <p>- Vajda, két szó az egész. »Minden elveszett.« Mondjam tovább?</p>
               <p>János tompán felnyögött. Elejtette a lovagló-korbácsot s két kézzel halántékához
                  kapott. Aztán ugy maradt ott állva, mint a villámsujtott.</p>
               <p>Amaz éles, figyelő szemmel nézte. Nézte merően, hosszasan, mintha minden
                  legapróbb, véletlen mozdulatnak külön fontossága lenne most.</p>
               <p>Majd csöndesen megszólalt:</p>
               <p>- Nagyságtoknak mától kezdve nem csak joga, hanem kötelessége is a tudás. Halljon
                  meg hát mindent! Mohácsnál huszonnyolcezren... Tomory, a rendek, a főpapság, az
                  országnagyok. Mind...!</p>
               <p>- És a király?</p>
               <p>- A Csele patakban. Alszik és hallgat és mozdulatlan örökre, uram. Nem áll többé
                  utban az árnyék. István koronája szabad. Gazdátlan a földalma, gazdátlan az ősi
                  jogar és gazdátlan az ország. A török száguld szanaszét s a célja Budavár. És
                  nincs, aki elébe álljon. Ez a hirem, vajda!</p>
               <p>János lehajtotta a fejét. Száján remegő, érdes kiáltás tört ki. Aztán ellepték a
                  könnyek. Arcát két finom, gyürüs kezébe temette, mint egy elijedt gyermek.</p>
               <p>Percekbe telt, mig hangjára lelt. Akkor megragadta Imre kezét s mint akit
                  gyujtogatáson kaptak, megrettenve mutatott a beérkezett katonák sorai felé.</p>
               <p>- Én, - kezdte akadozva. - Én...</p>
               <p>De tovább nem jutott. Rázó erővel és most már fékezhetetlenül jajdult ki belőle a
                  zokogás. Karjait az elámult vitézek felé tárva, tördelte:</p>
               <p>- Hitemre, menni határoztam! Esküszöm, hogy ezt, hogy igy, nem akartam.</p>
               <p>Imre egyrántással tépte el a katonák elől a siró vezért.</p>
           <milestone n="2" unit="startSubChapter"/>
               <p rend="head">II.</p>
               <p>Egy mozdulatlanul álmodó szélmalom tövében szembenéztek egymással.</p>
               <p>Imre komor elszántsággal mondta:</p>
               <p>- Vajda, a férfi-szemekben átkozottak a könnyek, amiket más is lát. Hiba volt.
                  Nagy hiba, régi bünök tetézése. Égbekiáltó bünöké, uram! De én nem kutatom többé,
                  hogy mi és mennyi a része bennük. Nem firtatok semmit, ami mult. Azt se kérdezem,
                  hogy mért vesztegetett nagyságod annyi drága időt? Mért nem jött első hivásra,
                  vagy akár hivatlanul is Tolnára, ahová mindnyájan kérdezetlenül mentünk, egyedül a
                  vérünk parancsára hallgatva. Mért várt hirnökökre, mikor jól tudhatta, hogy a
                  házégésben zagyva a szó? És mért nem találta meg tegnap ezt az utat, amit ma
                  egyszerre olyan biztosra megtalált? Ez mind, uram, ez a tegnap. Ha vétkezett,
                  levezekeltük mi. Hanem a holnapért, a magyar holnapért, vajda, Isten orcája és az
                  emberek tisztessége előtt már egyedül nagyságtok felelős. Negyvenezer jó harcos
                  vezére! Gazdagok gazdagja és a trón áhitója gyermekkorától fogva. Mostanra hát
                  ütött az óra. Fogja kezébe a kardját kegyelmed és legyen hites, erős utódja annak,
                  aki elment! Legyen kemény oltalmazója azoknak, akik ittmaradtak.</p>
               <p>Imre tekintete állt a másikon. Az hallgatott. Erre tovább folytatta:</p>
               <p>- Még megállitható a veszedelem, ha egyek vagyunk mind. Én hiszek. Hiszek egy
                  könyörületes Istenben, hiszek egy hazában, hiszek az én bünös népem
                  föltámadásában. Hiszek, ha kegyelmed itt most megfogadja férfi-becsületre, hogy
                  szakit minden gyöngeségével és tiszta kézzel, bátor szivvel áll arra a polcra,
                  ahol fölkent szentjei álltak valaha ennek a széttépett nemzetnek.</p>
               <p>János tág szemmel bámult az elétornyosuló emberre. Lázas, reszkető sodrással vele
                  sodródva felelt:</p>
               <p>- Szeretném, ha kegyelmed, aki valamikor joggal tehetett volna kezet rám, nem csak
                  jobbhijján szegődnék a pártomra, hanem meg is értene engem. Mohács megtörtént,
                  igaz. Jóvá nem teszi semmi bánat. A halottak többé föl nem kelnek. Igen, lehettem
                  volna Tolnán én az első. De az, hogy késlekedtem, nem egyedül a trónért, nem merő
                  gyülöletből történt. A fő-ok, ami visszatartott, más. Több és magasabb talán.
                  Gondolkozó férfihez és jövőbe néző magyarhoz valóbb. Kimondom nyiltan: vak és
                  öngyilkos volt ez a nép! Vagy fáradt? Talán a maga bünét érző és előle menekülő.
                  Az első ballépés Mohács felé ott történt, mikor a törökkel ujjat-huztunk. Ott, hat
                  esztendőnek előtte, mikor Behrámot, az uj szultán baráti követét Budán oktalan
                  büszkeségből tömlöcbe vetették.</p>
               <p>Imre csodálkozva nézett föl.</p>
               <p>- De hiszen meghódolást követelt?</p>
               <p>- A töröknek nem Magyarország leigázása a célja. Az ő foga nyugat kincsére vásik.
                  Nem kellett volna gátat vernünk elébe! Mi magunk összeroskadtunk a teher alatt,
                  azok pedig, akikért mindent áldoztunk, higyje el kegyelmed, soha, semmi hálát se
                  fognak ösmerni érte. Gazdagodni, mivelődni és terpeszkedni fognak, türve, hogy a
                  magyar Megváltó köpönyegére sorsot vessenek és megszámlálják minden csontjait. Én
                  nem akartam ehez hozzájárulni. Nem akartam odaprédálni még negyvenezret a
                  huszonnégy mellé. Nem akartam, hogy férfi nélkül maradjon az asszonyaink termő
                  méhe, apátlanul a holnap gyermekei és néptelenül az ország. Nem akartam, hogy
                  Szulejmán, amerre néz, mindenütt csak esztelen hetvenkedőket lásson és sehol a
                  békés megegyezésnek egyetlen szilárd pontját, amin a bosszuja megpihenhetne. Én
                  baráttá akartam kötelezni az ozmánt, hogy valamikor, száz esztendők mulva, majd mi
                  nevessünk arra nyugat felé, ahonnan ma nem utoljára nevetik a mi sebeinket.
                  Dagadjon vérrel valahára a Rajna, a Szajna is, ne csak mindég Ethel köze ringasson
                  halottakat! Harapjon fübe s kóstolja meg a száraz föld izét a svába, a tallján, ne
                  csak mindég ez a szerencsétlen nép! Verjék félre a harangokat Wiennában, Génuában,
                  Göttingában, és a gallok büszke városában is, ne csak mindég ez az árva Buda, ami
                  jóformán ki se tudott még a földből nőni, ne csak ez perzselődjék, omoljon mindég
                  az idegen szemétért!</p>
               <p>János megtörülte gyöngyöző homlokát. Nehezülő lélekzettel folytatta:</p>
               <p>- Hát ezért vártam én Péterváradnál, aztán Mohácsnál. Erős török szövetség! Turáni
                  béke s egy magyarul érző, nemzeti király! Aki odakiáltsa Nyugatnak: »Ide nézzetek,
                  sok fölélt, magtalan, bujkáló korcs-fajzat, régi nagy népek szomoru söpredéke! Itt
                  ragyog Európa homloka!« Ért-e már kegyelmed?</p>
               <p>Imre fölengedve pillantott a maga lelkesültségében ziháló emberre.</p>
               <p>- Veszedelmes játék, vajda! - mondta. - Nagyságod rázta a kockát és a mi fejünk
                  volt a tét. Most felülről láthatja az egészet. Én a kard embere vagyok s nem a
                  politikáé. A dákosom végével nem is érem föl, amit kegyelmed tervel. De azt
                  ajánlom, jól vigyázzon! Vérünk után a lelkünk áll a kockán. Nem fog-e a keze
                  megreszketni, ha majd dobnia kell? Tud kegyelmed, akar-e egész férfi lenni? Ura
                  sajátmagának és a népének? Meri-e fogadni hitére nagyságod?</p>
               <p>János mellére tette viaszfényü, reszkető kezét.</p>
               <p>- Esküszöm az anyám emlékére, hogy akarok.</p>
               <p>Imre bólintott.</p>
               <p>- Megvallom, volt idő, mikor gyülöltem és irtóztam tekegyelmedet, mint senki más.
                  És mégis, én legyek az első, aki felajánlom ezt a kardot. Nem ugy, ahogy
                  idejöttem: bizakodva és örömmel. Fogja meg nagyságod a gyeplüt s vezessen
                  Rom-országban épiteni, a széthullottak közt egységet teremteni.</p>
               <p>Hosszu kézszoritás volt a frigy.</p>
               <p>A kettő megindult az uton. Imre elől, keményen kirugódó térddel, a vajda mindenütt
                  mögötte. Ugy támolygott, mint az ittas. A lankadt vállakon roskadt a fáradtság
                  terhe.</p>
           <milestone n="3" unit="startSubChapter"/>
               <p rend="head">III.</p>
               <p>A negyvenezer emberből nem találtak a táborban csak egy dandárnyit. A többi
                  elszéledt világgá, toronyirányában. Nem volt kedve rívó vezért szolgálni.</p>
               <p>János tétován nézett Imrére.</p>
               <p>- És most mi lesz?</p>
               <p>A bihari bölény megrázta üstökét.</p>
               <p>- Kezdünk mindent elülről, vajda!</p>
           <milestone n="4" unit="startSubChapter"/>
               <p rend="head">IV.</p>
               <p>De mire sikerült volna Czibak Imre dandárát a felvidéki és tiszántuli seregekkel
                  akkorára növelni, hogy szembefordulhassanak a törökkel, addigra nem maradt kivel
                  mérkőzni.</p>
               <p>Szulejmán hadai, feldulva a Dunántult Vas- és Sopronmegyékig, fölperzselve és
                  kifosztva Budát, hajókra rakták a királyi vár ércszobrait, mükincseit és Mátyás
                  hires Corvin-könyvtárából ami megmaradt, Szent Mihály havának huszonhatodik
                  napján fölkerekedtek s végigpusztitva a Duna-Tisza közét is, amilyen gyorsan
                  jöttek, megint kitakarodtak az országból. Mindszent havának tizenkettedik napján
                  az utolsó hordák is elvonultak.</p>
               <p>Kétszázezer halott és fogoly jelezte a bosszuló ut irányát.</p>
               <p>A bihari bölény most aztán akár karon vihette volna be Jánost Budára. Senki se
                  állta utját. Corvin Mátyás egykor hires hollófészkében csak romok és temettetlen
                  hullák torlaszolták a bejáratot.</p>
               <p>Imre hozzálátott a tegnap omladékainak eltakaritásához, a vajda meg összehivta a
                  nemzeti tanácsot Tokajba, hogy megkezdjék az ország ujjáépitésének nehéz munkáját.
                  Verbőczy ur kopjahegyre tüzte az 1505. évi rákosi országgyülés határozatát s a
                  nemzeti király megválasztására, Székesfehérvárba toborozta a rendeket.</p>
               <p>Várady Pál egri püspök a főpapok közt, Török Bálint és Bakics Pál pedig a
                  főnemesség megritkult soraiban igyekezett hiveket gyüjteni. Végül Perényi, a
                  koronaőr is hozzájuk csatlakozott s magával hozta a szent koronát.</p>
               <p>Az udvar nőtt. A kormos üszkök felett halvány derengéssel kezdett nyiladozni a
                  föltámadás hajnala. János rövidesen remélhette azt, amiért hiába küzdött karddal a
                  régi izmos napokban és cselvetéssel, mióta megrogyott, a férfiélet deléig: hogy
                  fejére teheti István örökségét.</p>
               <p>A vajda álmatagon pillantott Czibak Imrére.</p>
               <p>- Ha ezt anyám megérhette volna! - mondta sóhajtva.</p>
               <p>De az óriás összevonta szemöldökét.</p>
               <p>- Nincs időnk érzelegni, uram! Ne nézzen nagyságod, csak mindég előre! Folytassa,
                  amit megkezdettünk.</p>
               <p>- És kegyelmed?</p>
               <p>- Nekem még van egy utam.</p>
               <p>- Hová?</p>
               <p>Imre elfordult.</p>
               <p>- Mohácsra. - Felelt kurtán.</p>
           <milestone n="5" unit="startSubChapter"/>
               <p rend="head">V.</p>
               <p>Az alkony komor palástot teritett az alvó mezőre. Fönt délebbre, magasan a
                  levegőben, varjak és hollók fekete serege keringett, károgott busan, lomha
                  szárnycsapásokkal.</p>
               <p>Ugyan ki zavarja az ég sirásóit?</p>
               <p>Imre leszállt lováról. Süvegét hóna alá szoritva, gyalog lépkedett tovább
                  óvatosan, kantárszáron vezetve maga mellett a fáradt paripát.</p>
               <p>A halottak birodalma volt ez, ahol járt. A kiperzselt fütorzsák tövében rég
                  megalvadt a vér s a lekaszált, néma hősök arcán feloszlott a végitéletre döbbenés
                  sápadt lárvája.</p>
               <p>Főpapok, főurak, akik röviddel előbb az ország sorsát tartották kezükben, elmeredt
                  karokkal már csupán a föld pora után nyultak, mintha esdekelnének a mozdulatlan
                  hantoknak, hogy végre-végre rájuk hulljanak...</p>
               <p>Imre mélyen fölsóhajtott.</p>
               <p>- Igy mulik el a világ dicsősége!</p>
               <p>És ment tovább elborultan.</p>
               <p>Távolabb fáklyák fénye alatt mozgó fekete folt hivta magára a figyelmét.</p>
               <p>Zsebrákok, martalócok lennének talán, akik fosztogató kézzel merik illetni ezeket
                  a szent borzalmakat?</p>
               <p>Önkéntelenül a kardjához nyult.</p>
               <p>Hanem aztán csak leeresztette a kezét és az arca szép, elbékélt komolysággal
                  felsugárzott.</p>
               <p>Az a mozgó kis folt egy csapat asszony. Fénytelen, durva gyászposztó a ruhája
                  mindnek. Vállukon fekete tubin-palást, fejükön megfeketitett kendervászon,
                  leeresztve függ hátul a földig. Siralmas, elnyujtott hangon zümmög az énekük:</p>
               <p>»In paradisum deducant te Angeli</p>
               <p> Et cum Lasaro quondam paupere, vitam habeas sempiternam...«</p>
               <p>Ásó, csákány, kapa, amire támaszkodnak.</p>
               <p>Ezek temetnek.</p>
               <p>A halottvivők lassan közeledtek. Imre az elül haladó, kisirt szemü asszony elé
                  lépett. Féltérdre ereszkedett és áhitatosan megcsókolva a gyászköntös szélét,
                  halkan mondta:</p>
               <p>- Nádorné asszonyom, áldja meg az Isten.</p>
               <p>A nő föltekintett könnyes csudálkozással.</p>
               <p>- Kegyelmed ismer engem?</p>
               <p>- Ki ne ismerné Perényi özvegyét, Kanizsay Dórát! Hanem mostantól kell is, hogy az
                  egész ország ismerje és hála-imáiba foglalja a kegyelmed áldott nevét!</p>
               <p>- Az imádságot megköszönöm, de a hála nem illet engem. Csak azt teszem, amit az
                  irgalmasság parancsolatja előir, - ingatta fejét csöndesen az urasszony s a
                  gyolcsteritő repkedett, mint az enyészet angyalának fekete szárnya.</p>
               <p>Aztán fájdalmas ajkai körött szelid mosolygással, hozzátette az özvegy:</p>
               <p>- Az Ur kegyelme már busásan megjutalmazott engem. Megtaláltam az én drága jó
                  fiamat, a váradi püspököt.</p>
               <p>- Perényi Ferencet?</p>
               <p>- Igen. Ugye, milyen vidám, kedves arca volt neki? Alig változott valamit kicsi
                  gyerekkora óta. Az igazak derültsége volt az ő jókedve. A lelke tiszta. Tudom,
                  hogy boldog azóta. Most itt nyugszik - mutatott a fekete-kesztyüs kéz egy friss
                  sirhalomra.</p>
               <p>A hang megrezdült, mint az ezüsthárfa hurja.</p>
               <p>- Kegyelmed kit keres? Talán utbaigazithatnám.</p>
               <p>- Egy barátom fekszik itt, egyetlen barátom...</p>
               <p>- A neve?</p>
               <p>- Tomory Pál.</p>
               <p>A nagyasszony kihajolt a fáklya fényéből. Kezét nyujtotta.</p>
               <p>- Akkor kegyelmed nem lehet más, mint Czibak Imre. Lányaim, szurjátok földbe a
                  fáklyát! - fordult a várakozó csoport felé.</p>
               <p>Aztán egy hosszu sor mozdulatlan tetemhez lépett, mely a Karassó szélén ásott
                  tömegsir szájánál, fehér gyolcsokba takarva nyugodott a földön.</p>
               <p>Az urnő föllebbentett egy takarót és rámutatott.</p>
               <p>- Ime! Nemrég akadtunk rá. Könnyü volt fölismerni, mert ilyen durva daróc-csuhát
                  rajta kivül senki se viselt.</p>
               <p>Imre megrendülten térdelt a saraglyához. Visszateritette a gyolcsot, hogy ne
                  kelljen látnia azt a könyörtelen rombolást, amit a mulandóság végzett a fej nélkül
                  maradt, drága testen. Aztán némán átölelte és csöndesen hintálva, mint az alvó
                  gyermeket, levitte az örökös ágyba.</p>
               <p>Soká állt a nyitott, nagy sir mellett. Majd letépdeste maga körött ami kései
                  tarlóvirágot csak talált, mind és utánavetette az elnyugodott vándornak.</p>
               <p>- Pál, Isten veled!</p>
           <milestone n="6" unit="startSubChapter"/>
               <p rend="head">VI.</p>
               <p>A patak partján is mozogtak árnyak. A fáklya fénye mellett messziről megismerte
                  Czettricz urat s körötte nehány udvarnagyot. Egy gazdátlan kardot forgattak,
                  nézegettek épp. Valamivel távolabb a füvön ott feküdt a király ezüstsisakja,
                  kimult paripája is.</p>
               <p>Imre némán üdvözölte az urakat.</p>
               <p>Végigkutatták a parti sást és a medret. Könnyü volt most már! Az áradás rég
                  lemult, a vizen akár egy gyermek is átgázolhatott. A kavicsos patak-fenék tisztán
                  tükröződött a fáklyák aranyos fényében.</p>
               <p>Nem találtak senkit, semmit. Csak az utolsó küzdelemben elesett török katonák
                  hevertek messzi elhajitott tagokkal a nád közt. Egyiknek a kékült keze karmolásra
                  görbülve, mintha halálában is markolni akarna.</p>
               <p>Imre átvette a kis csapat vezetését. Előre indult az iszaphordalékos part mellett.
                  Egy friss meredek szakadásnál megállt.</p>
               <p>- Itt keltünk át, - mondta.</p>
               <p>És keresni kezdett. A mederben, kőhajitásnyi hosszu zátonyon, a magasra
                  halmozódott föveny közül valami csillant.</p>
               <p>- Ássunk, - szólt s lehajolva megbontotta a napon keménnyé állt iszapot. Majd
                  hátralépett és maga elé mutatott.</p>
               <p>- Ott...</p>
               <p>A fövenyből keskeny, finom szabásu salavári cipellős kandikált ki.</p>
               <p>Lehajolt, aztán süvegét is maga mellé tette a földre.</p>
               <p>- Igen, - mormolta mély megindultsággal. - A sarkantyu ezüst s itt vannak benne a
                  kövek. Semmi kétség.</p>
               <p>A halmot gyorsan szétbontották.</p>
               <p>Arcán az örökkévalóság átszellemült nyugalmával, csudálatos épségben maradva, ott
                  feküdt a patak nefelejcs-erdejében a halott fiatal álomkirály. Három szurt seb a
                  mellén.</p>
               <p>A tetemet drága gyolcsba takarták s a szomoru menet megindult a székesfehérvári
                  sirbolt felé, hogy helyet készitsen az üres trónon annak, aki jön.</p>
               <p>- Meghalt a király, éljen a király!</p>
               <p>Székesfehérvár uj koronázásra készült.</p>
           <milestone n="7" unit="startSubChapter"/>
               <p rend="head">VII.</p>
               <p>De Mohácsból nem csak az épitkezés szelleme fakadt. Maradt, aki a rothadás
                  bomlasztó miazmáit palántálja át a letünt vétkes napok mocsarából.</p>
               <p>Míg Czibak Imre az Alföldnek tartott, a sánta Báthoryt meg Pozsony irányába vitte
                  a rossz lába. És ez az egy megmenekült maga nagyobb veszedelem volt az uj életre
                  ocsudó ország számára, mint a többiek mind, akik ott maradtak örökre tétlenül,
                  Kanizsay Dóra asszony hideg-ágyában.</p>
               <p>A nádor ur hires köszvénye, ami megakadályozta annak idején, hogy a magyar
                  hadakkal utját állja a Szávánál Szolimánnak, majd meg a Drávánál Ibrahimnak,
                  mostanra csudálatosan megjavult. A sánta vén ember olyan fürgén inalt Mohács alul,
                  hogy szinte röpült Pozsony felé.</p>
               <p>Csak Pécsnél stációzott meg egy csöppet. Itt találkozott a menekülő káptalan
                  nehány papjával, akik az egyházuk arany-ezüst kegyszereivel futottak a törökbaj
                  elől.</p>
               <p>A nádor ur aztán segitett a terhükön. Egész alaposan kifosztotta a megrémült
                  szentatyákat. Még ki is figurázta őket.</p>
               <p>Ilyen sikeresen elintézve az egyház gondját, hozzálátott most már az ország
                  bajához is. Fölvonult Ferdinánd osztrák főherceg és cseh király udvarába. Csak
                  nem nézhette tétlen, hogy régi riválisa, a szedett-vedett köznemesi népség vezére,
                  Zápolya János, háborittatlanul beletelepedjék a királyi székbe? És hozzá épp
                  annak az országgyülési határozatnak alapján, amit aláirásával és pecsétjével ő
                  maga is megerősitett?</p>
               <p>Voltak itt azóta ujabb országos papirosok is! Többek közt Anna magyar királylány
                  házassági szerződése a Habsburg Ferdinánd főherceggel, amiben a boldogult Dobzse
                  elmóringolta lányával együtt a magyar trónt is az osztráknak. Igaz, hogy ezt az
                  alkut nem erősitette meg senki, az országgyülések jóvá nem hagyták, de hát ki
                  lovagolna ilyen kis dolgokon? Kivált mikor a Jankónak adandó tromfhoz olyan
                  hatalmas kezek segitenek keverni a kártyákat, mint Nádasdy Tamás királyi titoknok,
                  Thurzó tárnokmester, Szalaházy kancellár s a veszprémi püspökön kivül, még
                  tetejébe maga a fejedelmi özvegy, Mária királyné is?</p>
               <p>A kis fölséget ugyan porig sujtotta a mohácsi katasztrófa, hanem az erős Habsburg
                  vére megsegitette. A császári ősök kemény sarja tudott gondolkozni azon tul is,
                  ami fájdalom személyében a hitvest érte.</p>
               <p>Mária erélyes kézzel sietett Báthory ur loyális tervének segitségére. Az ügyek
                  hamarosan annyira értek, hogy Szent András havában meg lehetett kockáztatni egy
                  kontra-országgyülést Komáromban, melyen aztán a huszonnégy esztendős osztrák
                  főherceg szépen kitanitotta a rendeket arra, hogy mi dukál neki.</p>
               <p>- A magyaroknak nincs joguk királyt választani! Nincs egyéb joguk, mint hogy őt,
                  Ferdinánd főherceget, a szerződés értelmében, örökös uruknak elösmerjék és
                  megkoronázzák!</p>
               <p>Ezzel a pattogással szerencsésen sikerült elérnie azt, hogy akik Székesfehérvárban
                  összegyültek, csakazértis megmutatták a németnek, hogy eb ura fakó! Ha jobb
                  nincs, megválasztják Jankó vajdát.</p>
               <p>Podinaniczky nyitrai püspök, a legidősebb főpap az uj király homlokára illesztette
                  a koronát, Török Bálint vitte előtte az ország-almát, Bakics meg a zászlót.
                  Ferdinánd aztán hüledezhetett ezen a gyors elintézésen.</p>
               <p>János király pedig megtette a négy vágást a koronázó dombon - alulról
                  fölfelé...</p>
               <p>Az urak összenéztek.</p>
               <p>- Nini, ez befelé hivja az ellenséget!</p>
               <p>- Dehogy hivja, dehogy! - legyintett Törők Bálint. - Csak ugy kezeli a kardot,
                  mint banya a söprünyelet. Azért hijják »Katalin király«-nak!</p>
               <p>A koronázó országgyülés rövidesen törvénybe iktatta a nemzet akaratát s betölteni
                  rendelte a megüresedett főméltóságokat. A távollevő főtisztviselőket felszólitotta
                  az uj király iránt való engedelmességre, kimondva, hogy mindazok, akik ezek után
                  Ferdinándhoz szitanak, vagy a Báthory-féle országgyülésre elmennének, árulást és
                  hütlenséget követnek el s aszerint bünhődjenek, minden jószáguk elkobzásával és
                  fejük vesztésével.</p>
               <p>Igy nyélbe ütve az ország dolgait, hozzá lehetett ülni a torhoz s megkezdődött a
                  végehosszatlan »magnum áldomás«.</p>
           <milestone n="8" unit="startSubChapter"/>
               <p rend="head">VIII.</p>
               <p>A fehér táblánál vigan lakoztak mindenek. János régi jókedve is visszatért hamar,
                  látva, hogy az udvar fénye semmiben se szenved hiányt és az urak mind olyan jól
                  eltehénkednek, tréfálóznak, mintha csak otthon volnának a maguk kuriáján.</p>
               <p>A kevéssel előbb beállitott konyhaszemélyzet, a szakácsmesterek, kukták, tálnokok,
                  füszerkészitők, beborsolók és sütőlegények igazán derékul levizsgáztak. A
                  merő-arany kelyhekben Tokaj nektárja gyöngyözött és a felszolgáló lábasnépség
                  ellen se lehetett kifogás.</p>
               <p>- Lássa kegyelmed, - szólt oda halkan a király Imrének, - fehér asztallal akarom
                  magamnak hóditani, aki arra való. Béke, béke, béke! Az itt a fő. Ha ez megvan,
                  minden meglesz. Nincs igazam?</p>
               <p>- Lehet, - dünnyögött Czibak ur. - Hanem azért ezt a nagy fesztelenséget talán
                  mégse kellene türnie felségednek? A bratyizásra könnyen rámegy a tekintély.</p>
               <p>- Ej, - mosolyodott el János. - Kegyelmed tulszigoru. Nem minden portánál táncol
                  ám ugy borotvaélen az illem, mint Szepesen valaha! Elnézőknek kell lennünk.
                  Fejedelmek erénye ez.</p>
               <p>Imre vállat vont. De már arra mégis elkomorult, mikor Török Bálint ur, szépen
                  meghintázva a székén, egész fennhangon odabökött Móré Lászlónak.</p>
               <p>- Ni, a Jankó! Gyümölcsös lével eszi a biber-farkat! Az öregapám se hallotta soha.
                  Összevéti az édest a sóssal és ez akar fölöttünk király lenni!</p>
               <p>- Hümm, - kapta László ur a fejét kunnyogva a két válla közé. - Nem is akart az a
                  korona sehogyse megülni a fején! Igen nagy volt rá. Látta kegyelmed, hogy
                  imbolygott?</p>
               <p>- Talán a Dózsa György ujja billegette? - jegyezte meg Perényi, az erdélyi vajda
                  csipősen.</p>
               <p>Várady primás kacagva legyintett.</p>
               <p>- Nem a korona volt nagy, hanem a fej kicsi. Ez itt a bökkenő!</p>
               <p>A kötekedésnek az étekfogók vetettek véget. Öreg tálakon rózsapirosra sült indiai
                  tyukokat, gránátalmát és olajmagot kezdtek felhordani. Egyszerre rebbentek szét,
                  elfoglalva az urakat. Csak Szerémy kapellánusra nem jutott asztalnok. Oda is
                  berzenkedett Imrének epésen:</p>
               <p>- Kegyelmed is több katonát fogadhatott volna, ha őfelsége nem a dinom-dánomra
                  költi a pénzt! A konyhát-pincét bezzeg helyre-agyusztálta! Ki hallott ilyen
                  dáridókat csapni, mikor Mohács felül még el se takarodtak a varjak? Az ország
                  kardalészában, a király se kint, se bent, a kincstár üres, adót nem fizet senki,
                  de azért tejbe-vajba fürdik a kutya is.</p>
               <p>Imre kelletlenül huzódott arrább. Nem nagyon szivlelte a mindég zsörtölődő,
                  hátmögött irigykedő udvari papot, aki rossznál egyebet senkiről se tudott.</p>
               <p>- Sose busuljon avégett reverendisszime! - intette le a zsémbelődőt. - Arra valók
                  az uj főméltóságok, hogy rendbe szedjék az ország szénáját.</p>
               <p>- Az ám, - vihogott a káplán. - A nagy szómalom, Várady Pál egri püspök uram
                  hercegprimás lett, mert Tokajban ő kiabált legjobban a vajda melletti A cseszkó
                  után jött a kortes, Szalkán után Várady. Amaz legalább a kaptafához értett! Ez
                  csak a csutorát forgatja, amig tart benne. Hanem mi lesz akkor, majd ha kiürül
                  egyszer? Megy egy házzal odébb! Perényi, a koronaőr se ingyen hozta el a koronát
                  Visegrádról! No, ez legalább megérte az árát, az erdélyi vajdaságot! Csak aztán
                  nehogy valaki többet kináljon érte, mert én ugyan kétszer se igérem, hogy oda is
                  el nem viszi!</p>
               <p>- Talán nem gondolja atyaságod, hogy Perényi hütlen volna a királyhoz? -
                  botránkozott Imre.</p>
               <p>A káplán diadalmasan villogott.</p>
               <p>- Nem gondolom, hanem tudom. Meg is mondtam minapában a káplánjának: »Szép urad
                  van, hallod! Esküszegő, áruló! Jól tudjuk, hogy Ferdinándhoz pártoltatok!« A
                  káplán erre nekem ugrott s rám kiáltott: »Hazudsz kutya!« Én megragadtam a hajánál
                  fogva és vertem, ahogy birtam. Ő is tartott engem teljes erejéből, de Isten
                  segitségével én voltam felül, ő alul. A nagy lármára kijött a király és Perényi,
                  meg az egész udvar, körbeálltak s ugy nevettek, majd megpukkadtak, hogy a papok
                  ütik egymást. Hej, tudunk mi itt mindent, ha mindjárt nem is akarunk tudni! És
                  ezektől várja kegyelmed, hogy rendbeszedjék az országot?</p>
               <p>- Hát várom! - csattant föl Imre. - Előttem senki se merje kisebbiteni a
                  királyt!</p>
               <p>- Nono, - motyogott Szerémi. - Bezzeg kegyelmed is másképp beszélt nemrégiben,
                  mikor őfelsége felköszönt Frangepán urnak s eltiltotta, hogy kegyelmeitek haddal
                  füstöljék ki Pozsonyt, a ferdinándiak fészkét!</p>
               <p>- Azt én szemtől szembe tettem, nem ugy, mint atyaságod! Egyébként honnan tudja
                  kegyelmed? Nem hijtunk tanukat hozzá!</p>
               <p>- Azt hiszi, hogy nem rászántam a fél fülemet? Rászántam biz’ én. Még azt is
                  megmondom szórul szóra, hogy mit felelt a király: »Nem akarok több keresztény vért
                  ontani«. Igy történt-e?</p>
               <p>- A királynak volt igaza! - állta Imre dacosan a sarat. - Hiszen magyarok azok
                  is!</p>
               <p>- Nem magyarok, hanem latrok! Igaza pedig Frangepán urnak volt, mikor odapörkölte:
                  »Ha meg akar öröködni felséged ebben a trónban, fogja két marokra azt a kardot, a
                  prédikálást meg hagyja a papjainak!« Kötelet a bitangok nyakába, nem
                  beneficiumokat! De mink elkezdtünk osztogatni! Békesség! Egyezség! Minél nagyobb
                  gazember, annál többet kapott. Csakhogy pórul jártunk! A svába jobban győzi. Mert
                  ő a Zápolya birtokait igérgeti, osztogatja, János meg nem adhatja Ferdinándét,
                  akinek egy talpalattnyi földje sincs az országban. No, különben, amit a latrokon
                  elprédálunk, azt behozzuk a tisztességeseken. Azoknak persze nem jut semmi. Vagy
                  kapott kegyelmed csak egy lyukas polturát is?</p>
               <p>- Nem kaptam én.</p>
               <p>- Lássa! - bólintott Szerémi elégedetten. - Ez azért van, mert itt busul velem
                  együtt a haza romlásán, ahelyett hogy ott hangoskodnék ni, ahol a konc kerül.
                  Nézze! A sánta Báthory birtokát osztják éppen az uj törvény értelme szerint.</p>
               <p>A király körött olyan licitálás, patvarkodás zsivajlott, hogy az arany-ezüst
                  billikomok erős veszedelemben forogtak. Leritt az urakról, hogy legszivesebben
                  egymás koponyájához koccintanák őket.</p>
               <p>János igyekezett csöndesiteni a háborgókat. Osztogatta a falvakat, földeket,
                  kastélyokat, mintha az ujjai közül csordulnának. Készségesen bólintott Macedoniai
                  László javaslatára is.</p>
               <p>Az előkelő férfiu, kimaradva az osztozkodásból, dultan fordult a királyhoz.</p>
               <p>- Uram, - mondta, - Perényi Ferenc püspök halálával megüresedett a váradi
                  episcopia. Azt hiszem, hogy az Uristen menten lesujtana ránk, ha azt a derék
                  bihari nyájat tovább is gazdátlanul hagynánk! Ide erő kell, fáradhatatlan
                  buzgalom és áldozatos lélek! Nem tudok felségednek jobbat ajánlani magamnál!</p>
               <p>Az urak kajánul pislogtak össze. Minden szem Jánoson függött most, hogy ugyan mi
                  lesz a válasz? Hogy fogja kimenteni magát, amiért Macedoniai urról
                  elfelejtkezett?</p>
               <p>De János váratlanul fölegyenesedett.</p>
               <p>- A váradi püspökséget mi Czibak Imrének szántuk, aki arra méltónál méltóbb. Ez a
                  szék senki másé, mint az övé nem lehet. Ez szónk és parancsunk.</p>
               <p>Imre mellében erős rezdülés dobbant. Első pillanatban inkább fájdalom volt ez az
                  ütés, mint öröm. Visszaemlékezése sok nehéz órának s annak az oknak, amiért minden
                  bihari jószágáról leköszönt valaha, hogy semmi szál ne kösse többé oda, a Körös
                  szőke vizéhez, a végeláttatlan pusztákhoz...</p>
               <p>De aztán rátévedt tekintete a szemközti tükörből visszaverődő képmására. A teli,
                  zömök vállak a régiek még, az arc kemény és csattanó, hanem a hajlott sas-orrtól
                  már mély, kesernyés árok huzódik a szájig s a fekete fürtök közé becirmosodik
                  itt-ott egy-egy ezüstsugár... Ettől az embertől nem kellett féltenie többé senkit.
                  A gyermekévek lángja lemult, a szenvedélyek tüze kilobbant, a fiatal esztendők
                  drága bohóságai messze, messze! A suttyó legényből meglett férfit kalapált az élet
                  sok vihara, gondja, szenvedése. A társtalanul maradt lélek hüvös csendjében
                  melegségre, otthonra, a régi dolgok balzsamára vágyott. Tenni és tehetni azokért,
                  akiktől eddig a földi vándorok botorságával egyre csak várt! Megvetni a lábát
                  Erdély kapujában s onnan hajtani az Ujvallás szekerét! Annyi hányódás után végre
                  hazulról!</p>
               <p>Egy egész élet volt, amit most visszalapozott az emlékek szele, de kifelé alig
                  tett többet, mint egy elámult percet.</p>
               <p>Imre fölkelt és arccal Jánosnak, meghajolt.</p>
               <p>- Köszönöm, uram.</p>
               <p>A felhasadó éljent ágyulövésnyi dördülés rebbentette szét.</p>
               <p>Macedoniai László csapta be maga mögött az ajtót.</p>
               <p>A hirtelen csöndben hallani lehetett, amint odakint egy rekedt, borizü hang
                  kiáltja:</p>
               <p>- Majd megkapom Ferdinándtól, amit Katalin király megtagad!</p>
               <p>És senki se kételkedett abban, hogy hová viszi az utja Macedoniai urat...</p>
               <p>- Ebura fakó! Hadd menjen!</p>
              
               <p>Egy szép napon aztán arra ébredtek Budán, hogy a Pozsonyban összegyült rendek,
                  Báthory nádor ajánlatára, Ferdinánd osztrák főherceget, Csehország királyát,
                  megválasztották magyar királlyá.</p>
               <p>Volt hát két király is, de a kettőnek se volt egy - serege...</p>
               <p>Addig-addig vásárolgatták a »hiveket«, mig katonára már nem maradt pénz.</p>
               <p>Elérkezett a legfőbb ideje, hogy ki-ki szövetségesek után nézzen.</p>
           <milestone n="9" unit="startSubChapter"/>
               <p rend="head">IX.</p>
               <p>Az udvar diszes fogadtatásra készülődött. János magához kérette az uj váradi
                  püspököt.</p>
               <p>- Maradjon mellettem eminenciád, - mondta. - Kényes ügyünk igérkezik.</p>
               <p>- Micsoda?</p>
               <p>- Épp most jelentik, hogy megjött a »Homo Niger«.</p>
               <p>- Szerecseny? - lepődött meg Imre.</p>
               <p>A király elmosolyodott. De hamar elmult a nevetős kedve. Zavartan felelt:</p>
               <p>- Ösmeri kegyelmed is. »Markó unokája és a szlávság megszabaditója.« Igy hirdette
                  magát, már azidőben, mikor eminenciád Szepesvárán apródkodott.</p>
               <p>- Nem emlékszem.</p>
               <p>- Cserni Jován.</p>
               <p>- Rémlik a név.</p>
               <p>János buzgón helyeselt.</p>
               <p>- Még jobban az arc! Szörnyszülött volt gyerekkorától. A jobb szeme hibás és a
                  szemöldökétől végig egy fekete sáv. Zsigmond királytól kaptuk valamikor, cserébe
                  egy majomért.</p>
               <p>- Ahá! - eszmélt Imre. - Persze! Emlékszem a futó bolondjára. De hiszen az
                  lóvakaró volt Szepesen? Hogy jön ide Budára, az udvarhoz »látogatóba«?</p>
               <p>- Ugy, - babrált János az asztalkerület csipkés fodrával, - hogy a bolondok néha
                  igazat beszélnek. Ez beváltotta, amit hirdetett. A szegedi táborból elszökött
                  mellőlem a többivel együtt, egyszer aztán hallom, hogy Lippán sátorozik és vezére
                  egy nagy paraszthadnak. Aki csak egy darab ócska vasat kezébe kaphatott, az mind
                  beállt hozzá katonának. A pogány ellen hirdetett keresztes háborut és a rácok
                  szent embernek nézték. Ki is verték a Bácskából a török martalócokat. Azóta Iván
                  a vezérük. Én hát megnyertem őkelmét magamnak!</p>
               <p>- Felséged szóba állt a lókaparóval? Akinek a szepesvári vendégek előtt mutatkozni
                  se szabadott?</p>
               <p>- Mit csináljak? - vont vállat János kölletlenül. - Olyan hatalommá nőtt, akivel
                  számolnom kellett az interregnum alatt. Fegyveres sereg, manapság! Nem
                  kicsinylendő dolog.</p>
               <p>- Mégis, uram! Hivásra méltatni! - vörösödött el Imre.</p>
               <p>Hanem a király most már szembepattant.</p>
               <p>- Természetesen! Hivattam, mint annak idején Tokajba. És a fekete ember el is
                  jött, amint illik szolgának a volt gazda elé járulni. Csak tiz fegyverest hozott
                  magával, térdet hajtott s megcsókolta a kezem. Megesküdött a nagy esküvéssel, hogy
                  hiven szolgál és minden parancsomat követni fogja. Megajándékoztam, ahogy ur
                  szokta a szolgát s meghagytam neki, hogy menjen le Bács megyébe, ahonnan el ne
                  mozduljon, mig nem parancsolom. Tudja-e eminenciád, hogy Iván serege azóta
                  tizenötezerre szaporodott? És hogy ezt a hadat föl is ajánlotta nekem?</p>
               <p>- Szép kegy volt tőle. Felséged legalább igénybeveszi?</p>
               <p>- Eminenciád elfelejti az én elvemet: béke, béke, béke, amig lehet!</p>
               <p>- És most talán ezt a békét megpecsételni jelentkezik a lovász?</p>
               <p>János az ajkába harapott.</p>
               <p>- Nem. - Mondta bosszankodva. - Épp az ellenkező ok miatt rendeltem. Ivánnak, ugy
                  látszik, fejébe szállt a dicsőség, mert olyan hireket hallottam, hogy
                  erőszakoskodik a délvidéken. Váltságdijat követel a nemesi udvaroktól.</p>
               <p>- Szóval rabol.</p>
               <p>A király tiltakozó mozdulatot tett. De felelni már nem maradt ideje.</p>
               <p>Az udvarmester jelentette:</p>
               <p>- Felség, Cserni Iván, a temesi vajda!</p>
               <p>Imre homlokát ráncolta.</p>
               <p>- Elég gyorsan halad a méltóságban!</p>
               <p>Az ajtó szélesre tárult.</p>
               <p>Biborvörös mentében, mely szinte roskadozott a gyöngy-csepegtetéstől, kihuzakodva
                  és lassan közeledett a trónhoz Cserni Iván. A főurak kiváncsian feszengtek
                  közelebb. Mindnek a szájára oda volt készitve egy megvető mosolygás. Hanem az ott
                  is maradt. A jövevényen bizony nyoma se látszott annak, hogy nem is olyan régen,
                  lovakat vakargatott a Zápolya-istállóban.</p>
               <p>A karcsu, magas alak nyugodt volt és méltóságteljes, a félig fekete arc pedig
                  olyan démoni, hogy az uraknak egyszerre elmult minden tréfálkozó kedvük.</p>
               <p>Iván egyenesen a trónszék elé lépdelt s könnyedén meghajtva fejét, mély-zengésü
                  hangon azt mondta:</p>
               <p>- Hivattál király! Nem tartoztam ugyan megjelenni, de mert tudom, hogy népeink
                  iránt való kötelességünk egymással barátságban élni, igy hát eljöttem. Fogadd
                  jókivánataimat és országoljunk mind a ketten keresztény uralkodókhoz illő
                  módon.</p>
               <p>Siri csönd támadt a szavakra.</p>
               <p>Egy sehonnai szolgából vedlett rác bandavezér barátságról mer beszélni a
                  királlyal!</p>
               <p>Ez felülmult minden elképzelést.</p>
               <p>A megdöbbenés első moraja után kitört a zsivaj.</p>
               <p>Török Bálint magából kikelten orditott Ivánra.</p>
               <p>- Hogy mersz igy szólni ezen a helyen? Ki vagy te, mi vagy, te cenk?</p>
               <p>A fekete embernek egy arcizma se mozdult. Csak az ép bal szemét usztatta lassan a
                  kérdező felé. Karját mellén összefonva, nyugodtan felelt.</p>
               <p>- Tegnapelőtt szolga, aki térdet hajtott és kezet csókolt, tegnap már vezér, ma
                  pedig minden szlávok despolája. Markó király unokája, akiről végig a Duna mentén
                  vitézi énekeket énekelnek a gyermekek. Iván vagyok, a Fekete Ember, akit büszkén
                  uralnak fejedelmüknek szerbek és bolgárok. A Duna-menti szlávság felszabaditója, a
                  félhold letörője és a kereszténység menedéke vagyok, ha éppen tudni akarod!</p>
               <p>- Rabló himpellér vagy! Kozároló zsivány! - bődült rá Török Bálint, elkékülve a
                  dühtől.</p>
               <p>De János csöndet intett.</p>
               <p>- Békesség, urak! Ivánnak pénz kell. Miből tartsa a seregét?</p>
               <p>- A mi bőrünkre?</p>
               <p>- Nono, iszen épp ez az, amiért idehivattam! Csak engedjék, hogy levegőhöz jussak!
                  Iván, - fordult a látogatóhoz, - az a panasz ellened, hogy sarcolod az urakat.
                  Igaz ez?</p>
               <p>- Igaz. Igy kell tennem, ha egyszer nem akarják megfizetni szépszerével az adót,
                  amit kivetettem rájuk.</p>
               <p>- Neked nincs jogod adót vetni!</p>
               <p>Iván oda se ügyelt a királyi haragra. Rendithetetlen nyugalommal felelt:</p>
               <p>- Már ugyan hogyne volna? Adót az vethet, aki be is tudja hajtani. Azt pedig a
                  magad szemével láthatod, hogy én jól behajtom? Vagy adtál nekem valaha egy démárt
                  is, zsoldra?</p>
               <p>János egyszerre csöndesebb hurokat pengetett.</p>
               <p>- Jójó, Iván! - mondta. - De ne az én népemet sarcold te, ha neked pénzre van
                  szükséged!</p>
               <p>- Hát akkor kicsodát? Talán a magamét?</p>
               <p>- Neked nincs és nem lehet néped ebben az országban. Ha meg sarc kell, ott az
                  ellenség! Ott van Ferdinánd! Annak a hiveit koppaszthatod, semmi kifogásom ellene.
                  Megértettél?</p>
               <p>Iván hallgatott, mint aki gondolkozik. De aztán csak megrázta a fejét.</p>
               <p>- Hogy a svába ellenséged, ezt megértettem. Hogy én barátod vagyok, azt
                  megmondottam. Hanem, hogy nekem ne volna népem, azt tagadom. Ám próbáld meg, ha
                  akarod! Én óva intelek.</p>
               <p>Az urak dermedten bámultak a jövevényre, aki most nagy kényelmesen föllépkedett a
                  trón emelvényére.</p>
               <p>- Megengeded? - kérdezte, a király jobbján álló székre mutatva. - Bizony nem kis
                  ut volt Buda Temesvártól! Meg se tettem volna, ha nem rólad van szó. De én nem
                  felejtem el, hogy a te ereidben is szláv vér folyik, mint az enyémben s hogy a
                  törzsed két emberöltővel előbb még Boszniában élt, bár a sors olyan nép fölé
                  emelt, amelyik nekem ellenségem volt és lesz. - Mondta és leült.</p>
               <p>Török Bálint falnak hátrált erre a vakmerőségre.</p>
               <p>- Dobjátok ki, dobjátok ki! - üvöltötte magánkivül a fölháborodástól.</p>
               <p>Hanem a teremben senki se mozdult. A király is egyhelybe kövülve nézett a
                  rámeredező urakra. Czibak Imre sötét arcán aztán végre magához eszmélt.
                  Bizonytalan hangon szólt.</p>
               <p>- Cserni Iván, kelj föl! Akármi messze is Buda Temesvártól, nem türhetjük, hogy
                  mellettünk üljél. Uraink haragja jogos és mi szemedre vetjük, hogy a nekünk járó
                  tiszteletről igy megfeledkeztél. A segitségedet elfogadjuk, mint ahogy te is
                  számithatsz a mi jóindulatunkra, az ellen sincs kifogásunk, hogy vajdának nevezd
                  magad, de arról álmodni se merj, hogy neked »néped« volna! Te nem uralkodhatsz
                  abban az országban, ahol én király vagyok. Megértettél-e, Iván?</p>
               <p>A fekete ember állt már. Épp olyan nyugodtan, mint mikor jött. Csak a szeme égett
                  démoni tüzben.</p>
               <p>- Megértettelek, - bólintott. - Megértettelek, nagyon is. Amit velem tettél, nem
                  jószántadból esett, hanem kényszerüségből. Megaláztál engem Zápolya János!
                  Megbocsátom neked még ez egyszer, mert én előttem nem olyan könnyü szó az a te
                  szláv véred. A szövetségem se vonom meg tőled, mert a szolga tud nagylelkü is
                  lenni, mikor király a lelke. De azt mondom neked Zápolya János, hogy ezek a te
                  dölyfös uraid jól vigyázzanak mostantól házukra, barmaikra, asszonyaikra és
                  gyerekeikre! Főképp pedig vigyázzon Török Bálint, mert én ösmerem az utat az ő
                  szabadkai kastélyához és ugy találom, hogy az éppen nekem való rezidencia lenne.
                  Gondolkozhatnék benne egyről-másról... Béke veled, király!</p>
               <p>A fekete ember megfordult s amilyen gangosan jött, ugyanugy távozott, egy
                  tekintetre se méltatva többé a zsivajló urakat.</p>
               <p>János is fölkelt s visszavonult. Csak a küszöbön állapodott meg egy pillanatra. A
                  teremben Török Bálint dühös hangja hallatszott:</p>
               <p>- Akármilyen svába a svába, mégse tót! Ferdinánd nem engedte volna, hogy előtte
                  fenyegessen meg egy szolga!</p>
               <p>A király csöndesen rászólt Török urra:</p>
               <p>- Ejnye-ejnye, Bálint! Térj eszedre! Tizenötezer ember, az sok ember.</p>
               <p>- Tót nem ember! - vakkant rá Szabadka ura és sarkonfordult.</p>
               <p>Ugy kiürült utána az udvar, mintha a fekete pestis látogatta volna meg.</p>
              
               <p>Az ágyasházban János megállt a váradi püspök előtt.</p>
               <p>- Kegyelmed se értett meg engem? - kérdezte szemrehányóan.</p>
               <p>Imre a fejét rázta.</p>
               <p>- Felség, én Biharban születtem. Mifelénk nem szeretik a sok beszédet.</p>
               <p>- De mégis... Mi a véleménye eminenciádnak a történtekről?</p>
               <p>- Az, uram, - vont vállat Imre, - hogy vagy Tokajban se kellett volna leereszkedni
                  az istállófiuhoz, vagy pedig állni a barátkozást végig. Ez se lett volna nagyobb
                  hiba, mint amaz. A fanatizmus olyan erő, ami királlyá tehet egy istállószolgát is.
                  Felséged a tokaji hivással lovat adott a fekete ember alá, ma meg le akarta
                  szállitani onnan, ahová maga segitette. Tartok tőle, hogy az istállófiu erősebben
                  megüli majd a nyerget, mint ahogy felséged kezeli a kopját!</p>
               <p>- Hiszen láthatta eminenciád, hogy felbőszültek az urak? Tennünk kellett valamit
                  Török Bálintért!</p>
               <p>- Az a felemás »valami«, amit fölséged tett, édeskevés volt Török Bálintnak és
                  tulsok a fekete Ivánnak. Rossz próféta legyek, ha Török nem megy rövidesen
                  Macedoniai után!</p>
               <p>- Ferdinándhoz?</p>
               <p>- Oda.</p>
               <p>- Hát mit csináljak?</p>
               <p>Imre meghajolt.</p>
               <p>- Adjon fölséged engedelmet, hogy hazautazhassak Váradra, az episcopiámba.</p>
               <p>- Kegyelmed is neheztel! - sóhajtott János és csüggedten ingatta a fejét.</p>
               <p>Az ólomkarikás ablakon épp rávetődött egy nyaláb fénysugár. Imre meglepődve nézte
                  ezt a fáradt arcot. Egy pillanatra fölmerült az emlékeiből egy sok-sok év előtti
                  kép.</p>
               <p>János a palotai uton... János a szepesi hadak élén... János büszkén, dacosan,
                  bátran, ifjan, szépen... És a száján ezüstfuvola a szó...</p>
               <p>Az aranyerdő-szőke haj napszivottra fakult, mint a szalma. A gyér szálak közül
                  fényes halotti sápadtsággal tündököl elő a koponya. A mindég verejtékező homlokon
                  ezer összekapaszkodó szarkaláb és a fényüket vesztett szemek vigasztalan
                  ürességgel ásitanak, mint a halszemek. A kicsapongásoktól formátlanná duzzadt arc
                  remegve gubbaszt a vékony nyakon s Zápolya János, a hajdani eszménykép ma sokkal
                  inkább Ulászló, mint Hollós Mátyás. Valami szerencsétlen keverék a kettő közt.
                  Lobogó nagy tervek, reszkető kezekben...</p>
               <p>»Katalin-király.«</p>
               <p>Igen, talált az epitéton!</p>
               <p>De vajjon, végzet-e ez, hogy a nagy Corvin óta csak torzók ülhessenek abban a
                  székben, ahol ő annyi országló felséggel ült? Hogy banyává puhuljon benne a
                  legerősebb igéret is? A természet ellensulyozza a végleteket? A hitványság a
                  zsenit? Vagy a kor beteg méhe vet ki magából csupa terhelteket, akiket ugy kelljen
                  »akartatni« a nagy parancsoló után, mint a járni nem tudó gyermekeket?</p>
               <p>Hogy siklik ez a végzetet örökölt lélek is az utolsó elernyedés felé! Hogy lesz
                  egyre ritkább a szép, dacos, értelmes, erős fellángolása és hogy hamvad össze
                  utána csak annál ügyefogyottabban!</p>
               <p>Oh, könnyü volt, könnyü, kivánni azt a koronát! De viselni olyan nehéz, hogy
                  napról-napra szeme láttára rokkan meg alatta ez az utolsó reménység, ez a
                  megváltónak várt ember.</p>
               <p>A szétszaladt ország zürzavara, az örökös lárma, huzakodás, még rohamosabbá
                  siettetik ezt a testi-lelki hanyatlást, ugy, hogy maholnap egy taplógyujtásnyi
                  szikra se marad abban, akit a szegedi álmodó szélmalom tövében a Csaba utjától
                  derengő uj magyar firmamentum üstökösének hódolt.</p>
               <p>Hogy haragszik-e rá ezért?</p>
               <p>Nem, nem haragudott. Csak Mohács tárult ki a lelke temetőjében s a szivében egy
                  ujszülött fájdalom.</p>
               <p>Keménységét szeliddé és itéletét könyörületessé tette a biztos érzés, hogy sokat
                  már nem bir ki ebből a fajtából.</p>
               <p>Vigasztaló melegséggel fordult az aggódó emberhez.</p>
               <p>- Uram, - felelte - távol álljon tőlem minden alacsony indulat. Én a politika
                  eszeskedéseihez nem értek. Lehet, hogy felségednek van igaza. Elválik. Addig is,
                  nyugodtan hagyhatom itt egy fényes udvar bősége, ennyi barát és szövetséges, ennyi
                  nagy terv, jó szándék közepett. Én majd azon igyekezem, hogy minél előbb legyenek
                  fölségednek - katonái is. Ha egyszer netalán közé kellene vágni a négy lónak.</p>
               <p>Imre még az este elindult Váradra.</p>
              
               <p>Az ország pedig egy szép napon arra virradt, hogy van már királya, három is. Sőt a
                  harmadik nem is király, hanem egyenesen császár.</p>
               <p>Cserni Iván, a »Fekete Cár« berendezte fényes udvarát és megkezdte országlását az
                  »ő népe« felett...</p>
               <p>A mohácsi mezőn elfeküdt Titán csontjain vigan marakodtak az ebek.</p>
           <milestone n="10" unit="startSubChapter"/>
               <p rend="head">X.</p>
               <p>A tél elmult. János király Budán igyekezett helyrelakomázni egyre esztelenebbül
                  pazarolt erőit, Ferdinánd meg Pozsonyban szőtte a hálót. Az urak ide-oda
                  szivárogtak, kitapasztalni, hogy vajjon »Ki ád többet érte?«</p>
               <p>Hivei voltak mind a két királynak, de serege egyedül a harmadiknak, a cárnak.</p>
               <p>»Le Noir«, ahogy az özvegy királyné környezete hivta, zavartalanul uralkodott a
                  Bánságban. És amit igért, azt meg is tartotta. Török Bálint urat még az őszön
                  kifüstölte szabadkai kastélyából. Tavasszal meg átvonult Szegedre s ott ütötte fel
                  az udvarát, miután Szabadka környékét egész kiélte.</p>
               <p>Bálint ur aztán fölhasználta a fekete cár távollétét s visszafoglalta a
                  rezidenciáját. Bánta is Iván! Az öklét már megmutatta, a bosszuját letorolta. Nem
                  volt neki rosszabb a többi nyakas magyar ur se! Sorba tokozta valamennyit, szedve
                  a harácsot és adót vetve, mint illik is császári hatalmassághoz.</p>
               <p>Az urak hasztalan jártak panaszra Jánoshoz. A király megigért mindent és nem tett
                  semmit. Néha alig palástolható kárörömmel hallgatta, hogy van hát mégis valaki,
                  aki megtáncoltatja a civakodó, engedetlen urakat.</p>
               <p>Az ő szénája ezidőtt rendben volt. Iván nem bontotta föl vele a »szövetséget«, ő
                  pedig állta az alkut. Annyira, hogy Török Bálint készülő honfoglalásáról is előre
                  értesitette titokban a fekete cárt.</p>
               <p>A főurak nyiltan zugolódtak.</p>
               <p>- Ez elvesztette az eszét a koronázása napján! - mondták.</p>
               <p>És Várady primás hozzátette:</p>
               <p>- Olyan Katalin atyánk, mint a rendetlen mesterember. Mindenkit biztat, hogy
                  holnap majd kész lesz, de sohase készül el!</p>
               <p>A nemesség közt se volt kedvezőbb a hangulat.</p>
               <p>- Zsákmányul dob minket a rác csőcseléknek! - Morogtak legjobb hivei.</p>
               <p>És a budai vár lassankint rideggé sivárodott. Hol az egyik, hol a másik urat verte
                  a szó, hogy alattomban Ferdinándhoz szegődött. Az árulás, gyanusitgatás egyre
                  kisértett és csak még borusabbá tette az udvar kedvét. Egyedül János nézett
                  közömbösen maga elé. Még akkor se mozdult, mikor hire jött, hogy Ferdinánd
                  sereggel készül Magyarországba jönni.</p>
               <p>Pedig az osztrák főherceg komolyan készülődött. Elsősorban is fogott magának egy
                  Botus Mihály nevü pécsi kereskedőt és szekerére pakoltatva ötszáz rend ruhának
                  való kelmét, meg tiz aranyozott serleget, leküldte Cserni Ivánhoz követségbe. Az
                  ajándékos szekér mellett öt nemesvérü török ló kocogott, amit szintén a fekete
                  cárnak szánt Ferdinánd. A jámbor kalmár aztán nagy fogvacogva beóvakodott
                  Ivánhoz.</p>
               <p>Sokkal barátságosabb fogadtatásban részesült, semmint remélni merte volna. A cár
                  azonnal fogadta. Összehivatta vajdáit, udvarmesterét és kincstartóját s
                  szétoszttatta köztük az ajándékokat. Büszkén mutogatta nekik azt a nagypecsétes
                  levelet, mely az ő nevére szólt, s melyben Ferdinánd egyenesen »nagyságodnak«
                  cimezte a hajdani istállófiut. A vajdák rendre csókolták a levél piros pecsétjét,
                  majd szélnyargaltak a szélrózsa minden irányában, megjelenteni a nagy hirt.</p>
               <p>Az állt a levélben, hogy Ferdinánd elismeri Rácország despotájának a fekete cárt s
                  baráti zálogként átengedi neki a magyar királyság déli részét országolásra.</p>
               <p>A vajdák földre borultak és háromszor padlóhoz verték a fejüket, »Le Noir« pedig
                  kinyult. Fejhosszal megnőve gyürte dókája zsebébe a wiennai levelet s azt mondta a
                  még mindég vacogó kalmárnak:</p>
               <p>- Ugy nézem, a kend gazdája emberségesebb ember János királynál, ha az mindjárt
                  vérem is. Ez nem azon nyafog, hogy kiméljem a dölyfös magyar urakat, hanem a
                  velején kezdi. Ennek van igaza!</p>
               <p>A rezes tubusok megharsantak és Cserni Iván, cárból egyszerre prófétává
                  magasztosulva, kihirdette seregének, hogy neki az Ur megjelent álmában s tudtára
                  adta, hogy Ferdinánd az, akivel a győzhetetlen rác hadaknak szövetkezniök kell,
                  mert ő minden pogányt ki fog irtani a föld szinéről.</p>
               <p>Botus uram dolgát jól végezve, csak azt kötötte még lelkére a »prófétának«, hogy
                  éljen ezentul békén Török Bálinttal, aki suba alatt már szintén a magas bécsi
                  udvar hive...</p>
               <p>A próféta vállatvont s azt felelte:</p>
               <p>- Hát jó. Legyen! Átutazóban üdvözölje kend nevemben Török Bálint urat.</p>
               <p>Botus ezzel elment.</p>
               <p>De Török Bálintnak, aki egy-két kastélyért, birtokért olyan szép kacskaringós utat
                  lelt a bécsi Burghoz, ezt a »testvéri« üdvözletet már sehogyse akarta bevenni a
                  begye. Képéből kikelve orditott az üzenethozóra.</p>
               <p>- Egy Istenem, hogy az én kezemtől döglik meg a kutya!</p>
               <p>Botus sietett továbbvinni az irháját, Pozsony felé. Ott aztán előzékeny
                  fogadtatásban részesült! Ferdinánd gyomra erősebb matériából volt, mint Török
                  uré, mert módfelett megörült a fekete cár barátságának s ettől fogva a staféták el
                  nem fogytak Szeged, Prága és Brünn között. Az osztrák kancellária »fenségednek«
                  titulálta a lókaparó legényt, mint az uralkodó főhercegeket s mint a magyar
                  mágnások közül - egyet se...</p>
               <p>Iván udvaránál rövidesen megjelent az állandó követ is, Hoberdánc János, akinek
                  legfőbb kötelességei közé tartozott kilesni Le Noir minden vágyát s azokat
                  Ferdinánd fülébe továbbsugni.</p>
               <p>Pénzt áhitott a cár? Nosza hamar, küldtek neki. Skarlátposztóban szeretnének
                  gangoskodni a cári »udvarnagyok«? Ne várjanak soká! Majd egy aranyozott ünnepi
                  zászló jelent meg a próféta álmában. Olyan, melynek selymén egyoldalról a Madonna
                  képe, másrészről meg a magas cári cimer ékeskednék...</p>
               <p>Hamarabb megvalósult, mint a gondolat. Sőt még trombiták és hozzájuk való
                  trombitások is érkeztek hamarosan. Végül pedig ezer páncél, sisak, a derék cári
                  szakaszvezetőknek s egy szép udvari diszhintó »őfensége« számára. Az ajándékokhoz
                  megint mellékelt egy nagy pecsétes levelet az ügyes wiennai udvar. Égig
                  magasztalta benne a cári hadastyánokat s kérte őket, lennének hüségben Ferdinánd
                  iránt az esetre is, ha fenséges uruk, a Fekete Cár (amitől Isten őrizz † † †)
                  netalán fenkölt életében meghaláloznék.</p>
               <p>Ennek a nagy barátkozásnak persze hire szaladt Budán is. János kezdte komolyra
                  venni a dolgot. Gyorsan stafétákat küldött Ivánhoz, s meginvitálta szépen, hogy
                  jönne el megint hozzá baráti látogatóba.</p>
               <p>Jobbján a trónszék várja a rác nép fenséges cárját...</p>
               <p>- Mit hoztál? - mordult a fekete ember a követre.</p>
               <p>De hogy annak üres volt az iszákja, végigmérte büszkén és elfordult.</p>
               <p>- Jankó ugy ül ott Budán, mintha megsiketült és megvakult volna. Semmi közöm a te
                  koldus, fösvény gazdádhoz, akinek csak a szája jár, mint egy vén banyának s nem
                  méltó arra, hogy szláv vérből eredt. Ferdinánd bezzeg eláraszt barátságával és van
                  tőle egy piros pecsétes levelem. Hanem azért ne mondhassa Jankó, hogy jómódomban
                  megfeledkezem róla!</p>
               <p>Fölvetette a fejét és odadobott egy erszény aranyat a követ lába elé.</p>
               <p>- Add oda gazdádnak!</p>
               <p>Le Noir életének bizonyosan legszebb pillanata volt ez.</p>
               <p>Igaz, hogy annál savanyubb vackor Jánosra nézve! Hogyne! A kárörvendő udvar
                  mindjárt nyelvére vette, sőt az urak még a király előtt se nagyon fékezték a
                  derültségüket. Jánosnak nem maradt egyéb hátra, mint ujabb követet meneszteni
                  Ivánhoz s ezuttal roskadásig megpakolni ajándékokkal, igéretekkel.</p>
               <p>De a jó ötlet elkésett. Le Noir időközben ugy beletanult a despotaságba, hogy a
                  követet egyszerüen tömlöcbe vetette, meg se hallgatva az üzenetet.</p>
               <p>Ezt már végre János is megelégelte. Parancsot adott Perényi Péter erdélyi
                  vajdának, hogy ijesszen rá az orcátlan lóvakaróra.</p>
               <p>Ugy lehet, éppen magán a Bécs fele kacsingató vajdán mult, hogy a vállalkozás
                  ellenkezőleg ütött be, mint János remélte. Szőllős alatt Iván olyan alaposan
                  elnadrágolta Perényi seregét, hogy csak ugy porzott a háta.</p>
               <p>Ferdinánd tapsolt Le Noir sikerének és forrón meggratulálta, Iván meg azon
                  frissében kiáltványt intézett a magyar néphez.</p>
               <p>»Mi Iván cár, Isten küldötte, a Krisztushoz hü magyar rendeknek együttesen és
                  külön-külön s mindeneknek, akik e levelet látják, üdvözletünket és minden jókat! -
                  Hangzott a proklamáció. - Tudomásunkra jutott, hogy János vajda, a szepesi gróf,
                  nem rettenvén vissza a szabadságot leigázni, mellyel Krisztus az ő keresztény
                  hiveit kegyelmesen felruházta, Magyar ország minden rendeit tized-adó alá vetette,
                  ami az egész keresztény világ előtt botránkozás, melyet, mint biztosan értjük,
                  János vajda a török császár számára szed, Magyar országba ütése költségeire,
                  hogy a török őt ez ország trónjára segélje. Azért kérünk és intünk titeket, mint
                  igaz keresztényeket, hogy ne öregbitsétek a pogány hatalmát, mely különben is jól
                  van már lakva a mi és a ti véretekkel. Közel a felszabadulás ideje, mert biztosan
                  tudjuk, hogy fölséges fejedelmünk, Ferdinánd, kétségbevonhatatlan és törvényes
                  királya Magyar s Csehországnak, akinek mi hüséget esküdtünk, rövid nap bejönni
                  szándékozik minden hadi készletével és seregeivel együtt e szerencsétlen ország
                  megszabaditására és védelmezésére. Legyetek hát bizalommal s hivek a keresztény
                  fejedelemhez, természetes és legkegyelmesebb királytokhoz, Ferdinándhoz! Éljetek
                  boldogul!«</p>
               <p>Ez aztán több volt a soknál!</p>
               <p>A rác bandafőnök egyszerüen detronizálta a koronás királyt!</p>
               <p>János összeszedte minden erejét s Perényi ismét megindult, ezuttal a végső
                  leszámolásra. A fekete cár pedig, aki időközben ágyukat és tüzérségeket is kapott
                  ajándékba Ferdinándtól, - teljesen szétverte a vajda seregeit.</p>
               <p>Oda züllött az ország, hogy egy lóvakaró bármely pillanatban megismételhette a
                  mohácsi rémdrámát!</p>
               <p>A fekete cár el is indult, végigrabolva a rónát, Erdély felé.</p>
               <p>De akkor Váradon megdobbant egy dacos, büszke sziv, ökölbe rándult egy hatalmas
                  kéz és a bihari bölény odamordult a vakmerő sirrablóra:</p>
               <p>- Ne tovább, kutya!</p>
               <p>A Marosnál elébe állt az Erdélyben harácsolt holmiktól roskadozó rác seregnek és
                  egyetlen, irgalmatlan véres ütközetben szétverte a hordát.</p>
           <milestone n="11" unit="startSubChapter"/>
               <p rend="head">XI.</p>
               <p>Iván megmaradt embereivel Szeged felé vette utját. A bosszutól rettegő, békés
                  város a hirre elzáratta kapuit. Erre a próféta megrohamozta éjnek idején az Alföld
                  álmodó metropolisát.</p>
               <p>A veszedelemre az al-szegedi Mátyás-templomban, a palánkai Szent
                  Demeter-templomban és a felsőszigeti Szent György egyházában félreverték a
                  harangokat.</p>
               <p>Az álmukból fölvert polgárok rémülten igyekeztek menekülni. Hanem mióta Szulejmán
                  személyében a Teremtő haragja meglátogatta a tiszaparti, ősi virágzó várost, a
                  kirabolt és fölperzselt házaik helyett sátrakban tanyázó lakosoknak alig maradt
                  hová rejtőzniök. A palánkai castrum földerőditményei beomolva, a körbástyák falai
                  porig rombolva, csak a kapuk felett kőből épült tornyok egyike állt még dacosan. A
                  megriadt hospesek hát bekéredztek a tekintélyesebb polgárok udvarházai közül
                  azokba, melyek épen kiállták a dúlás napjait.</p>
               <p>Egy csapat ember a piactéri Szilágyi-kuriába menekült. Itt voltak a szőregi
                  jobbágyok is, akik Vid Sebestyén urasági kulcsár felügyelete alatt éppen a Czibak
                  Imre eladott buzáját szállitották Zákány István szegedi főbiró magtárába.</p>
               <p>Hogy a rácok megrohanták a piacot, a rokkant Sebőben nagyot fészkelődött a hajdani
                  palotai huszár. Megsodorgatta álláig lenőtt seprős bajuszát és azt mondta a
                  mellette őgyelgő bőrlajbis vén palánkai magyarnak:</p>
               <p>- No apám, evett-e már kend rácgulyást vella hegyrül?</p>
               <p>- Há! - ejtette le állát az atyafi. - Hogy öttem volna, mikor nem öttem?</p>
               <p>- Lesz belőle módja mindjárt. - Hunyoritott Sebő.</p>
               <p>Azzal eltorlaszoltatta gyorsan ládákkal, zsákokkal, gerendákkal a kapu térségét és
                  a keze-lába fogható legényeket vasvillákkal fölagyusztálva, a kőkeritésen rendes
                  védelembe fogott.</p>
               <p>Az első kisérletek után be kellett látniok a rácoknak, hogy ez a porta nem
                  papirhaju dió ám, amint gondolták! Néhány legény elinalt a cárért s Iván elő is
                  került az ostromot vezetni, személyesen. A piaci nagy gémeskut gerendáiból faltörő
                  kost eszkábáltatott s azzal döngette a kaput. A vén holmi nem állta soká a
                  mulatságot. Elkezdett bomladozni.</p>
               <p>A fekete ember bevillogott a résen.</p>
               <p>- Tyukkal, kaláccsal várjatok, azt ajánlom, mert mindjárt belül kerülünk!</p>
               <p>- Citrony nem köll mellé? - mordult vissza a bőrmelledzős palánkai s még valami
                  igen furcsát ajánlgatott hozzá, megfelelő szegedi cifrázattal. Sebőnek mindjárt
                  eszébe is ötlött róla, hogy abizisten, puska is van a világon! Vakarhatott egyet
                  az üstökén és lent termett a keritésről. Előlomolta a gabonás szekér ülése alól az
                  öreg kerekes mordályt.</p>
               <p>- Ehol e! Csak a magja hibádzik, a teremtését! - Dohogott mérgesen. - Áldomásra
                  szántam én ezt, pukkantónak, nem verekedésre!</p>
               <p>Kiforgatta minden zsebét, de hasztalan. A puskába golyót nem lelt sehol. A fekete
                  ember meg tovább törette a rést. Két öklével fenyegetett be a lyukon.</p>
               <p>- Karóba huzatlak mindőtöket, lázadó kutyák!</p>
               <p>A holdfény erősen megvilágitotta a bekandikáló fekete arcot, mely mozdulatlanul
                  meredt előre.</p>
               <p>- Hiszen ha egy ekkora kis golyóbisom lenne! - pattintott Sebő. - Tudom, hogy
                  elküldenélek Szent Mihály lovát vakarni!</p>
               <p>- Há’ szödd le a pitykét a lajbidrul, ni! Azt’ mingyár lössz. - Bólintott komoly
                  bölcsességgel a palánkai. - Ölég az a rácba nagyon!</p>
               <p>Sebő szeme egyet villant. A másik lobbanás már a mordály csővéből pattant elő.
                  Futott egyenesen a fekete ember mellébe.</p>
               <p>A lajbi-gomb talált!</p>
               <p>Olyan jól talált, hogy Iván a szemközti telek kőkeritéséig vágódott tőle,
                  hátrafeszitve két kezét, mintha arasszal akarná lemérni azt a kis időt, ami még a
                  cárságából hátravan. Száján véres hab tört ki és végigcsordult a karmazsin-köntös
                  paszományain.</p>
               <p>Körötte lebzselő veresruhás udvaroncai riadtan szedték föl a sebesült prófétát és
                  futottak vele, ki a városból. Utközben szekérre rakták Ivánt, meg se álltak vele
                  Tornos faluig. Ott letették egy parasztháznál s hirül véve, hogy Török Bálint
                  közeledik Szabadka felől, eloldalogtak, kinjára hagyva a bukott »prófétát«, aki
                  ime, önmagát se tudja megvédeni, nemhogy őket kirántsa a bajból!</p>
               <p> Bálint ur aztán beválthatta a fenyegetését.</p>
           <milestone n="12" unit="startSubChapter"/>
               <p rend="head">XII.</p>
               <p>Szent Jakab havának huszonhetedik napján, Szent Jakab nevének ünnepén János király
                  épp a reggeli miséről tért haza. A kastély ablakában állva tünődött le Budára. A
                  piaci árusok már kezdtek kirakódni, a céhek legényei cipelték a sátorfát és lenn,
                  a térség sarkán vándor mimusok kis csapata lármázott élénk taglejtésekkel.
                  Időnkint egy moldvai medvetáncoltató bus éneke kántált ki a friss reggeli
                  nyüzsgésből.</p>
               <p>- Zsuka, zsuka, urszule!</p>
               <p>A csörgős, pántlikás féldob kurta buffanásokkal dobbantotta hozzá a tánc
                  ütemeit.</p>
               <p>De Jánost nem érdekelte most a budai piac ezer változatu képe. A király az osztrák
                  ármádiát várta, mely mindennap megérkezhetett.</p>
               <p>A Duna fele nézett a palota magas kilátójából, végig a vizen. A sajkás-had ott
                  állt a révnél. A torony nyitott ablakán át becsillogtak a hullámokon megtört
                  napsugarak és visszaverődtek az átellenes fal nagy kristálytükrében. Rákos felől
                  az őrség és a nemesi bandériumok fegyverei villogtak. János érzékeny szeme
                  hunyorgott az erős fényben. Átment a piacra nyiló ablakhoz.</p>
               <p>Egyszer csak meglepődve kapta föl a fejét.</p>
               <p>A vásár egyre jobban nyüzsgő sokadalmában, hosszu, egyenes sorban, ünnepélyes
                  menet közeledik. A tömeg, mint valami óriás-kigyó, lassu mozdulatokkal gyürüzik
                  át a sátorszigeteken. Jön egyenesen a várkapu felé. A várnagy, lám, készségesen
                  enged utat és a kapu tátongó torka mohón nyeli magába a sok népet.</p>
               <p>Csöndes volt az és megilletődött, mint valami halotti menet. Elől arany-himes
                  fehér zászlót lobogtat a szél. Rajta a Madonna képe. Körötte kopjások, utána
                  vörösruhás cigány pecérek. Aztán a budai biró, meg a magisztrátus. Leghátul megint
                  lovasok kocognak.</p>
               <p>Ejnye, de furcsa ez a halotti menet!</p>
               <p>Koporsó nincs náluk. És beeresztik a várba!</p>
               <p>Most már otthagyta János az ablak-kosarat. Indult a várudvarra.</p>
               <p>A sokadalom felállt ezalatt. Ellepte a falak kiugró párkányait, sőt akadt, aki az
                  ablakok hasas rostélyaiba csimpeszkedett. Hanem szava, az most se volt senkinek.
                  Csak a szemek nyiltak még kerekebbre, mikor a király megpuhult, vállban előrehajló
                  alakja a főlépcsőzet alján megjelent.</p>
               <p>János helyetfoglalt a párducbőrrel letakart hátasszékben, amivel két udvari
                  fogdmeg készségeskedett utána s lábait a szőnyegzsámolyra nyugtatva,
                  elcsudálkozottan nézett körül.</p>
               <p>Ekkor a tömegből kivált a budai biró szálas-izmos alakja. Mögötte Török Bálint ur
                  lépdelt. Majc-övön lógó hosszu kardját megemelintve, markolatát a hóna alatt
                  fogta. A budai biró sarkában egy pecér öblös rézüstöt cipelt. Letette a királyi
                  szék elé, aztán unottan lökdöste bocskorával az udvar kavicsát.</p>
               <p>Bálint ur megköszörülte a torkát és büszkén körülpillantott az összesereglett
                  népen. Azt mondta messzi hallatszó hangon:</p>
               <p>- Szerencsés jóreggelt kivánok fölségednek! De hogy ne álljak meg az üres szónál,
                  hoztam egy teli csöbröt, s benne valamit, ami kiváltképpen alkalmatos arra, hogy
                  meg is szerezze a király számára ezt a jóreggelt.</p>
               <p>Lehajolt s fölemelte az edény födelét.</p>
               <p>János beletekintett. Izgékony keze ugy maradt lefelé görbitett ujjakkal a
                  levegőben. Duzzadt és föltáskásodott arca sápadt lett, mint a gyöngyszinü
                  dolmánya. Erős rángás cikkázott át husosan kigyürt ajkai körül, szeme dermedten
                  elrévült.</p>
               <p>- Emeld ki, - parancsolta a pecérnek gyöngére fakult hangon. - Emeld ki, hogy
                  jobban láthassuk.</p>
               <p>A rézüst széléről egy felhőnyi zöld légy szállt föl zümmögve. A levegő türhetetlen
                  illattal telt meg egyszerre. Két fülénél fogva nedvességtől csorgó, megindult
                  hullafejet emelt a cigány az izgalmában lökdösődő nép elé. A vigyorgó arc már
                  kék-szederjes volt, hanem a homlokától végigfutva még mindég élesen és tisztán
                  látszott egy fekete sáv. A hiányzó jobbszem előhámló szemöldök-csontjai
                  szennyes-sárgán ütköztek ki belőle.</p>
               <p>Török Bálint kivetette a mellét s kardja rezes tokjával kergetve a hintáló
                  légyfelhőt, a fejre mutatott:</p>
               <p>- Ime a fekete lator, Cserni Iván, aki merészelte megháboritani az én házam
                  nyugalmát! Meghiteltem rá, hogy a kardom küldi pokolra és amit fogadtam, meg is
                  tartottam. Mindenki láthatja!</p>
               <p>A király arca eltorzult. Merevgörcsös dermedtségéből szakadozottan jött a hang,
                  mintha démonok szoritanák bele a lélegzetet.</p>
               <p>- Mikor történt? Hisz ez már hangos!</p>
               <p>- Több egy hete hordozom a bestyét ebben a fene hőségben, - dagadt Bálint ur. -
                  Ecetet önttettem rá, mint az éretlen tökre, mert különben csak a héjját
                  tálalhattam volna fölségednek.</p>
               <p>Az a halál-hályogos fekete szem ugy fogta a király tekintetét, mint valami delejes
                  bübáj. János homloka fürdött a veritékben.</p>
               <p>Aztán egyszerre rekedten felhördült és elkapta a pecér markából a korbácsot s
                  lesujtott vele a bambán előre tátongó hulla-arcba:</p>
               <p>- Szolga! Kutya! Hová lett a te hüséged?</p>
               <p>És verte, verte a förtelmes embercsonkot, hogy a szederjes hus foszlányokban
                  szakadozott le róla.</p>
               <p>Török Bálint majd eldült nevettében, ugy biztatta a királyt.</p>
               <p>- Rajta Jankó, rajta! Verd le az adósságodat, ha már egyszer
                  hozzásegitettelek!</p>
               <p>De János se látott, se hallott többé. Csak az ünnepélyes Te Deumon tért magához.
                  Örömmámorban uszott addigra Buda. Az udvari fogadtatáson még a francia király
                  követe is sietett üdvözölni a királyt, hogy a szőregi kulcsár lajbi-gombja olyan
                  szerencsésen oldalba-érdekelte a rác lóvakaró legényt...</p>
               <p>A nagy győzelmi tor közepén ott hetykélkedett a hős Török Bálint, mig Cserni Iván
                  feje kopjahegyen, arccal Wienna felé forditva hirdette a bástyatorony tetejéről
                  János királyi bosszuját, minden áruló elrettentésére.</p>
               <p>Aztán megkezdődött a fontos tanácskozás, hogy milyen jutalmat kapjon a diadalmas
                  hős?</p>
               <p>A király bőkezü akart lenni s az országos főkapitányságot emlegette.</p>
               <p>Az urak a megürült temesi bánságot javasolták.</p>
               <p>Ekkor megérkezett a marosi csatából halálrafáradt, invalidus seregével a bihari
                  bölény. Hamarosan elintézte a vitát.</p>
               <p>- Ha felséged egyszer már igazi érdemeket is szándékszik jutalmazni, - mondta a
                  királynak, - akkor állittasson ki egy nemesi levelet Vid Sebestyén számára. Az én
                  kulcsárom Szőregen. Az győzte le a fekete embert, nem Török Bálint, aki csak
                  lemészárolta. Azt a fejet meg dobassa uram a Dunába! Ha életében nem háborgatta,
                  holta után hagyjon neki békét, mert bizony-bizony, vissza talál ütni!</p>
               <p>János büntudatosan sütötte le szemét a rátüzelő tekintet előtt és szótfogadott.
                  Iván levágott feje, mielőtt végső nyugalomra tért, meg is fizetett kinek-kinek
                  érdeme szerint. Anaptól fogva, bevonult diszül a Vida-család nemesi ármálisába, a
                  pogány kegyetlenségért pedig rövidesen megbuktatta János királyt.</p>
           <milestone n="13" unit="startSubChapter"/>
               <p rend="head">XIII.</p>
               <p>Czibak Imre megkésett hát a tanáccsal.</p>
               <p>Azok a csattanós korbácsütések ott a vár udvarán, nagy viszhangot vertek az egész
                  országban. A suttogás János titkos kegyetlenkedéseiről, féktelen kicsapongásairól,
                  szájról-szájra járt.</p>
               <p>Az urak összenéztek.</p>
               <p>- Fenevad ez, vagy megszállott? Eszelős, vagy vámpir?</p>
               <p>- Ilyen volna a keresztény »béke«?</p>
               <p>- Nem békesség ez, hanem gyávaság! - vetette föl a vállát egy mokány, ősz
                  szittya.</p>
               <p>A többi ránevetett savanyu szájjal.</p>
               <p>- Ugyan, mi jobbat vár kegyelmed Katalin királytól?</p>
               <p>- Király!... Nem király ez, pecér ez! Akkor deklinálta volna, mikor még földig ért
                  a lába! Mikor legénykedett, száguldozott, minket nyomoritott! Mikor a házainkból
                  perzselt ki! Akkor bezzeg komázott és politizált! »Nem akart több keresztény vért
                  ontani!«</p>
               <p>- Bizony, a svába más nótát fuj! - fontoskodott egy fiatal vidéki nemes.</p>
               <p>És hogy a figyelmet magára terelje, nagyban adta a jólértesültet.</p>
               <p>- Ferdinánd proklamálta, hogy visszaszerzi az országnak minden tartományát,
                  elveszi a töröktől a végvárakat és helyreállitja a szent korona minden
                  birodalmát.</p>
               <p>- Ejha! - csillantak föl a szemek. - Ez már derék beszéd! Akinek kard van a
                  markában, az vágjon is bele! Arra való.</p>
               <p>- Arra ám! Meg is indult Ferdinánd!</p>
               <p>Az urak összehökkentek. Aztán a mokány megint vállat rántott.</p>
               <p>- Hát hadd gyöjjön! Igaz, a svába: svába, de mégse tót.</p>
               <p>Ebben meg is nyugodtak Budán. Szép csöndesen hazamendegéltek. Ferdinánd pedig
                  végigsétált liliputi seregével a Dunántul s egyik vár a másik után nyitott neki
                  kaput. Alig három hétre futhatott János, hogy ép bőrrel jusson Hegyaljára s onnan
                  Lengyelbe. Faképnél hagyták a nemesi bandériumok, elárulták a sajkások, Czibak
                  Imre fáradt, invalidus serege meg elpihent szépen közanyánk ölében, a tokaji
                  csatatéren.</p>
           <milestone n="14" unit="startSubChapter"/>
               <p rend="head">XIV.</p>
               <p>Kisasszony havának huszadik napján, Szent István ünnepén, Ferdinánd bevonult
                  Budára. Senkinek se volt szava ellene. Aki még szólhatott volna, a János-hü
                  Frangepán Kristóf, egy várostromnál Horvátországban elesett. Ferdinándnak mi se
                  állta utját, hogy feleségével, Annával együtt Székesfejérvárában megkoronáztassa
                  magát. Az urak legkevésbé. Ugyanaz a Podmaniczky püspök tette fejére a koronát,
                  aki egy esztendővel előbb Jánosnak. Ugyanugy ballagott előtte Bakics Pál a nemzet
                  zászlajával és Török Bálint az ország almájával. Sőt az üdvözlő beszédet is
                  megtartotta - Várady primás. Kimentette a főnemesi urakat, hogy azok eddig is jobb
                  meggyőződésük ellenére, csak félelemből álltak János mellett. A köznemesek
                  Bessenyei István utján tolmácsolták, hogy ők mindég erősen vágytak Ferdinánd bölcs
                  országlására, de rászedték őket.</p>
               <p>Igyekezett mindenki tető alá. Ment is a dolog szépen. Egyedül a végén történt egy
                  kis hiba. A »magnum áldomás« - elmaradt...</p>
               <p>Ez már kevésbé tetszett.</p>
               <p>Budára aztán bevonult helytartóként az özvegy Mária királyné s megérte az ország,
                  hogy főkötő alá került. Asszony kommandirozott az ősi királyi fészekben, miután
                  Ferdinánd rövidesen hazament, egyszerü Habsburg tartománnyá téve az országot.</p>
               <p>Ez meg sehogyse tetszett.</p>
               <p>Főképp, mert az idegen zsoldosok, ahelyett, hogy beváltották volna a nagyhangu
                  török-verő igéreteket, nem kapva zsoldot, elkezdtek széltében-hosszában sarcolni.
                  Most aztán fenekestől fordult minden. Az urak egymást okolták, szidták, ették.
                  Lett »sváb-párt« és »tót-párt«, csak magyar-párt minél kevesebb...</p>
           <milestone n="15" unit="startSubChapter"/>
               <p rend="head">XV.</p>
               <p>Egyetlen szilárd pont maradt az egész zürzavarban, Bihar, és annak a szive, Várad.
                  Egyetlen hüséges kard, Czibak Imre. De a magyar jövendő terhét vajudó idők
                  megteremték a szivhez a lelket is. A sajóládi apátság csöndes falai közül egy
                  fehér barát kelt ki, hogy egy ajtónyitásnyi tiszta levegőt hozzon a messzi-hangos
                  rothadásba. Neve Fráter György. Ez a két ember megforgatta a magyar glóbuszt az
                  egyetlen szilárd tengely körött.</p>
               <p>A barát járt-kelt, pénzt fejt a kőből is, Imre meg sereget gyüjtött. Megmozgatott
                  eget és földet, s mikor a nemesség még erre se akart észhez térni, talpára
                  állitotta a magyar parasztot. A kis bihari sereg megindult és győzelemről
                  győzelemre menve, visszahozta magyar földre királyát a bihari bölény.</p>
               <p>János diadallal vonul végig a tiszántuli rónán és aztán - megállt. Ahelyett, hogy
                  a győztes sereggel nyomon követte volna a vert német hadat, ahelyett, hogy magához
                  láncolta volna mindazokat, akik a szent ügyért szemethunyni és megbocsátani is
                  tudtak, ahelyett, hogy a mult tanulságaiból okulva saját erejéből, a győzelem
                  lángjában megnövelte volna népszerüségét, hatalmát, a gyöngék makacsságával
                  tartott ki eredeti terve mellett. Minden tanulsága a történtekből csak annyi volt,
                  hogy még óvatosabb lett. Nem akart kockáztatni semmit. Bevette magát Lippa várába
                  s igyekezett befejezni titokban megkezdett tárgyalásait, a - törökkel.</p>
               <p>Hiába kérdezgették, elzárkózott és hallgatott. Hiába nógatták, mosolygott a
                  türelmetlenkedőkön rejtelmesen. Itt tespedtek aztán egész télen és tavaszon, mig
                  követének, Laszkó Jeromosnak végehosszatlan alkudozásai folytak a porta magas
                  szine előtt.</p>
               <p>Az első lelkesedés szalmalángjának bőséges ideje maradt lelohadni. Az urak
                  elunatkoztak s hazaszállingáltak, a király körött pedig a legszükebb környezetén
                  és rokonságán kivül alig egy-két magyar ur maradt.</p>
               <p>Végre, végre, levél jött Nándorfehérvárából!</p>
               <p>Most már megmozdult János szfinx-arca! Haladék nélkül lóra parancsolta seregét és
                  megindult Szeged felé. A mellette ügető urak nagyot ámulhattak azon a gyors
                  menetelésen, amit három évvel a mohácsi katasztrófa után mivelt...</p>
               <p>A Bodrognál Czibak Imre nem is állhatta meg kérdezés nélkül.</p>
               <p>- Hová ilyen sietve uram?</p>
               <p>Akkor valahára elárulta János a nagy titkot.</p>
               <p>- Szövetségesem, Szolimán szultán elé.</p>
               <p>- Szövetségese?</p>
               <p>- Nos, - vetett egyet János a vállán, - ha a magyar urak minduntalan cserbe
                  hagynak, csak kell valaki, akire nyugodtan támaszkodhatunk?</p>
           <milestone n="16" unit="startSubChapter"/>
               <p rend="head">XVI.</p>
               <p>- Jön a török!</p>
               <p>Erre a hirre összenéztek az urak, mint akik szeméről egyrántással foszlik le a
                  rózsaszinü hályog.</p>
               <p>Magyar egység!</p>
               <p>Nemzeti királyság!</p>
               <p>A mohácsi hadak hóhérának véres kezéből!</p>
               <p>Egyszerre mulhatatlanul sürgős dolga támadt mindenkinek odahaza. Egyedül a bihari
                  bölény birta el még ezt a taglóütést is.</p>
               <p>Hiszen a turáni szövetség terve a szegedi szélmalom tövében született! Hiszen ez
                  az ember ma is kitart mellette, ma is állhatatos hozzá és gyöngeségében is
                  következetesen sodorja ugyanazokat a szálakat, amiket akkor bontott elébe. Hiszen
                  akkor még van akarat a Katalin királyban és van remény a holnapban?</p>
               <p>Szennyes ár közepett ugyan, maga is szennyesen, de állt, még mindig állt a magyar
                  Ararát! Még történhetett csuda, hogy partot érjen a szittya gálya ezen az
                  iszap-nyálkás szirtfokon.</p>
               <p>Két büszke ázsiai nép!</p>
               <p>Hátha csakugyan sikerül megtalálniok egymást, a fertőzött Nyugat sodrában, az
                  áthasonulás és rothadás örvénye előtt? Hátha Jánosnak van igaza? Hátha lát valami
                  olyan megoldást, ami tisztességes kalmárföltételek mellett lehetővé tenné, hogy
                  befogják a teuton Moloch tátongó száját, hogy kiüzzék az országból az egység-álom
                  rombolóit, a nemzeti királyság akadályait: az idegent?</p>
               <p>Felvetette sörényes fejét s belenézett János szemébe mélyen.</p>
               <p>- Jól van uram. Menjünk csak tovább!</p>
           <milestone n="17" unit="startSubChapter"/>
               <p rend="head">XVII.</p>
               <p>Éjszaka értek a Duna innenső partjához. A révnél sátort vertek.</p>
               <p>- Ejnye, be ismerős ez a tájék! - mondta Imre, széttekintve a hold fehér fényében
                  fürdő tájon. - Ott délnyugatra azok a dombok a tulparton... Mintha jártam volna
                  már erre!</p>
               <p>- Mi az a hely, ami idelátszik? - érdeklődött az udvari kapellánus, Szerémi
                  is.</p>
               <p>János elbiborodott s azt felelte halkan:</p>
               <p>- Mohács.</p>
               <p>Az urak nem kérdezősködtek tovább.</p>
               <p>Hanem reggelre hült helye maradt a király atyafiságának is.</p>
           <milestone n="18" unit="startSubChapter"/>
               <p rend="head">XVIII.</p>
               <p>Mikor a szultán követe, Mehmed bég, a renegát tolmács megérkezett a vendégszállitó
                  ünnepi gályákkal, csak hetedmagával léphetett hajóra a magyar király. Ez a hat
                  fanatikus magyar volt Verbőczy István, Czibak Imre, Pöstyéni Gergely, fráter
                  Utyessenovics Martinuzzi György, fráter Frangepán Ferenc és Szerémi udvari
                  káplán.</p>
               <p>Az átellenes parton nagy pompa várt. A véres mező egész a szultán sátoráig virágos
                  szőnyegekkel letakarva. De a magyar lábak azért minduntalan megbotlottak egy-egy
                  sirhalomban. Érezték, hogy a holnap álmáért a tegnap fájdalmát tapossák.</p>
               <p>Kimondhatatlanul hosszunak tünt ez az ut! A folyvást fecsegő Szerémi atya is némán
                  ballagott és hangtalanul léptek a szultán sátorába. Minden muzulmánok ura, a
                  tengerektől tengerekig áradó ozmán világbirodalom valóra-álmodója, a padisah kezét
                  nyujtotta János üdvözlésére.</p>
               <p>És a királyt kisérő urak a megdöbbenés ólmos sápadtságával meredtek maguk elé.</p>
               <p>János nyaka egyre mélyebben hajolt a kéz fölé. S a szultán sárga ujjai nem
                  bocsátották el János tenyerét. A szagos olajtól fénylő csukló parancsoló ivben
                  fölemelkedett és a néma huszonnégyezrek hóhérának, Szulejmán szultánnak, kezet
                  csókolt Mohács mezején a magyar király...</p>
               <p>Imre előtt biborvörössé sötétedett az egész sátor. Trón, János, szultán őrült
                  táncba kavarodtak és a füle gyászdobot zugatott ehhez a halálos komédiához.</p>
               <p>Arra eszmélt, hogy nyög s a mentekötő láncát tépi, mintha utat akarna nyitni a
                  rab-szivnek, hogy kidobbanhasson a szégyen helyére.</p>
               <p>- Csöndesedjék eminenciád, - hallott egy halk hangot maga mellett. - A szultán
                  idenézett.</p>
               <p>A csörömpölő kézre egy nyugtató tenyér nehezedett.</p>
               <p>A fehér barát volt az, fráter György. Maga is sápadtan, de moccanás nélkül nézte a
                  siralmas szinjátékot. Keményen összeszoruló vékony ajkai közül halkan hullatta a
                  szókat:</p>
               <p>- Talán senki közülünk nagyobb áldozatot nem hozott a nemzetért, mint éppen most a
                  király. Ne őt gyülölje eminenciád, hanem azt a nyomorultat, aki ebbe a
                  megalázkodásba belekergette! Ott áll a szultán balján. Ez volt a közbejáró, ez
                  sarkalta a szultánt. »A gyaur király gyönge és állhatatlan. Szégyenitsd meg őt, ó
                  padisah! Akkor biztosabban melléd láncolod, mintha szorbettel kinálod, mert nem
                  lesz más mit tennie.«</p>
               <p>- Ki ez a pokolszülötte? Ki ez, hogy el ne felejtsem a nevét, még az utolsó
                  órámban se? - kérdezte Imre.</p>
               <p>- Filius meretricis! A velencei dózsé zabi-kölyke. - Sugott oda az udvari
                  kapellánus.</p>
               <p>És fráter György rábólintott:</p>
               <p>- Gritti Alajos. A legnagyobb lator, akit valaha láttam. Velence kémje, Ibrahim
                  nagyvezir sápszedője, gyémántköszörüs, ékszerész markotányos és lánykereskedő
                  egyszemélyben. Most a török hadak élelmezési biztosa. Merész játékos, nagyralátó
                  és vakmerő. Pénzért mindenre képes udvari kijáró, cselszövő, Ibrahim bizalmasa és
                  orgyilkos bérence. Elég ennyi róla?</p>
               <p>- Elég. - Bólintott Imre s az oldalán megcsördült a kardja.</p>
               <p>Az idegen mintha csak megértette volna a fenyegetést. Odanézett. Hosszu hasitéku
                  szemei ugy villogtak, mint a fekete acéltükrök. Szinte a szemfehérje is kékes volt
                  ettől a nagy feketeségtől. Olajbarna, hosszukás arca, keményen előreszökő álla,
                  a magasra vetett fej, sugár karcsu termet, messze hirdette rajta Velence fiát. Az
                  orr élesen metszett, szabályos, a kagylófehér, hegyes fogak egy villanással
                  megcsillognak a keskeny ajkak közt.</p>
               <p>Az idegen mosolygott kihivóan. Minden arcizma résztvett ebben a mosolygásban.
                  Aztán elfordult s valamit sugott a mellette álló potrohos basának.</p>
               <p>- Ez Ibrahim nagyvezir, - magyarázta György fráter halkan. - A harmadik meg Ájász
                  basa.</p>
               <p>A beszélgetés félbeszakadt.</p>
               <p>Szulejmán intett, hogy távozzék mindenki. Egyedül János maradt a sátorban.</p>
               <p>Egy álló órán keresztül tanakodtak bent ketten, Szulejmán és a magyar király.
                  Senki se tudta, miről. Igaz, hogy az urak közül nem is kérdezte senki, mikor János
                  visszatért a szállására. Összegubbaszkodtak, mint az ázott verebek.</p>
           <milestone n="19" unit="startSubChapter"/>
               <p rend="head">XIX.</p>
               <p>János végre elérkezett nagy politikai terveinek végkifejtéséhez. A török-magyar
                  turáni szövetség megvalósult. Együtthaladt a két sereg. Szulejmán a Duna jobb
                  partján, János népe a bal oldalon, egy, közös cél felé.</p>
               <p>Budát Nádasdy védte. Besserer, a német parancsnok kereket oldott a török közeledés
                  első hirére. A visszamaradt zsoldos népség meg alig győzte kurázsival az első
                  ágyutüzig. Arra sietett kapitulálni az is. Nádasdy megadta magát.</p>
               <p>Megjött hát a hatalom primula verisze is! Az első megtért magyar főur. Hozzá
                  lehetett kezdeni megint az országoláshoz.</p>
               <p>Szulejmán besétált a kiüritett várba, majd meg kisétált belőle s azt mondta:</p>
               <p>- No most bemehetsz fiam, Jankó král te is!</p>
               <p>És János elindult. Egy kis magyar csapat kisérte, elül és hátul török szpáhik s
                  jancsárok haladtak szép egyetértésben.</p>
               <p>A trónteremben megállott a menet. A janicsár-aga intésére két hatalmas török
                  beslia megragadta a királyt és könyéknél-térdnél magasra emelve, háromszor
                  odaütögették a trónhoz. Majd visszamentek megint a táborba, amint jöttek. Még csak
                  áldomást se ittak rá, a tökéletlenek!</p>
               <p>Megvolt már a trón, de nem volt hozzá udvar.</p>
               <p>- Várj fiam, Jankó král, majd lesz az is!</p>
               <p>És Szulejmán végigtarolta az országot utban Wienna felé. Várady primás, mint a
                  nyul, igyekezett kifelé a hajtásból. Szaladt Budára. Nyomában természetesen
                  hüséges társa, a nagy idő-érző leveli béka, Perényi se késlekedhetett soká.
                  Megjött hamarosan, szokása szerint - koronástól.</p>
               <p>Elindulhatott hát végre Budán megint az udvari élet! Hogy vendégben se legyen
                  hiány, Szolimán is megérkezett dolgavégezetlen, Bécs alól. A korán beköszöntött
                  hideg gyorsan megforditotta a győzhetetlen sereget.</p>
               <p>A szultán ott táborozott a gubacsi pusztán, mig szilhidárjai a nagy dunai hidat
                  verték a sereg számára. Szulejmánt nagyon érdekelte, vajjon hogy festhet teljes
                  királyi gálában az ő pártfogoltja, Jankó král. Magához rendelte.</p>
               <p>János ki is vonult és rendkivül kegyes fogadtatásban részesült. A török urak
                  nézték, forgatták, tapogatták. Aztán megelégedetten bólogattak.</p>
               <p>- Jól van, jól.</p>
               <p>A nagy barátkozásban ugy elszórakozott a király, hogy csak otthon ötlött
                  eszébe:</p>
               <p>- Hol a korona?</p>
               <p>Az bizony ottmaradt a szultán szállásán.</p>
               <p>Mikor Perényi és a primás ludbőröző háttal visszalovagoltak a török táborba, épp
                  arra nyitottak, hogy Ibrahim, Mehemed és Ájász basa egymás fejére nyomkodják az
                  ősi, szent szimbolumot, megpróbálni, vajjon hogy illenék nekik? De sehogyse
                  illett a tar koponyákra. Nem is vállalták.</p>
               <p>- Vékony az aranya s a kövei közönségesek - vont vállat Ibrahim.</p>
               <p>Ájász basa legyintett.</p>
               <p>- Nektek gyaurok, jó lesz igy is, - mondta.</p>
               <p>Hanem a fő-szakértő, a kiváló udvari mindenes, a vitézlő kantinos-ékszerész,
                  Gritti, más véleményen leledzett. Neki jobban szakmájába vágott a dolog s
                  megnézegetve a klenódiumot, eltünődve hümmögetett.</p>
               <p>- Nono. Erről bizony lehetne beszélni...</p>
               <p>Egyet gondolt és visszamaradt Budán.</p>       
            </div>
        <div type="chapter">
            <head>A VELENCEI</head>
           <milestone n="1" unit="startSubChapter"/>
               <p rend="head">I.</p>
               <p>A velencei nem sokat teketóriázott. Nem emlegetett se prófétai küldetést, se
                  isteni elhivatottságot nem érzett. Egész más valamit látott. Egy jó üzletet.
                  Olyan jót, amiért még kockáztatni is érdemes. De hogy a kockázat se legyen valami
                  tulnagy, igyekezett bebiztositani magát. Eddig teljesitett kiváló szolgálatai
                  fejében kicsikarta a királytól a harmincadok jövedelmét. Akkor háromezer török
                  katonával megszállt Budán és berendezte az udvarát olyan káprázatos fénnyel, ami
                  messze fölülmulta János király minden erőlködését. Palotájának kapujában két nagy
                  ágyu állt s mellettük két kumparadzsi, éjjel-nappal égő gyujtókanóccal. A fényes
                  testőrök ki s be jártak a portán, ahol olyan szaturnáliák folytak egyre-másra,
                  hogy hirükre VI. Kelemen pápa kiátkozta az egyházból Jánost.</p>
               <p>Az udvar szétrebbent a hirre. Várady primás igyekezett vissza Ferdinándhoz és
                  természetesen, mihamarább nyomon követte őt Perényi ur is, habár ezuttal
                  szokásától eltérőleg, a korona nélkül. Mert János már okult a tapasztaltakon!
                  Párnája alá rejtette esténkint, mielőtt álomra hajtotta volna fáradt fejét. Még
                  jól rá is feküdt, hogy ki ne lophassa alóla valaki.</p>
               <p>Amilyen gyorsan néptelenedett a királyi palota, annál hamarabb megtelt Gritti
                  udvara. Ami léha, kortyondi söpredék, az mind oda-özönlött, élén Dóczy
                  Jánossal.</p>
               <p>Őkelmének most igazán fölvirradt! Kárpótolhatta magát a hosszu, szürke évekért,
                  mikor Thurzó úr ágenseként ide-oda kellett rőfölnie a nagyvilágban, sóval,
                  marhával, borral, buzával kereskedve s amikor néhány hangosabb »turpis causán«
                  kivül csak egy jól jövedelmező házassággal vonhatta magára ideig-óráig a
                  figyelmet.</p>
               <p>Dóczy üstökön ragadta a kedvező pillanatot és bevonult ismét a magas politikába.
                  Ugy dongta körül a hiu velenceit, mint az éjjeli bogár a szövétnek fényét.</p>
               <p>Az epés udvari káplán, Szerémi, hamarosan szállóigét is csinált ebből a nagy
                  udvarlásból.</p>
               <p>- »Követi, mint sátánt az árnyéka.«</p>
               <p>De Dóczy nem sok ügyet vetett a páter gáncsoskodására.</p>
               <p>- Irigykedik a kapellánus, mert megint kicsöppent valahonnan, - nevetett Batthyány
                  Orbánra, a jeles humanista poétára, aki vele együtt életre-halálra Gritti mellé
                  szegődött. Hajdanában, Pádovában, konskolárisa volt Batthyány urnak a velencei. Ki
                  is verselte szépen a rosszmájú papot! A mindenható protektorra meg olyan
                  magasztaló rigmusokat talált kanyaritani ugyanakkor, hogy hallatukra Gritti
                  titkára és házi dalköltője, Museus Antal tudós magiszter, sulyos epebántalmakat
                  kapott még ott helyszinén.</p>
           <milestone n="2" unit="startSubChapter"/>
               <p rend="head">II.</p>
               <p>Mig Budán ez a nemes költői verseny folyt, Czibak Imre otthon rendezkedett a maga
                  pátriájában. Akadt elég dolga! Várad lassan heverte ki a parasztlázadás
                  rombolásait, a vár is sürgős megerősitésre szorult. Legelsőbb a sánc-árkokat
                  mélyittette a Körös szine alá, okulva Nagybotu Lőrinc keserves leckéjén. Aztán az
                  egyházmegye papsága közt kellett rendet teremteni. A mohácsi közös sirdomb épp
                  ugy, mint a rohamosan terjedő reformáció, erős tizedet szedett a szentatyák közül.
                  Ezeknek helyét haladéktalanul be kellett tölteni, nehogy a pásztorok nélkül maradt
                  nyáj még jobban elszéledjen.</p>
               <p>Igy történt, hogy egy jeles napon Fülöp atyus átköltözött Palotáról Váradra, a
                  nagypréposti székház hüvös boltivei alá s átvéve az egyházmegye gondozását, Czibak
                  Imre püspök ezentul már nyugodtabban nézhetett az ország dolgai után. Volt aki
                  adminisztráljon helyette.</p>
               <p>Nem is soká késett a budai uttal. Végighallgatott nehány rigmust, ami Batthyány
                  Orbán ezüstlantjától egész a piaci énekesekig népszerüsödött különféle szabad
                  változatokban és ezekből megtudott mindent, amit tudni akart.</p>
               <p>Beköszöntött Katalin királyhoz.</p>
               <p>- Mi dolog, uram? - rázta üstökét keserüen.- Hogy engedheti fölséged ezt a
                  fajtalan olaszt ennyire jutni? Hiszen már csakhogy istennek nem imádtatja magát!
                  De ha igy tart, az az idő sincs messzi. Maholnap nyakunkra ül a budai
                  Antikrisztus!</p>
               <p>- Tehetek róla? - pislogtak zavartan János vizenyőssé fakult szemei. - Gritti a
                  szultán megbizottja, kezében a hatalom. Ő gondoskodik pénzről, ő tudja a módját,
                  hogy kell fizetésre szoritani a harmincadokat és ami a legfontosabb, nem revoltál
                  ellene senki. Ez kell a magyar uraknak, nem nemzeti király! Minden jó, ha
                  idegentől jön. Kellett: megkapták. Jobb kezekbe nem is tehetném az ország
                  gondját.</p>
               <p>- Szegednél másképp beszélt felséged! - csattant oda Imre. De aztán csak megint
                  kérlelőre fogta inkább a dolgot.</p>
               <p>- Uram, én nem látom olyan rendben a nemzet szénáját, mint fölséged! Uram, itt
                  rothad, bomlik minden. Ezt nem lehet tovább ölbetett kezekkel nézni.</p>
               <p>- Mit tegyek hát?</p>
               <p>- Álljon fölséged a maga lábára! És ha itt nem lehet, jöjjön velem Erdélybe s
                  igyekezzék ott szerezni hiveket a trónnak. Olyan hiveket, akikre az ország
                  jövendőjét felépithetjük. Ott az emberek vagy jók, vagy rosszak, de legalább
                  emberek. Próbálja uram, megnyerni Erdélyt!</p>
               <p>János megfélemledve hunyorgatott a váradi püspök komor arcába. Annak a két
                  keménynézésü fekete szemnek, ami mindég magához delejezte, most se tudott
                  ellenállni.</p>
               <p>- Ha ugy gondolja eminenciád, - motyogta.</p>
               <p>És Imre »ugy gondolta«.</p>
               <p>Nagy népszerüségével sikerült is megnyernie János számára Kolozsvárott ugy a
                  rendeket, mint a székelyeket s a szászokat.</p>
           <milestone n="3" unit="startSubChapter"/>
               <p rend="head">III.</p>
               <p>Erre az erőgyarapodásra bizony égető szüksége volt a királynak, hogy az események
                  gyors fordulata le ne sodorja a lábáról.</p>
               <p>Alig érkezett vissza Budára, éppen hogy leverhette magáról az ut porát, mikor
                  Wiennában máris megmozdult Ferdinánd. Kilencezer főnyi sereggel betört az országba
                  és ezzel a játékra sok, komoly hadviseléshez nevetségesen kis haddal,
                  diadalmenetben vonult végig a Dunántul. Hajszál hijja, hogy Budát is be nem
                  vette.</p>
               <p>Ott voltak addigra a sasos lobogók alatt az elpártolt urak mind. Török Bálint,
                  Báthory András, Bánffy Boldizsár, a Thurzók, Perényiek, sőt, természetesen, Várady
                  primás bandériumai se hiányzottak.</p>
               <p>János mellett meg csak az a kis bihari gárda kölletlenkedett, amelyik Lengyelből
                  visszahozta. Athinay Deák Simon, a két Ártándy ur, mezei hadaikkal s a király
                  rokona, Petrovich temesi gróf, rác zsoldosaival. A török sereg se számolt többet
                  háromezer embernél és még erről a maroknyi népről se gondoskodott senki!</p>
               <p>Mikor János szemére lobbantotta a bandériumával beköszöntő váradi püspöknek, hogy
                  az erdélyi hadakat miért nem hozta magával, Czibak Imre oda is vágta a
                  kérdésre:</p>
               <p>- Azért uram, mert ennyinek se tud enni adni fölséged!</p>
               <p>Ez pedig olyan szomoru igazság volt, hogy mihamarabb maga a király is
                  lóhus-pecsenyére szorult, ha véletlenül épp akadt az átok alatt nyögő budai
                  várban.</p>
               <p>De nem is az volt a nagyobb baj, hogy kevesen lézengtek a magyar vitézek, hanem
                  hogy még aki itt állt, az is odább szeretett volna állni. Minél messzebb Buda
                  várától, ahol a velencei egész magához ragadta a kormányrudat. Az ő
                  parancsolgatására, Dóczy Jánosékkal egysorban, senkinek se akaródzott harcolni.
                  Titkon mindenki azt kivánta, bár Török Bálint jól kiporolná a »protektor«
                  urat!</p>
               <p>Nem rajta mult, hogy ez meg nem történt, hanem Gritti agyafurtságán s a besliái
                  határtalan kapzsiságán, akik Roggendorf tábornok nagy rohamánál ugy verték vissza
                  a már benyomult csapatokat, hogy a velencei két marokkal szórta az elfoglalt
                  réseken át előre törtető ostromlók közé az aranypénzt.</p>
               <p>Ez az ötlet mentette meg Buda várát. A besliák, mint a dühöngő fenevadak,
                  fordultak vissza az aranyakért s hatalmukba keritve az elfoglalt falakat, leverték
                  a rohamot. Sőt még ki is tört a várvédő rác-török katonaság és elfoglalta az
                  osztrák táborállást. Maga Roggendorf alig tudott elmenekülni egy gályán.</p>
               <p>Gritti győzelme volt ez, tagadhatatlanul. Dóczy János készült is megfelelően
                  kamatoztatni a tétlenül kölletlenkedő János-párti urakkal szemben, hogy a rég
                  óhajtott nagy leszámolást ezzel a kitünő alkalommal végre dülőre vigye.</p>
               <p>A tervhez kapóra jött neki Roggendorf tábornoknak Kristóf nevü iródeákja, aki az
                  akasztófa elül szökött át az osztrák táborból. Ez a jómadár, Dóczy utasitására,
                  eljátszott egy épületes komédiát, mely arra lett volna jó, hogy János hiveit
                  árulókként állitsa a király elé.</p>
               <p>Őfelsége a függöny mögül hallgatta a fehér asztalnál megoldott nyelvü deákot,
                  amint az égre-földre esküdözött Kerezsi étekfogó és a pletykából kimaradhatatlan
                  Szerémi kapellánus előtt:</p>
               <p>- Saját szememmel olvastam azokat a leveleket, amiket az urak Roggendorfnak irtak!
                  Kérték a generálist, ne inditana Buda ellen rohamot addig, mig ők Katalin királyt
                  összekötözve át nem szolgáltatják neki.</p>
               <p>János minden izében reszketett a fölháborodástól, mikor a függöny mögül előkerült.
                  Elhatározta, hogy példásan megbünteti a pártütőket.</p>
               <p>Meghivta őket a nagy győzelmi lakomára.</p>
           <milestone n="4" unit="startSubChapter"/>
               <p rend="head">IV.</p>
               <p>Furcsa cécónak igérkezett ez a lakoma! Legelőkelőbb fogása csikó-tokány volt,
                  veresbor mártással. Az udvari étekfogók éppen fölvonultak a ritka eledellel, mikor
                  a terembe különös jövevények léptek.</p>
               <p>Hét pecér hét ezüst-vederrel.</p>
               <p>Oda igyekeztek mind, ahonnét János már nyugtalanul tekintgetett az ajtó felé.
                  Letették elé terhüket.</p>
               <p>A hosszu táblán a megdöbbenés moraja futott végig.</p>
               <p>A hét vederben hét levágott ember-fő!</p>
               <p>Azé a hét hadnagyé, akik Roggendorf ostromában a magyar csapatokat vezették. A
                  király személyes ismerőse, hajdani jópajtása volt mindannyi. És most
                  megismétlődött velük ugyanaz az ocsmány komédia, mint régebben Cserni Ivánnal.
                  János sorba pofozta a halott fejeket s hogy az élők is értsenek róla, társalogni
                  kezdett velük, meg-megütögetve kése nyelével azt a koponyát, amelyikkel épp
                  vitában állt.</p>
               <p>- Igy járnak az árulók, - mondta.</p>
               <p>Dóczy kapott a szón.</p>
               <p>- Nem mind, uram! Igy csak a tisztességes árulók járnak, akik karddal a kezükben
                  jönnek, ország-világ szemeláttára, nyiltan. Az alattomos, gyáva árulók bezzeg a
                  király asztalánál lakoznak, mint közönségesen!</p>
               <p>Imre kezéből kifordult az étkező szerszám. Hangosan tolta hátra karos-székét s ugy
                  mordult, arcán a kétszeres elutálkozás hideg dühével, a vele átellenben
                  fecsegőre.</p>
               <p>- Én is az asztalnál ülök, hallja-e kegyelmed?</p>
               <p>- Látom, - válaszolt Dóczy nyeglén és a savószin szeme fojtott fényben villant,
                  megállt a váradi püspök mély redőkbe futott homlokán.</p>
               <p>Imre nekibiborodott.</p>
               <p>- Ha valaki vádat emel, ne Dóczy János legyen! Árulásról se beszéljen az, aki a
                  saját hitvesét hordja az olasz himpellér örömére s ezzel nem átallja még
                  dicsekedni, uton-utfelen.</p>
               <p>- Ha hordom is, - szisszent Dóczy, - csak azt hordom, aki a magamé. Eminenciád
                  pedig azzal sáfárkodik, aki az országé. A király személyével!</p>
               <p>Nem folytathatta tovább. Imre áthajolt az asztalon és ugy sujtott le a
                  rágalmazóra, hogy Dóczy, mint a zsák, fordult le a székről.</p>
               <p>János aggódva bámult a távozó váradi püspök öles alakja után. Panaszosan makogta
                  az egyik levágott főnek:</p>
               <p>- Látod-látod, Lenci! Pedig főapródom volt mind a kettő! És mégse állhatják
                  egymást!</p>
               <p>Ugyanaz este két kinevezési okmányt irt alá reszkető kézzel. Az egyikben Dóczy
                  Jánost tette meg kincstartójának, a másikban Erdély vajdájává emelte palotai
                  Czibak Imrét, Várad püspökét.</p>
               <p>Nehogy eszükbe jusson az ő fején bucsuzni!</p>
           <milestone n="5" unit="startSubChapter"/>
               <p rend="head">V.</p>
               <p>A méltóságosztás eredménye az lett, hogy a két udvar urai közt nyiltan kitört a
                  lappangó vetélkedés. János itt is békitgetett, ott is, de ezzel csak még jobban
                  fölingerelte az elégedetlen urakat, akik nem kegyes malasztra, hanem
                  kézzelfoghatóbb királyi kegyre áhitoztak. A csatározás hevében végül nem maradt,
                  aki Roggendorf szétbomlott seregét üldözőbe vegye. Az osztrák hadak nyugodtan
                  bevonulhattak Esztergom várába, a Ferdinánd-párti Várady primás violaszin
                  védőpalástja alá.</p>
               <p>A hercegérsek aztán megkisérelte békét teremteni a két viszálykodó király közt.
                  Ferdinánd követe, Hoberdánc János kapitány, tanakodás közben egyszerüen tőrt
                  rántott Jánosra.</p>
               <p>A merénylet nem sikerült. Hanem annál inkább sikerült megfélemliteni a Katalin
                  királyt! Gritti szerencse-csillaga még magasabbra uszott. Hogyne! A nagy ellenfél,
                  Erdély vajdája, Czibak püspök hazatért Váradra. Az ő távollétében protektorként
                  csilloghatott a gyámoltalanul kapadozó uralkodó előtt.</p>
               <p>János meg is ragadta a felényujtott segitő kezet. A váradi püspök óvása ugyan még
                  ott motoszkált zavaros agyában, de hát mit tehet ő róla, ha Czibak ur olyan
                  messze van, mig az olasz közvetlen a trón zsámolyánál veri a vasat?</p>
               <p>- Nem barátokra van szüksége a királyoknak, hanem alattvalókra, - magyarázta a
                  velencei. - És nem atyafiságos érzelmekre, hanem tekintélyre!</p>
               <p>- Ezt mondta anyám is, - villant föl Jánosban Tescheni Hedvig emlékezete. - Pedig
                  ő tudott uralkodni!</p>
               <p>- Első dolog, hogy megrendszabályozzuk a renitenseket, - folytatta a leckét az
                  olasz. - Adja fölséged jó erős kézbe a kormányt! A gubernátor gondja aztán, hogy a
                  király személyét az orgyilkosoktól megóvja és az országot az árulóktól
                  megtisztitsa. Nem könnyü föladat, de én vállalnám.</p>
               <p>János örömmel kapott az ajánlaton.</p>
               <p>Nem hányódni folyvást a civakodó urak közt! Nem rettegni orvul rátörő cinkosoktól!
                  Nem utálni el minden nap más és más arcot, melyeken már ott lappang az árulás! Nem
                  vesződni, dolgozni, nyügösködni, hanem csak szép nyugodtan királynak lenni,
                  egy-egy lakomán megjelenni, zavartalanul szürcsölni a titkolt és tiltott
                  örömöket, a trónban üldögélve, mint más királyok, akik helyett szintén mások törik
                  a fejüket!</p>
               <p>Szép álom volt ez! És egy manupropria ide vagy oda, nem számit érte!</p>
               <p>Igy lett a század legnagyobb kalandorából Magyarország kormányzója.</p>
               <p>Gritti nyomban elindult Sztambulba, hogy uj méltóságához a legfőbb ur, a szultán
                  jóváhagyását elnyerje.</p>
           <milestone n="6" unit="startSubChapter"/>
               <p rend="head">VI.</p>
               <p>A gubernátor elvonulása után néhány nappal János levelet kapott Váradról.
                  Mindössze ennyi állt benne:</p>
               <p>- Uram, királyom! Tiltakozunk az ország becsületének ilyen meggázolása ellen. Se
                  én, se Statilius püspök, se fölséged egyetlen bihari hive a renegát fattyut az
                  ország kormányzójaként elismerni nem fogja soha. Felséged nem gyermek, akinek
                  gyámra volna szüksége. Ha valamit akar, maga is meg tudja mondani. És a király
                  parancsa nem fog siket fülekre találni itt. De ha fölséged elfelejt uralkodni,
                  könnyen megeshet, hogy mi meg elfelejtünk engedelmeskedni! Már pedig a nap
                  keletről kél, uram!</p>
               <p>János merőn bámult a keménybetüs sorokra. Mintha a saját didergő lelkiösmerete
                  ágaskodnék ki belőlük!</p>
               <p>Eltakarta arcát és tehetetlenségében sirva fakadt, mint a gyermek.</p>
           <milestone n="7" unit="startSubChapter"/>
               <p rend="head">VII.</p>
               <p>Gritti dolga játék volt Stambulban. Sőt még egy jó ötlete is támadt ráadásul. Az a
                  mód, ahogy olcsó görögtüzet gyujthat a magyar kormányzói szék elfoglalásához.</p>
               <p>Szulejmán éppen készülődött a német-római birodalom császára, Károly ellen. A
                  győzhetetlen seregek gyülekeztek is. Mért ne rázza ő most kaftánjába a
                  Ferdinánd-párti magyar várakat, azalatt, mig a szultán lekötve tartja a Habsburgok
                  erejét? Aztán meg, ugyan mért ne sughatna néhány bókkal többet Ibrahimnak, mikor
                  annak csak egy szavába kerül és a mindenható padisah megkiméli az ő üzletét,
                  Magyarországot? Hol van az megirva, hogy a török seregek mindég a Duna-Tisza
                  mentén száguldozzanak, mikor egész szépen vonulhatnának például Stiria felé is?
                  Mért ne tünhetne ő fel szabaditóként Budán s hol az a magyar ur, akármilyen párti,
                  aki mellé ne állna, ha ő azzal jön, hogy visszaállitja az ország régi
                  határait?</p>
               <p>Fogta magát és jelentkezett Ibrahimnál.</p>
               <p>A nagyvezir szokott barátsággal fogadta.</p>
               <p>- Ma éjjel rólad álmodtam, - ujságolta. - Fehér ruhában láttalak, hatalmas
                  turbánnal a fejeden.</p>
               <p>- A dolog világos - szedte elő legédesebb mosolyát a velencei. - A fehér köntös
                  hozzád való örök hüségemet jelenti, a turbán pedig a tiéd, akinek magasztos
                  árnyékában élek és lélekzem.</p>
               <p>A hiu basa egyszerében meg volt nyerve minden ügynek és Gritti a szultán
                  megerősitő iratával elindult Magyarországba.</p>
           <milestone n="8" unit="startSubChapter"/>
               <p rend="head">VIII.</p>
               <p>Ibrahim szavának is állt.</p>
               <p>A háromszázezer főnyi tőrök sereg csakugyan Stiria felől közeledett Wienna ellen.
                  A német hadak lassan gyülekeztek. Ha Szulejmán háboritatlanul folytathatja
                  fölvonulását, félkezével eltörülhette volna az egész ármádiát és Gritti terve
                  minden vonalon sikerül.</p>
               <p>De a verhetetlen ozmán óriás váratlanul elsiklott egy szalmaszálon. Jurisich
                  Miklós kicsi vára, Kőszeg és benne néhány száz magyar vitéz, huszonöt napig
                  feltartotta a pogány áradatot, mely végezetül is tehetetlen dühhel kullogott el a
                  rommá lőtt kis kőhalmaz alul, amin átgázolni nem volt elegendő Szulejmán
                  világrengető ereje.</p>
               <p>Ez a nem remélt haladék aztán időt engedett a nyugati keresztény segitő hadaknak
                  arra, hogy Bécs alá gyülekezzenek olyan számban, ami már a győzelem reményével
                  kecsegtetett. Két akkora ármádia találkozott most Wienna falai alatt, amekkorát
                  nem látott Európa a catalauni ütközet óta.</p>
               <p>Hanem a döntő csatát mégis egy harmadik, láthatatlan hatalom vivta meg. A csuma.
                  És pedig olyan sikerrel, hogy a pár nap alatt megtizedelt török sereg, otthagyva
                  táborszállását is, egyetlen ütközet nélkül menekült vissza, amerről jött. Gritti
                  arra virradt, hogy a szultán közbülálló seregeinek hült helye és ezuttal ő bámul
                  szemközt a roppant német haddal.</p>
               <p>A protektor nem sokat töprengett, hanem loholt a padisah nyomában, Stambul
                  felé.</p>
           <milestone n="9" unit="startSubChapter"/>
               <p rend="head">IX.</p>
               <p>De Jánosnak is egyszerében eszébe jutott a váradi levél!</p>
               <p>»Keletről kél a nap...«</p>
               <p>Ó Várad! Ó Vajdahunyad, Kolozsvár, kincses Erdély! Kékfelhős havasok, ahol
                  valamikor, egy rég eltemetett Fábián-hajnalon olyan olimpusi irammal csörtetett,
                  mint fiatal vajda, a szilaj bölény után!</p>
               <p>És az a másik bölény is, az a mindég morgó, dörmögő, de mindég fölséges erejü,
                  egyenes-utakon tiprató emberbölény, vajda-utódja, Czibak Imre!</p>
               <p>A szorongatott lelken egyszerre urrá lett a vágy. Nem is próbálta leküzdeni. Ment
                  Váradra. Onnan rettegte aztán, a püspöki rezidencia bolthajtásos falai közül, hogy
                  mikor ront be a német had az ő árva országába, hogy egyszersmindenkorra megkimélje
                  őt az uralkodás terheitől?</p>
               <p>- Nem látom én már többet szép Buda várát! - jajdult fel minduntalan és szorongva
                  kémlelte vendégelő házigazdájának arcát, hogy nem födöz-e fel rajta valami kis
                  reményt, vigasztalást?</p>
               <p>Hanem Czibak Imre jól tudta vértezni a szivét az ellágyulás ellen! Nemcsak
                  szolgálni, büntetni is értett, bölcs szigorusággal, példamutatással. Hagyta hadd
                  vádolja magát, hadd birkózzék lelkiösmeretével a magános ember. Ezen az egy módon
                  talán visszalel még a jó utra. Arra, amelyikről olyan messze tévedt, olyan rég
                  letévedt...</p>
           <milestone n="10" unit="startSubChapter"/>
               <p rend="head">X.</p>
               <p>De János hiába ijedezett, hogy a német hadak megszállják Budát. Nem azért
                  született burokban, hogy ahol a szerencse elpártol tőle, társául ne szegődjék a -
                  vakszerencse. Ezt pedig az adott esetben Török Bálintnak hivták.</p>
               <p>Bálint ur Veli basa Stiriából visszavonuló, zsákmánnyal roskadásig megpakolt,
                  harmincezer főnyi seregét kicsi dandárával oldalba támadva ugy elnáspágolta, hogy
                  a török otthagyta neki az egész zsákmányt. Aki birt, futott fejvesztetten, mint a
                  megriadt kotló-alja. Erre még az asszonyok is nekilelkesedtek a verekedésnek.
                  Egyik faluban három magyar menyecske nyolc pogányt csapott agyon bottal, mialatt
                  Bálint ur legényei a prédán osztoztak.</p>
               <p>A győzelem hirére Ferdinánd fővezérének, Kaciánernek keresztbe akadt a szeme.</p>
               <p>- Mi jogon tartja Bálint ur magának a prédát, mikor azt Ausztria földjén
                  harácsolta a török?</p>
               <p>Ráizent az osztozkodókra:</p>
               <p>- A zsákmány a miénk!</p>
               <p>- Kaparj kurta, neked is lesz, - izente vissza Bálint. És a két vezér szerencsésen
                  tengelyt is akasztott ezen. Addig-addig huzakodtak, mig a sok idegen népség is
                  kedvet kapott tőlük s elkezdett fosztogatni Ausztriában, ugy, hogy külön hálaadó
                  istentiszteletekben köszönte meg az ország, mikor nagynehezen sikerült végre a
                  keresztény seregeknek fölfalni egymást.</p>
               <p>Erre a fordulatra János hirtelen abbahagyta a sopánkodást. Futtatta követeit
                  Istámbulba, tolmácsolni a szultán előtt a magyar király legalázatosabb hódolatát.
                  A követ orronverőcskére találkozott Ferdinánd megbizottjaival. Wese és Nogarola
                  hasonló küldetésben buzgólkodtak.</p>
               <p>Egyik királynak se volt már, nem hogy jártányi, de álltányi ereje se. Annál inkább
                  lábrakapott Gritti, a nagy kijáró! Szárnyai alá vette mind a két gyámoltalan
                  királyt és végül ki is vitte, hogy a padisah nem csak kegyesen szine elé
                  bocsátotta a követeket, de ugy Jánost, mint Ferdinándot fiainak fogadta. Abba is
                  beleegyezett, hogy üsse part, uralkodjék hát mind a kettő azon az országrészen,
                  amit éppen birtokában tart! Mindössze annyi különbséget tett a két szerelmes fia
                  közt, hogy Ferdinánd követeinek csak a térdét engedte megcsókolni, kezét a
                  palástja alá dugta.</p>
               <p>A két király meg volt elégedve igy is. Egyformán hálálkodtak Grittinek a sikeres
                  közbenjárásért.</p>
               <p>Annál savanyubb arcot vágtak azonban Budán az urak! Méltó felháborodásukban
                  nekirontottak a megfutamodott protektor palotájának s felprédálva mindent, ami a
                  kezük ügyébe esett, tömlöcbe zárták Gritti kincstartóját.</p>
               <p>Mikor a nagy szószóló diadalmasan visszatért Budára, már csak romjait találta
                  fényes udvarának. Nekilátott hát, hogy megrendszabályozza a mü értelmi szerzőit.
                  Athinay Deák Simont saját háza udvarának gémeskutjára köttette fel, dalkai Pozaka
                  Pált pedig a kapu félfájára.</p>
               <p>Ezen az önkénykedésen még a mindég higgadt Verbőczy is kijött a sodrából. Kemény
                  hangon appellált a felháboritó jogsérelem ellen.</p>
               <p>- Ki hallott ilyen égbekiáltó injuriát? Nemes embereket fölakaszttatni!</p>
               <p>No, Gritti aztán meg is hajolt a nemesség ősi kiváltságai előtt! A két Ártándy
                  urat már egész szabályszerüleg lefejeztette. Az igaz, hogy itélet nélkül. De hát,
                  uramfia, ki érne rá dologidőben mindenféle apró csellengőkkel bajlódni? Eb ura
                  fakó!</p>
               <p>Mire János király Lippáról hazaszánakozott, azon vette észre magát, hogy épp
                  azokat a hiveit végeztette ki a velencei, akik valamikor a hontalanság keserü
                  napjaiban, Lengyelből visszahozták.</p>
               <p>Az egész bihari gárdából egyedül Czibak Imre élt még, de ő is csak azért, mert
                  Erdélyig már nem ért el a protektor keze...</p>
           <milestone n="11" unit="startSubChapter"/>
               <p rend="head">XI.</p>
               <p>A király könnyezett, az olasz pedig kényelmesen elhelyezkedett a kormányzói
                  székben. Egy pisszenés se hallatszott többé. Dóczy János alkormányzó lett, Gritti
                  tizennyolc esztendős fia, Antonio, egri püspök. A többi főméltóság a tányérnyaló
                  udvari népségnek jutott.</p>
               <p>Ilyen szépen elrendezkedve az országolásra, nem maradt más hátra, mint
                  megszabadulni mind a két királytól.</p>
               <p>Erre se váratott soká az alkalom.</p>
               <p>A gubernátor egyre kényelmetlenebb hatalmától meghökkent két királyt összehozta a
                  közös baj. Nagy titokban egyezkedő tárgyalásokba kezdtek. Gritti, akinek hamar
                  fülébe jutott a konspiráció, azonnal utra kelt, hogy ezt az összeesküvést a porta
                  előtt fölfedje.</p>
               <p>Ibrahim megértően csóválgatta a fejét.</p>
               <p>- Ej, ej, Ogli bég! Mit kinlódnál te tovább azzal a két hálátlan gyaur kutyával?
                  Fogd meg azt a koronát és tedd a saját fejedre, ugy is rajtad állt legjobban. Van
                  itt hely elég, Jankó král számára a Jedikulában, a másikkal meg elbánhatsz magad
                  is!</p>
               <p>Ez volt az a szó, amire Gritti várt! A porta jóváhagyása. Most végre elért
                  mindent, amit akart. A kezét se kellett nagyon nyujtogatni érte, hogy az ölébe
                  hulljon.</p>
               <p>Nem maradt itt, csak egy akadály: Czibak Imre vajda.</p>
               <p>A velencei eltünődött egy kicsit, majd vállatvont.</p>
               <p>Halkan fölnevetett.</p>
         </div>
        <div type="chapter">
            <head>A FELMÉRI CSILLAG</head>
           <milestone n="1" unit="startSubChapter"/>
               <p rend="head">I.</p>
               <p>Ebéd után voltak Palotán. Fülöp atya elvégezte az asztali áldást. Csak a két
                  gyerek majszolt holmi eldugott falatokon, amiket a főtisztelendő nagyprépost ur
                  rejtett az asztali kendőjük alá.</p>
               <p>- Ej, ej, - csóválta Cilike a szőke fejét rosszalólag. - Ki hallott ilyet, hogy ti
                  még kézmosás után is esztek?</p>
               <p>- Bizony, - bólintott Péter ur a feleségére - rájuk fér, hogy ráncba szedd őket!
                  Ahol ni, Imre! - zördült a nagyobbik fiucskára. - Teszed le azt a tányért? Nem
                  röstelli az urfi ilyen nagy legény létére nyalakodni a vendégek előtt? Milyen
                  példát mutatsz az öcsédnek?</p>
               <p>A két kis nebuló megilledelmesedve igazodott hátra a széken. Fekete karika-szemük
                  csillogva járt a szigoru szüléken.</p>
               <p>A szőke, sugár asszonyka szelid szemrehányással ingatta főkötős fejét. Kiszabadult
                  fürtjei könnyedén himbálóztak a keskeny, tejes rózsaszin arc körött.</p>
               <p>No, ettől a haragtól ugyan nem kellett félni! Ezek a szemek nem fenyegettek, csak
                  néha büntetett bennük a szomoruság. Ez volt az a valami, amitől Imre és Péterke
                  legjobban tartottak. Jobban az apa kicsit hirtelen kezénél is. Mert a náspágolás
                  helye hamar gyógyult, de az a rosszaló tekintet az édesanya szeméből még soká ott
                  égett az apró szivükben.</p>
               <p>A zsörtölődésnek Fülöp nagyprépost ur vetett véget. Megcsóválta ősz fejét.</p>
               <p>- Ejnye, - mondta szemöldökét ráncolva. - Mit rángatjátok szegényeket folyton?
                  Hadd nyalja ki az istenadta azt a tányért! Kinek vét vele? A magáét nyalja.</p>
               <p>- Bizony, - bólintott közbe a nagyasszony is, szorgalmasan rázogatva legifjabb
                  Czibak Lőrincet, aki harsány meggyőződéssel tiltakozott minden altatási kisérlet
                  ellen, - ilyen kemények ezek a mai szülék. Hanem, ne szóljunk bele, nehogy baj
                  legyen megint!</p>
               <p>Péter ur végre is kimosolyodott a komolyságából erre a nagy egyetértésre. Fölhuzta
                  a vállát.</p>
               <p>- Jó, hát csak rontsák őket kegyelmeitek közakarattal. Főképp Fülöp atyus. Adjon
                  lovat alájuk, mikor már se birok velük! Ezer ördög lakik mind a kettőben.</p>
               <p>- Jaj, - legyintett a nagyprépost ur büszkén, - tudod Péter fiam, ezek bizony
                  keménykötésü fattyak! Czibakok a javából! Ezek nem fognak neked sarokba guvadni,
                  mint a mulyák! Vér van ezekben. No gyertek, bujjatok a csuhám ujjába, két kis
                  imposztora! Talán akad benne valami nektekvaló madárlátta váradi falat? Az ám,
                  Imre, - fordult a nagyobbik fiucskához. - Faragott két szép mordályt a pedellus
                  minap! Van rajta ijj is, amit kakassal lehet fesziteni. Lő, mint a puska. Majd
                  megtanitlak bánni vele. Ugy-e, mehetünk, édesapám uram?</p>
               <p>- Egyéb se hiányzott! Nyilas puska a kis betyároknak! Hogy ablak épen ne maradjon
                  az egész környéken! - morgolódott Péter.</p>
               <p>Tudta ő jól, hogy az ilyen váradi látogatások alatt föl kell függeszteni a bölcs
                  és kemény nevelési elveket.</p>
               <p>- Nem is a miénk ez a két gyerek! Előbb édesanyánké, aztán a sógorom rontja le
                  rajtuk a magáét, végül pedig kegyelmed, nagyprépost uram, tetőzi be a házat
                  tornyosra. Látszik, hogy a püspökétől veszi a mustrát! - mosolygott a
                  fiatalasszony meleg ragyogással.</p>
               <p>Majd odaintett békülékenyen:</p>
               <p>- Hát csak menjenek, menjenek játszani. Legalább szóhoz jut végre Miklós is
                  egyszer!</p>
               <p>Patócsy Miklós, Czibak ur öccse, hálás pillantást küldött a szabaditó angyal felé.
                  Megfeszegette izmos fiatal vállait a derékban szabott kurtánkájában,
                  jelentőségteljesen.</p>
               <p>- Biz’ az jó lesz, - mondta. - Hisz azért küldött előre Imre bátyám, hogy
                  beszéljek kegyelmetekkel, mielőtt az urak beköszöntenek. Fontos ügy ez
                  nagyon.</p>
               <p>A két gyerek sorba parolázott, illendő módon kezet csókolva apjuknak, anyjuknak,
                  hangos csatazajjal sodorták Fülöp atyust az ajtó felé. Péter a vállán lovagolt,
                  Imriske meg hátul a csuhába kapaszkodva hajtotta a diszes fogatot. A nagyasszony
                  elül tipegett fellajtárnak.</p>
               <p>Nem változtatott az idő a két öregen, éppen csak, hogy a nagyprépost ur haja, ami
                  valamikor a szőkeségtől volt fakó, most az idő havától fehérlett. A
                  nemzetesasszony meg, mintha visszafelé nőtt volna egy-két hüvelyknyit. Csak a
                  szája körött volt valami idegen, valami lágy vonás, amit az első unoka szokott
                  meghozni a nagyszüléknek.</p>
               <p>Hogy az ajtó méltó bombardóval jelezte az ünnepi menet elvonulását, Czibak Péter a
                  fiatal rokonhoz fordult.</p>
               <p>- A levelet, amit Imre bátyám küldött, vettük idejében. De azt mégse tudom, hogy
                  kiket hivott ide, meg hogy milyen okból.</p>
               <p>- Itt találkoznak a vajda, Majlád uram, a fogarasi kapitány és Volád vajda
                  küldötte, Rádul bojár, Kun Kocsárd, a székelyek kapitánya, meg a küldöttség urai,
                  akik velük járnak.</p>
               <p>- Erdély mindhárom nációja, - bólintott Péter. - Hát a többi?</p>
               <p>- Kenedy Ferenc bátyám s ugy lehet, az Athinayak. Az urak mind a maguk embereivel
                  jönnek Gritti Tonio elé. Innen majd együtt mennek tovább Váradon át, Erdélybe.</p>
               <p>- A vajda elébe megy annak a cégéres latornak?</p>
               <p>- Ugy van bátyám, - intett a fiatal katona. - Czibak Imre vajda, a váradi püspök,
                  ünnepélyesen és kellő fénnyel, az erdélyi nemzetségek élén fogadja az egri
                  püspököt, Magyarország kormányzójának fiát, mert János király igy rendelte.</p>
               <p>Péter a homlokát ráncolta.</p>
               <p>- Még mindég nem volt elég a megaláztatásokból? Nem elég a tenger nyomoruság, amit
                  ránk hozott, mikor Hadak utjává tette az országot a törökbarátságával? Mit vár
                  ettől a talljánba oltott renegáttól, aki csufos halállal végeztette ki a legjobb
                  hiveit? Mostanra se okult?</p>
               <p>- Ugy látszik.</p>
               <p>- És a vajda türi ezt?</p>
               <p>- A vajda mindent megtett, amit tehetett. Háromszor is fönt járt Budán, hogy
                  személyesen próbálja jobb belátásra birni a királyt. Értesitette a
                  konstantinápolyi hirekről is, hogy Gritti megegyezett Ibrahimmal a magyar
                  trónra.</p>
               <p>- És a király?</p>
               <p>- Csak hümmögött. Pedig ugy hirlik, Gritti azóta el is indult már Stambulból, nagy
                  sereg janicsárral. Abból se csinált titkot, hogy Dóczy János nádorrá, Batthyány
                  Orbán meg temesi vajdává avanzsál.</p>
               <p>- S ehhez mit szólt János?</p>
               <p>- Láthatja bátyám maga elé teritve. Azt, hogy fogadja őeminenciája olyan fénnyel
                  Gritti fiát, amilyen megilleti a király barátját. Okult Katalin őfelsége a Cserni
                  Iván esetéből! A taljánnal szőr mentén bánik. Főleg, mióta ludasnak érzi
                  magát.</p>
               <p>- Gyalázat! - dohogott Péter.</p>
               <p>Fölkelt s néhányszor végigmérte a szobát. Aztán megállt Miklós előtt.</p>
               <p>- Tulajdonképpen mi célja van Erdélyben annak a pribék-fattyunak?</p>
               <p>- Gritti Toniot érti bátyám?</p>
               <p>- Ki mást!</p>
               <p>Patócsy vállatvont.</p>
               <p>- Ez az, amit magunk se tudunk. Talán hiveket jön toborozni az apjának, talán a
                  moldvai vajdával akar tárgyalni. Az ő szándékaikon nem könnyü átlátni. A
                  Gritti-fajzat mind ravasz és óvatos. De kicsi dologért nem mozog, annyi bizonyos.
                  Jó lesz szemmel tartani!</p>
               <p>A tanakodás félbeszakadt.</p>
               <p>A kapu felől a porkoláb tülke harsant. Péter a vendégek elé igyekezett. A
                  küszöbről csak annyit mondott:</p>
               <p>- Most hát értem, miért izente bátyám, hogy szivesen fogadjuk az egri
                  püspököt!</p>
               <p>- Ezért! - emelkedett föl Patócsy Miklós is és nyomon követte a ház fiatal
                  urát.</p>
           <milestone n="2" unit="startSubChapter"/>
               <p rend="head">II.</p>
               <p>A vendégek fölsereglettek a vadász-zöld szinü, posztókárpitos fegyverterembe s
                  körülülték az egybeereszthető, nagy családi asztalt.</p>
               <p>- Kezdjük a tanácskozást, - javasolta Kun Kocsárd, egy kurtanyaku, vörösarcu,
                  javakorbeli ur. - Az idő sürget!</p>
               <p>- Csak nemzetes asszonyaimékat kérjük még meg előbb, hogy hagyjanak magunkra. -
                  Fordult Rádul Stefán félvállal a munkáikkal foglalatoskodó nők felé.</p>
               <p>De mielőtt az urak vótumaikat közreadhatták volna, Cilike fölvetette a fejét és
                  egyenesen a bojár szemébe nézve, megszólalt:</p>
               <p>- Fölösleges, Rádul uram! Erdélyben az asszonyok megszokták, hogy veszedelem
                  esetén ne sokat keresgessék magukon a rokolyát. Az eleink is ott ültek a vénekkel
                  s rhabonbánokkal a tanácsdombon. Szavuk volt ennek az országnak minden
                  dolgában-bajában.</p>
               <p>- Hümm, - pillantott körül a követ jelentőségteljesen. - Én mégis azon a nézeten
                  vagyok, hogy nem való asszony a politikába. Nem szokta, nem tanulta.</p>
               <p>- Majd megszokjuk, majd megtanuljuk.</p>
               <p>- De ez kockázatos játék ám!</p>
               <p>- A mi életünk se drágább, mint a fiainké! - egyenesedett föl Czibakné nagyasszony
                  is, olyan parancsoló méltósággal, hogy a bojárban benneszakadt a tiltakozás.</p>
               <p>Mentegetőzve emelgette a vállát.</p>
               <p>- Nono. Ti tudjátok, urak. Felénk csak dísz az asszony.</p>
               <p>- Nálunk meg feleség! - csapta le a vitát Czibak Péter kurtán.</p>
               <p>És a két nő szorgoskodott, öltögetett tovább, mig Majlád ur fölkelt s szikár
                  alakját kiegyenesitve azt mondta a többiek felé:</p>
               <p>- Az ok, ami egybegyüjtött minket, köztudomásu. Az a velencei keritő, Gritti, már
                  Erdélyre is szemet vetett. Mi a szándéka velünk, nem tudjuk. Hanem az bizonyos,
                  hogy a fia nem ok nélkül jön. Az én megbizóim, a szász városok, ugy gondolják,
                  balgaság lett volna megsziveletlen hagyni Katalin királynak azt a parancsát, hogy
                  fogadjuk Gritti fiát. Soha jobb alkalom kihámozni belőle azt, ami bennünket
                  érdekel! Akkor majd tető alá hozhatjuk a magunk dolgát is.</p>
               <p>- Igen, - vágott le Kun Kocsárd ur ökle az asztalra. - Igen, fogadjuk illő mód,
                  hogy saraglyán vigyék a lator apja elé! Élve ki nem teszi a lábát Palotáról, egy
                  az Istenem!</p>
               <p>- Lassan a testtel, Kocsárd! - csóválta a fejét Kenedy Ferenc rosszalólag. - Nem
                  szokás dobbal verebet fogni. Meg aztán ez orgyilkosság is volna. Nem magyarokhoz s
                  nem mihozzánk való.</p>
               <p>- Ez a bajunk, ez a fene gavallérkodás! Vasvilla dukál az ebnek, ha dühödt!</p>
               <p>- Kegyelmed talán magára vállalná az attentátumot?</p>
               <p>- Én! - hördült fel Kun Kocsárd. - Hát pecér vagyok én?</p>
               <p>- Lássa-lássa! - helyeselt a házigazda.- Akkor hallgassuk inkább Majlád
                  bátyánkat.</p>
               <p>- Először is, - vette vissza a szót a fogarasi kapitány - kiki vessen féket a
                  nyelvére. Nálunk eddig se volt divat kikiabálni országos terveket. Cselekedjünk
                  inkább, még pedig ésszel. Ha mink Gritti Toniot elemésztenénk, abból semmi haszon
                  se származnék, veszedelem annál több. Mig ha jó képet vágunk a gonosz játékhoz,
                  elébemegyünk a bajnak. Tudott baj: félbaj. Éljünk a gazok ellen saját
                  fegyverükkel, a ravaszsággal.</p>
               <p>- Helyes! - bólintott Rádul Stefán. - Hallgatni, figyelni, semmit el nem
                  felejteni, ez a bölcsek bölcsessége. Induljunk Majlád ur után.</p>
               <p>Péter fölnézett.</p>
               <p>- Mit tanácsol kegyelmed eszerint?</p>
               <p>- Azt, hogy igenis, fogadjuk a királyi rendelet értelmében, vendégként Gritti
                  Toniot. Tejben-vajban hijja ne legyen, a szállása fényes, szolgái kellő számban,
                  kétszer hivassék táblához és ott mindenből, ami jó, bőven lakozzék. Valaki aztán,
                  aki elég ügyes, akinek helyén van ugy a szive, mint az esze, igyekezzék kiszedni
                  belőle amit csak lehet, hogy fölkészülve várhassuk a vajdát. Vele majd
                  megbeszéljük, ami még hátra marad. Az ő kipróbált kezében jó helyt mindnyájunk
                  sorsa.</p>
               <p>- Éljen a vajda! - zsongtak az urak.</p>
               <p>- No és ki legyen az a valaki, aki elég eszes-ügyes, elég bátor és óvatos? Akit a
                  kényes föladattal megbizhatunk? - kérdezte Kun Kocsárd.</p>
               <p>Az urak összenéztek.</p>
               <p>Majlád köhécselt.</p>
               <p>- Megvallom kegyelmeteknek, hogy magamat nem itélem arravalónak. Én ki tudom ugyan
                  tervezni a stratagémát, de a végrehajtására nehézkes vagyok. Nagy hibám, hogy
                  orcámra irják, ha nem egyenes a gondolatom.</p>
               <p>- Én - huzódozott Kenedy - beösmerem, nem érzem inyemre-valónak az ilyen munkát.
                  Lappangani, lecsapni, véletlen szókat kösöntyübe füzni, ha közelebbről vizsgáljuk,
                  mégse valami szép föladat.</p>
               <p>- Szépnek szép, - lelkesült Stefán ur, - de egy kicsit veszedelmes. Hátha őkelme
                  átlát a szitán? Hátha nálunk is jobban tud lappangani, eszeskedni és rájön a
                  csapdára? Mi lesz akkor? Bosszut áll! Megyünk az Ártándyak után. Nem, nem! A
                  Grittiekkel nem jó ujjat huzni. Mindenben igazat adok nektek, hanem énnekem bizony
                  csak egy fejem van!</p>
               <p>A vendégek sorra szabadkoztak, magyarázkodtak, egymás után köszöntek fel.</p>
               <p>Mikor az utolsó tiltakozás is elhangzott, Cilike csöndesen kitette kezéből a
                  gyerek-ümeget s azt mondta:</p>
               <p>- Ha senki se vállalja, majd vállalom én. Se nehézkes nem vagyok, mint Majlád
                  uram, se válogatós, mint Kenedy bátyám, se a nyakam nem féltem.</p>
               <p>Péter átölelte az asszonyát és odanézett büszkén a bojárra.</p>
               <p>A követ motyogott. Senki se értette, hogy mit.</p>
           <milestone n="3" unit="startSubChapter"/>
               <p rend="head">III.</p>
               <p>A pillanatnyi csöndbe hirtelen nagy zene-bona csördült. Az ajtó felől jöttek a
                  hangok. Olasszal, göröggel, magyarral elegyes török nyelven szitkozódott
                  valaki.</p>
               <p>Cilike kinyitotta az ajtót.</p>
               <p>- Ki az? - kérdezte. - Ki lármázik itten?</p>
               <p>Csöndesre pisszenve, hétrét görnyedt, kaftános, pocakos török hajlongott be. Jobb
                  tenyerét a homlokához, majd meg a melléhez értetve fogott ujra a sopánkodásba.</p>
               <p>- A nagy senor alázatos szolgája, az egri püspök-basa őeminenciájának főeunuchja
                  csókolja a saruid nyomát, ó hanym-effendi! Aki nem méltó arra, hogy a te fényes
                  orcád tündöklésében gyönyörködhessék, se pedig arra, hogy drágalátos lábaidnak
                  porában füröszthesse az arcát. De a te szolgádat nagy sérelem érte, ó szépek
                  legszebbje és ezért nem tudja most az ő hangja a te dicsőségedet eléggé
                  magasztalni!</p>
               <p>- Zagyva beszéd! - vonta össze Cilike a szemöldökét. - Hagyd a cikornyát török!
                  Inkább arra felelj, hogy kerülsz ide s mi dolog, hogy lármával vered föl a házunk
                  békességét? Mi bajod?</p>
               <p>- Ó, liliomorcáju tündér, - nyögött a pocakos pogány, - mire is vesztegetném én a
                  szót, mikor a te szemeid, amik egy jajči élességével látnak, többet érnek minden
                  magyarázatomnál! Ime nézd meg magad, micsoda csufot mivelt velem két átkozott
                  gyaur eb-kölyke!</p>
               <p>Nagy óbégatva megfordult és megmutatta az elképedt vendégeknek a hátát.</p>
               <p>Az urak harsány hahotában törtek ki.</p>
               <p>A rongyossá cibált bő bugyogóba akadva, mint valami megtépett kakasfarok csonkja,
                  három kék-piros nyilvessző lógadozott busan.</p>
               <p>- Imriske vesszeje, - hült el Palota ura. - Hogy került ez beléd, te török?</p>
               <p>- Ugy uram, hogy mikor itt lent jövök, nyelvet ölt rám a kisebbik kutya. Még meg
                  is dob egy jókora kaviccsal.</p>
               <p>- Ej, ej! Biztosan nem tudták ki vagy s mi járatban.</p>
               <p>- Dejszen effendimiz, az volt csak egyszer baj, mikor azt megtudták! Mert hogy ott
                  ácsorog valami vén gyaur dervis a kölykek mellett, elkezdtem kiabálni: Uram,
                  cserdits a nyakuk közé! Én az egri püspök főeunuchja vagyok! - Micsoda? - Ordit a
                  dervis. - A püspök eunuchja? - Akár hiszitek, akár se, nekem esett egy nagy kajmós
                  bottal és ugy eldöngetett, ó hanym-effendi, hogy a te szegény szolgádból majd
                  kiszakadt a lélek s meglöttyent az ő szegény fejében az agyvelő.</p>
               <p>- Látod, kontyos! Minek vártad meg a verést? Futottál volna el idejében! -
                  derültek az urak.</p>
               <p>A török a tulsó oldalát tapogatta.</p>
               <p>- Hiszen azt tettem én, vesztemre! Céltábla is lett belőlem azon mód, amint
                  megfordultam. És tetejébe még átkozottul jól is lőnek azok a cudar kölykek, hogy
                  soha többé meg ne látnák a kelő napot s a hold forditaná el tőlük az ő fényes
                  ábrázatát!</p>
               <p>- Szeszini kesz! - pisszentett Rádul Stefán. - Azok a derék fiuk az urfiak voltak.
                  A nagyur fiai.</p>
               <p>A török egyszerre szivárványosat vigyorodott.</p>
               <p>- Azért ragyogott hát olyan bübájosan az ő ábrázatjuk! - csapott a homlokára. -
                  Mindjárt sejtettem én, hogy nem közönséges halandóktól lettek! Olyan finomak és
                  szépek, hogy nem győztem csudálni.</p>
               <p>- Ami azt illeti, a »szives« fogadtatás ugyan jól kezdődik, - sugta Stefán ur a
                  házigazdának. - Csak a végén baj ne legyen belőle!</p>
               <p>Péter vállat vont.</p>
               <p>- Állok elébe.</p>
               <p>Aztán a törökhöz fordult.</p>
               <p>- Mi a neved?</p>
               <p>- Baba, uram, Baba! Annyit tesz, hogy »Atya«. Jeles név ez, ó effendimiz! Mutatja,
                  hogy az eleim valamikor jobb csillag alatt éltek, mint a te lábad porának
                  árnyéka.</p>
               <p>- No, hogy a hátuljadnak se legyen rosszabb dolga, mint az eleidnek, erigy a
                  kulcsáromhoz, az majd eligazitja a többit.</p>
           <milestone n="4" unit="startSubChapter"/>
               <p rend="head">IV.</p>
               <p>Stafétája után hamarosan beköszöntött az előkelő vendég is. Udvarmesterrel,
                  kincstartóval, száz jancsárral, nyolcvan spáhi és nyolcvan magyar lovassal,
                  nagyszámu udvarló népséggel jött.</p>
               <p>Szép szál növendék-férfi volt Antonio Gritti, a fiatal egri püspök. Izig-vérig
                  velencei. Csak az álmosnézésü szemének hosszu vágása árulkodott róla, hogy török
                  vér is keveredett az ereibe. A szultán egyik Bájrám-ünnepi háremhölgyét vallhatta
                  szülőanyjának.</p>
               <p>A nótás, kacagó, léha tizennyolc esztendős fickó semmit se vett komolyan,
                  legkevésbé azt az Uristent, akinek főpásztorául az atyai hatalom kinevezte, annak
                  ellenére, hogy külső szertartásra mohamedán hiten volt. Hát a Baba panaszát hogy
                  vette volna komolyra akkor! Ő tréfált fölötte legjobban, mikor a fényes táblához
                  vezették.</p>
               <p>Az bizony büszkeségére válhatott a Csáky-Czibak nemzetségnek!</p>
               <p>Az asztal közepét kincset érő disztárgyak tornyozták. Ezüst szarvasok, oroszlánok,
                  malom-forma, bagoly, egyszarvu, delfin és más állatokat utánzó szobor-ékességek. A
                  vendégek előtt a szivárvány minden szinében ragyogó zománcu, becses kinai
                  porcellánteritékek várakoztak. Hollandiából hozatta Péter a vagyont érő készletet,
                  születésnapi meglepetésül a feleségének, a kristályüveg edényekkel együtt. Még a
                  fejedelmi pompához szokott olasz is megbámulta a szépségüket. Hanem az
                  elmaradhatatlan figurás poharak se hiányoztak azért! Volt köztük zománcmives,
                  fortélyos és csalóka serleg, cápa-poharak, egybejárók, aranyból-ezüstből valók,
                  kicsinyek és nagyok, födeles, meg vándorkupák, mindenféle fajta. Antonio előtt
                  merő aranyba vedrezett, födeles strucctojásból alakitott ivóedény állt. Csak a
                  foglalatja maga tizenhat girát nyomott. A tábla közepén, meg a falakon végig,
                  hólyagos cifrázatu szinezüst gyertyatartók sugároztak lobogó fénnyel. Mindegyiknek
                  a fiókjában ugyanolyan mivü koppantó. Látszott, hogy a ház fiatal urai jó gazdák
                  és egy kis izlésért se mennek a szomszédba. Gyülik a kezük alatt, amit az elődök
                  elpengettek.</p>
               <p>Hát még mekkorára nyilt a szeme az idegen népnek, mikor a nagy tölgyfaajtó
                  szárnyai megnyiltak és a háziasszony kivonult teljes diszben a vendégek közé!
                  Hosszufarku tengerkék-bársony nyakas-szoknyájában, ezüst galonokkal hétsorban
                  meghányva, boglárokkal, cobolyprémmel ékesitve, olyan volt, mint egy királynő. A
                  lantformáju hosszu fátyolujjakon gyönge rózsaszinnel derengtek át a formás, izmos
                  karok, az ezüstcsipkés fátyolkötényke pedig olyan fejedelmien karcsu derék köré
                  simult, hogy az egri püspöknek fejébe szállt a vér.</p>
               <p>Cilike maga mellé mutatta ujjatlan gyöngykesztyüs kezével Antoniót. Annyi
                  szivességgel volt hozzá, hogy végül a kannát is elvette a pohárnoktól. Maga
                  töltött neki, mikor a tizennyolc-fogásos lakoma közepén a lánysárjával együtt
                  tálalt ludnál előkerült a bikavér. Vörös rubintüzét szerte szórta metszett
                  kristálypalotájából a királyi ital, ahogy első áldomásként Cilike elköszöntötte az
                  egri püspökre Eger büszkeségét.</p>
               <p>- Legyen ez az első üdvözlet, amit Erdély kapujában, az ősi Biharban kap
                  eminenciád: Eger tüzes vére. Éltető láng a hü szivnek, de emésztő parázs az
                  álnoknak. Ezzel az itallal üdvözlöm házunknál, mert remélem, hogy igaz lélekkel
                  lépte át annak küszöbét s a föláldásom nem kárhozatára, hanem vigasságára leszen.
                  És akkor Isten hozta ide közénk.</p>
               <p>Az urak vivátoztak, koccintgattak. A feszes hangulat egyszerre föloldódott. Csak
                  az ifju humanista-török, a velencei mohamedán, Eger püspöke, Antonio Gritti nem
                  adott hangot. Elbüvölt szemmel gyönyörködte a fejedelmi pompáju, karcsu asszonyt.
                  Pulykafi után aztán, mikor a kristálypalackokban Tokaj nektárja váltotta föl Eger
                  bikavérét, ő emelte fel a poharát.</p>
               <p>- Mikor Magyarország tüzaranyát köszöntöm a ház glóriás Madonnájára, - mondta
                  lecsüggesztett fejjel, - sajog az én lelkem, hogy nem lehet ez az ital a
                  legméltóbb ami volna, a »Lacrimae Christi«. De pótolja ezt a hiányt egy lovagi
                  sziv rajongó hódolatának igazgyöngy jele, a »Lacrimae Gritti«.</p>
               <p>- Éljen! - rikkantak az urak és a serlegek összeharangoztak. Mindenki fenekére
                  nézett a maga edényének. Nem volt szabad abban most egy csöppnek se maradnia,
                  mikor a ház asszonyára szállt az áldás, akármi pogány is a köszöntő maga!</p>
               <p>A vendégek elismerőleg bólogattak.</p>
               <p>- Talpára esett!</p>
               <p>- Ebben volt spiritusz, - köhécselt Kun Kocsárd.</p>
               <p>Majlád ur is tetszéssel törülgette a bajszát.</p>
               <p>- A humanisták könnyüded szelleme érzik rajta.</p>
               <p>- Finom szellem, - fordult Cilike a köszöntőhöz. - Rajongok Guarino mesterért,
                  Galeotto Marzioért és Strozza Vespasianoért.</p>
               <p>- Jártál Itáliában asszonyom? - csillant föl az olasz. - Jártál Ferrarában?</p>
               <p>- És Pádovában, Génuában, - biccentett Cilike. - Ösmerem Firenzét s voltunk
                  Rómában, Velencében is.</p>
               <p>- Velencében? Hiszen akkor látnod kellett nagyatyámat, a dózsét?</p>
               <p>- Sőt vendégül is marasztott minket!</p>
               <p>- Az a miveltség! Az a csin! Mit szólsz hozzá?</p>
               <p>Cilike a mennyezet képirásos boltozatát nézte. Sóhajtott.</p>
               <p>- Azok tudnak élni, élvezni, gyönyörködni! Megaranyozzák az éjszaka sötétjét és
                  letompitják a nap harsány fényét. Velence, Velence! Hát igen. Az örömek s a
                  szépség hazája eminenciádé.</p>
               <p>- Elbüvölsz, Madonnám! Ki hitte volna, hogy a ti barbár uraitoknak ilyen asszonyai
                  legyenek? Hiszen ti miveltek vagytok és ragyogók, mint Pallas Athéne!</p>
               <p>- Örülök, hogy ugy találja, senor.</p>
               <p>- Ugy találom? Egyenesen szédülök tőle! - lelkesült Tonio. - Csak azt nem értem,
                  hogy mért búttok el akkor? Mért nem aratjátok a babért, ami a szépségnek,
                  szellemnek kijár?</p>
               <p>Cilike révedezve tünődött maga elé. Lágy, dallamos hangon felelt:</p>
               <p>- A mi népünk, senor, nem szereti mutogatni az asszonyait. Nálunk a nő a
                  családé.</p>
               <p>- De az udvar? Egyenesen vétkeztek, mikor megraboljátok a jelenléttektől! Ott
                  kellene pompáznotok, hisz ez a népeteknek is dicsőségére válnék.</p>
               <p>- Az udvarról nekünk le kellett mondanunk.</p>
               <p>- Miért?</p>
               <p>- A király nem ösmer hitestársat, - felelt Cilike kitérőleg.</p>
               <p>Tonio tekintete ráperzselődött.</p>
               <p>- És ez elegendő ok arra, hogy a te szépséged itt hervadjon el a bihari sásban?
                  Megbámulatlanul? Oh, nem, nem! Ez nem maradhat igy. Ne is szomorkodj asszonyom!
                  Nincs messze az idő, mikor méltó helyeden fogsz tündökölhetni.</p>
               <p>- Eminenciád vigasztal.</p>
               <p>- Nem. Komolyan beszélek.</p>
               <p>- Ezt a halódó, hanyatló kort, amiben élünk, eminenciád se változtathatja meg.</p>
               <p>- És ha igen?</p>
               <p>- Akkor varázsló volna, uram. Az pedig nem lehet az egri püspök.</p>
               <p>- A te szép szemeidért? - lobbant Tonioban a tizennyolc év máglyája. - Még az is
                  leszek, ha kivánod! De igazad van. Nem varázslat ez, amit én mondok, hanem
                  horoskop.</p>
               <p>- A csillagjárásokban se hiszek, senor. Gyermekek és balgák önámitása ez.</p>
               <p>- Oh, ti, ti, magyarok! Ti mindég egy szinén nézitek az életet, carissima! És azt
                  is napvilágnál. Nem sejtitek, hogy mennyivel gazdagabb a titkok birodalma. A
                  bódulat, a mámor! Szépet álmodni csak homályban lehet, szédületről, szerelemről és
                  rólad, Madonnám!</p>
               <p>A serleg sürün járt már, kinálat nélkül is. Az olasz élesvonalu, olajbarna arcát
                  kezdte átfutni a felizzó vér bibora. Szinte parázslott a keze, ahogy Cilike
                  széktámlájára tette.</p>
               <p>Az elhuzódott. Mintha könnyü borzongás hullámzotta volna keresztül.</p>
               <p>Tonio delejesen hajolt utána.</p>
               <p>- Megremegtél, szépségem. Fáznál talán primavera évadján, itt mellettem? Mialatt
                  én az istenek örömét hirdetem neked?</p>
               <p>- Csak arra gondoltam, hogy a mámort csömör szokta követni. Az álmot az ébredés.
                  Ez az igazság.</p>
               <p>- Igazság! Te azt hiszed, hogy az változhatatlan? Ne hidd. Az igazságnak határt
                  szab a tér és az idő. Az igazság ma csunya és szomoru. Te itt élsz, elrejtve,
                  ebben a kincses barlangban, mint valami elátkozott nimfa. Irigy, rideg koporsó ez
                  a te szépségednek! De a holnap igazsága megváltozhat. Pán sipjába fuj,
                  megnépesülnek a magány kietlen berkei, te kiszállsz az unalom tenger-habjaiból és
                  térdenállva fogod magad előtt találni Tirteusodat. A holnap igazsága már szép
                  lesz, ha ugy akarod.</p>
               <p>- Hogy képzeli senor? - hunyódtak le Cilike pillái. - Hogy gondolná ezt az
                  olympusi holnapot?</p>
               <p>- Ugy, - felelte Tonio fojtott hangon, - hogy feltámasztom számodra Athénét és
                  Rómát. Elédteszem minden antik szépségét, pompáját. Reneszánsz legyen a holnapod!
                  Nagy és igazi ujjászületés, amiben föltámad minden, ami szép volt és isteni s ami
                  elpusztult a durva erők, merev igazságok és otromba erkölcsök rombolásában. Oh,
                  mindég sir a lelkem, valahányszor Vénusz szétfoszlott fátyola helyén a koldusok
                  Krisztusának gyötrelemtől torz arcát kell látnom! Neked, aki érted s szereted
                  Guarino szellemét, aki rajongsz Galeotto Marzioért, aki gyönyörködsz Vespasiano
                  Strozzában és bizonnyal a ti nagy Janus Pannoniusotokban is, meg kell értened,
                  hogy visszasirom az Olympus minden drága bünét és mámoros titkát! Meg kell engem
                  értened és elfogadnod tőlem, ha visszahozom számodra a hozzád egyedül méltó,
                  klasszikus időket!</p>
               <p>- Elgondolni káprázatos, megvalósitani lehetetlen. Az élet halad a maga utján.
                  Visszaforditani? Ugyan mi eszköze volna hozzá eminenciádnak?</p>
               <p>- Ami a ti uraitokból hiányzik. Az akarat!</p>
               <p>- Nem elég erő megváltoztatni a világ arcát.</p>
               <p>- Akár a sarkaiból kivetni is! Hiszen érted akarok, Madonnám!</p>
               <p>- Bravo senor! Ez szép volt. Csak szerencsét kivánhatok Museus magisternek a
                  tanitványához.</p>
               <p>- Ne mosolyogj asszonyom, - ingatta Tonio a fejét. - Nem poémát szavalok én, hanem
                  jövendőt mondok. Megmondom neked a holnapot. Pannonia rediviva. Érted most
                  már?</p>
               <p>- Nem. Mit jelentsen ez?</p>
               <p>- A régi Róma uj életre ébred uj Pannoniában, mert megjött az Augusztusa.</p>
               <p>- Kicsoda?</p>
               <p>- Ludovicus Gritti.</p>
               <p>- A kormányzó?</p>
               <p>- Az atyám, - bólintott Tonio. - Aki egyesiti magában Róma hatalmát, szellemét,
                  gazdagságát s a régi Hellász miveltségét. A Kelet nagy szövetségese ő. Dél vére és
                  faja. Magasba ugró zsámolya: Pannonia. Ki állhat neki ellen?</p>
               <p>Cilike lehunyta a szemét.</p>
               <p>- Senki, - lehelte halkan. - Gritti Lajos valóban hatalmas.</p>
               <p>- Várj csak! Még ezentul lesz az igazán! Majd most látja meg a világ, hogy kicsoda
                  ő, mikor szabadon szárnyalhat, mert nincs többé fék, se akadály, ami gátolja. Majd
                  meglátod te is, Madonnám, hogy nem rajongó bizakodás volt a szavam! Gritti Lajos
                  ma már a maga ura.</p>
               <p>- A szultán elbocsátotta?</p>
               <p>- Vagy ő a szultánt! Ki tudja? Sztambulban Ibrahim az ur. Jóbarátunk. A szultán
                  csak báb, a trónon. Ül, ameddig engedik. Mig le nem söprik. De ez az idő sincs
                  többé messze! Elébb Pannonia rediviva, aztán... Bizánc...</p>
               <p>- Világok rengése!</p>
               <p>- Azt hitted, hogy üres szátyárkodás az igéretem? Hogy holdas megszállottságban
                  beszéltem? Ugy-e, milyen világos pedig egyszerre minden, most, hogy föllebbent
                  kissé előtted a titkok takaró kárpitja?</p>
               <p>- Széditő!</p>
               <p>- És elég egy intés, egy szikra csak s robban a rejtett akna. Álmodó? Én? Hát most
                  megsugok neked valamit! A csóvát, érted, »azt« a csóvát a te álmodódra bizták
                  épp...</p>
               <p>- Bizonnyal jó kézbe.</p>
               <p>Tonio a serlegért nyult. Egyhajtásra üritette ki.</p>
               <p>- Majd meglátod!</p>
               <p>És mormolva tette hozzá:</p>
               <p>- Első dolog zár alá tenni azt a pipogya lomot, akit királyotoknak csufolnak. Jó
                  hüvös hely várja a Jedikulában.</p>
               <p>- S ha ellenáll?</p>
               <p>- Azzal legföljebb meggyorsitaná a fátumát. Egy csöpp a poharába és engedelmes
                  lesz... Nagy dolgokban az ilyen csekélység szóra se érdemes.</p>
               <p>Cilike összeborzadt. De az egri püspök nem vette észre már. Bikavér és tüzláng
                  lobogtatta a tizennyolc máglyát. Felkönyökölt az asztalra s az asszonyt nézte éhes
                  férfiszemmel, mint valami tálcára készitett, pompás gyümölcsöt.</p>
               <p>- Egy ember, vagy egész sor, - csillantak meg a fogak nedves fényben. - Mit tesz
                  az? Meg kell hódolni! Gritti Lajos vérbefullaszt minden ellenállást.</p>
               <p>- Szándéka?</p>
               <p>Tonio elgondolkozott. Majd hirtelen fölvillant.</p>
               <p>- Annyi bizonyos, hogy néhány fejnek porba kell hullania!</p>
               <p>- És kik azok a »néhányak?«</p>
               <p>- Elsősorban persze, az ő ellenségei.</p>
               <p>- S aztán?</p>
               <p>- Aztán jövök én.</p>
               <p>- Eminenciádnak is vannak ellenségei?</p>
               <p>- Egyet már látok.</p>
               <p>- Kicsodát?</p>
               <p>- Ott ül az asztal végén.</p>
               <p>- Az uram! - fakult el Cilike az ingváll bodráig. - Mit vétett eminenciádnak
                  Czibak Péter?</p>
               <p>- Még kérdezed? Azt, hogy egyáltalán a világra jött. De erről majd máskor!
                  Folytatjuk és bevégezzük, mikor visszatérek.</p>
               <p>- Olyan sürgős az utja, senor?</p>
               <p>Az olasz révetegen bámult maga elé.</p>
               <p>- Sürgős. Apám elé kell mennem.</p>
               <p>- Hová?</p>
               <p>- Neked megmondhatom. Brassóba.</p>
               <p>- Hogyan! A kormányzó Erdélybe tart?</p>
               <p>- És te ezen csodálkozol? - mosolygott Tonio szétszórtan. - Ne felejtsd Madonnám:
                  „Néhány fejnek porba kell hullnia...”.</p>
               <p>A szavak sejtelmes zsongását elharapta a zaj.</p>
               <p>Öblös vivát harsant.</p>
               <p>Komor méltósággal, fölszegett fejjel Czibak Imre vajda nyitott a szálába. Rengő
                  lépéseitől összecsendültek az asztali ezüstök, mintha láthatatlan szellemkezek
                  ébresztőre harangoznának.</p>
           <milestone n="5" unit="startSubChapter"/>
               <p rend="head">V.</p>
               <p>A mulatozás hangjai elhaltak. A zene is csak, mint valami távoli bogár-dünnyögés,
                  hatolt át a két alsó rend vastag falain. Az ódon lépcsőfokok tompán dobogtak a
                  csizmás lábak nehéz léptei alatt.</p>
               <p>Péter magasra tartva a szövétneket mutatta elől az utat. A lángot minduntalan
                  elfektette a szélfuvallat, mely felülről, a szakállszáritó nyitott ajtajából
                  áramlott alá jeges hidegséggel. A küszöbnél ki is aludt a világositó. Egy
                  fölriasztott denevér csapta el hussanó szárnyával.</p>
               <p>Péter hangtalanul gyujtotta meg ujból az olaj kanócát. Az urak némán álldogáltak
                  mögötte. Volt valami terhes, valami megdöbbentő ebben a hallgatásban. A sötéten át
                  is érezni lehetett az egymásra szorongó nehéz testeket, a lélekzetük sulyát.</p>
               <p>Végre lobbot vetett a szövetnek. Péter betaszitotta a féligtárt, vastag
                  tölgyfaajtót csizmája sarkával.</p>
               <p>- Tessék! Itt biztonságban vagyunk.</p>
               <p>És letette a világositót a fehérre meszelt, tágas toronyszoba kiugró
                  falpárkányára. A pillanatnyi sötétben visszabátorodott baglyok, bőregerek, az
                  elhagyatott hely megzavart lakói, riadtan menekültek ki a szeles tavaszi
                  éjszakába.</p>
               <p>Az urak körbetelepültek a lócákon. A mécses imbolygó fényt vetett arcukra.
                  Sápadtak voltak mind és komorak. Kun Kocsárd két kézre fogta üstökét, ugy
                  könyökölt előrehajolva az asztalon, tekintetével a le- s feljárkáló Rádul Stefánt
                  követve. Majlád mogorván bámulta a vajdát, aki mellén összefont karokkal, setéten
                  állt az asztalfőn. Óriás árnyéka végigteritette a táblát, mint valami nagy, fekete
                  takaró. A fej szilhuettje már kiesett az ablakon.</p>
               <p>A vajda homlokán, a két sürü szemöldök közt, mélyre árkolódott a gondolkodás
                  ránca. Pillantása felhősen borongott maga elé. Megszakitás nélkül hallgatta végig
                  az urak beszámolóját.</p>
               <p>Teleki Pál visszafojtott hangon fejezte be a jelentést:</p>
               <p>- Abból se csinált titkot a velencei, hogy mit akar Erdélytől, - mondta. - Pénzt
                  és katonát hüségzálogul. Hogy saját jószántunkból adjuk meg az ő céljaira.</p>
               <p>Kun Kocsárd fölneszelt.</p>
               <p>- Abból nem eszik a tallján! - Felelte kurtán.</p>
               <p>Majlád ur vállat vont.</p>
               <p>- Nono... Ha ennyivel megszabadulhatnánk tőle!</p>
               <p>- Persze! - bólintott Rádul Stefán is. - Tőletek legalább kéri! Volád vajdától
                  bezzeg követeli!</p>
               <p>- Mennyit?</p>
               <p>- Tizenkétezer aranyat s ráadásul egy sereget.</p>
               <p>- És Volád megadja?</p>
               <p>- Nem sokat kérdezik. Majd behajtja rajta Gritti.</p>
               <p>- Hogy aztán ellenünk forduljon. Mi?</p>
               <p>- Ha mellé nem álltok. Világos! Hisz éppen azért veszi Erdélynek az utját. Tonio
                  összegyüjti és elébeviszi az itteni hiveit, de időközben sem kiméli a pénzt, hogy
                  minél nagyobbra szaporitsa a seregét. Már pedig pénzért mindenre van ma ember,
                  ugy-e?</p>
               <p>- Eh! - legyintett Majlád ur.- Ne huzzunk ujjat vele! János király szerdéke,
                  csináljanak, amit akarnak. Mi gondunk rá?</p>
               <p>Teleky egyszerre megmozdult.</p>
               <p>- Mi gondunk? Hogy a magyar trónban gyökeret verjen egy kalandor-dinasztia? Az én
                  királyom ugyan ne legyen egy hitehagyott, világcsaló renegát, a királynőm a
                  szultán megunt ágyasa és a trónörökös az ő méltó ivadékuk! Istentelen, romlott
                  pogány ebkölyke, aki arra használja a bitorolt püspök süvegét is, hogy
                  apáca-klastromokat fertőztessen a paráznaságaival!</p>
               <p>- Ugy van! - helyeselt Kun Kocsárd. - Teleky öcsém fején találta a szöget. Nem
                  kellenek idegen erkölcsök! Nem adunk semmit Grittinek. A mi urunk János. Ha kell
                  neki valami, kérje tőlünk ő maga!</p>
               <p>Apor ur lenézőleg biggyesztette a száját.</p>
               <p>- Bizony sokra is mennek kegyelmeitek Katalin királlyal! Olvassa csak végig VI.
                  Kelemen bulláját, a »Perhorrescunt animae«-t, amiben Jánosnak még a hiveit is
                  kiátkozza őszentsége, amiért kezet csókolt a szultánnak Mohács mezején! Nem sokat
                  adok én azért a tótért!</p>
               <p>- Ez a beszéd! - dünnyögött Majlád. - Rég itt az ideje, hogy egy jóravaló
                  keresztény fejedelmet kapjunk. Jöjjön Ferdinánd!</p>
               <p>- Hogy a német vazallusai legyünk? Láttuk már, mit akarnak? Hübéres tartománnyá
                  süllyeszteni Magyarországot.</p>
               <p>Rádul elunta a sétálást. Megállt az asztal előtt.</p>
               <p>- Jól beszéltek, urak! Nektek se az olasz nem kell, se tót, se a német. Talán tik
                  is ugy gondolkoztok, mint a zákányi országgyülés, amelyik - hallom - a töröknek
                  akarja odaárendálni az országot? No akkor várjátok meg inkább, hogy melyik falja
                  föl a másikat, aztán szolgáljatok annak!</p>
               <p>- A magyar nem szolgált soha senkinek! - ömölte el a vér Kun Kocsárd
                  bikanyakát.</p>
               <p>- Nem, mig meg tudott állni a maga lábán. De mit kezdtek mostan?</p>
               <p>Az urak komoran néztek össze. Hallgatott mind.</p>
               <p>Végül Kun Kocsárd mégis megszólamlott.</p>
               <p>- Fene teremtette, igazad van, bojár! Átok alatt nyögünk, nem sokat uraskodhatunk.
                  Ez a fránya talján mégis csak János embere, akárhogy vesszük! Adjuk meg hát, amit
                  kért, legalább letakarodik a nyakunkról, ha megkapta a magáét!</p>
               <p>- A pénzt elhiszem, hogy zsebrevágja, de odébbállni nem fog, mig Erdélyt is a
                  szekere elé nem fogta! - Legyintett Teleky. - Ez sohase hágy csukott ajtót maga
                  mögött.</p>
               <p>Rádul hunyorgott.</p>
               <p>- Megszállja a váraitokat, rátok nyergeli az embereit.</p>
               <p>- És megfertőzteti a házaitokat - bólintott Teleky.</p>
               <p>Nehéz csend követte szavait.</p>
               <p>Kisvártatva Apor emelte föl a fejét.</p>
               <p>- Sarcot vet - mondta.</p>
               <p>Kenedy a homlokát törülgette csipkés kendőjével.</p>
               <p>- S az asszonyok? Mi lesz az asszonyainkkal?</p>
               <p>- A budai gyehenna!</p>
               <p>Megint elakadt a hang.</p>
               <p>Péter fölkelt és kigombolta nyakán a dolmányát. Odatartotta forró fejét az
                  orgonázva bugó böjti szélnek.</p>
               <p>Patócsy emberelte meg magát először. Félkönyökén előbbre csuszva, szállt Kun
                  Kocsárdhoz.</p>
               <p>- Mégis a kegyelmed első szándéka volt a helyes.</p>
               <p>- Mennyiben?</p>
               <p>- Agyon kell csapni ezt a vipera-kölyket!</p>
               <p>- Veszetté akarnád dühiteni az apját? - szisszent föl Rádul Stefán.</p>
               <p>De Miklósnak pártja akadt. A fiatal Apor. Két ujjal lefricskázva egy rászállt
                  bagoly-toll pelyhet, vetette oda foghegyről:</p>
               <p>- Ej, mit! Belekötök és levágom.</p>
               <p>- Duellumot értesz?</p>
               <p>- Azt.</p>
               <p>A bojár nevetett.</p>
               <p>- Legföljebb aqua tofanára hijhatod ki, uracskám! Ezek ugy szokták.</p>
               <p>Apor elhallgatott. Majlád állt elő:</p>
               <p>- Száz szónak is egy a vége, oldjuk meg az erszényt! Fizessünk inkább Grittinek
                  kétannyit, mint amennyit kér. Fizessünk adót, hübért, vagy akárminek tiszteljék,
                  csak maradhassunk tőle nyugton. Inkább vásároljuk meg a békét egy okos
                  meghajlással, mint hogy bárd alá prédáljuk a fejünket, esztelen gőgből. Tanuljanak
                  kegyelmeitek bölcs óvatosságot a szászoktól!</p>
               <p>- És jó memóriát, türelmes várakozást tőlünk! - helyeselt a bojár.</p>
               <p>A tanakodás hirtelen megszakadt. Csönd lett. Rengő erejének teli pompájában,
                  nyugodt méltósággal a vajda óriás-alakja egyenesedett föl.</p>
               <p>- Elhallgattam eddig a tekegyelmeitek beszédjét, - mondta, - De itt az idő, hogy
                  magam is fölemeljem a szavam. Nem meghajlás kell ide, mint Majlád uram tanácsolja!
                  Mert meghajolni csak könnyü, hanem fölemelkedni, az nehéz. A kigyó farkára tapodni
                  is esztelen dolog volna, mint ezt Apor és Patócsy Miklós öcséim ajánlják. Ha
                  egyszer lépésre szánakozunk, hágjunk a fejére! Ott van Gritti maga! A magyar még
                  sohase uralt senki idegent. Most egy jövevény olasz rabszolgaságába essék? Ha a
                  követelt pénzt és katonaságot neki megszavazzuk, magunk leszünk okai az ország
                  teljes leromlásának. Ennek az állapotnak végét kell vetnünk, gyökeresen.</p>
               <p>Szünetet tartott és körülnézett. De senki se szólt ellen. A szemek tisztelettel
                  függtek a váradi püspök fejedelmi alakján.</p>
               <p>A vajda hát folytatta dallamosan zengő, mély orgonahangján:</p>
               <p>- Nem a behódolás, nem a megalkuvás a jövendő záloga, urak! Nem koldulni kell az
                  életért, hanem küzdeni. Mit várnak kegyelmeitek idegenektől? Nem másra való az egy
                  se, minthogy árkot vágjon közénk, akik egyek és szabadok vagyunk ezen a földön,
                  mint voltak az eleink s legyenek az utódaink is, valameddig Erdély Erdély marad.
                  Az idegen csak arra jó, hogy egymásra uszitson bennünket és pártokra szaggatva,
                  ami egy volt s erős, uralkodjék azon, ami széttöredezett és gyönge. Ébredjünk
                  önmagunkhoz! Vegye Erdély saját kezébe a sorsát!</p>
               <p>- És az ország? - reccsent föl Kun Kocsárd hangja.</p>
               <p>A vajda arcán fájdalom borongott. De a szava szilárd maradt.</p>
               <p>- Az ország szertehullt. És nincs ma kéz, nincs mód, nincs lehetőség, ami
                  egybeforraszthatná megint. Az én szóm ez, aki elsőnek álltam János király mellé s
                  aki jól tudom, hogy sulyos igét ejtett ki a szám. A király szép magyar lángjai
                  belefulltak a nagy szláv mocsárba. Utat világitani nem fognak többé ennek a
                  megkinzott népnek. Ezt az országot beteggé fertőzte ezer megaláztatás és a
                  nyomoruság. A szétszaggatott testben nem is maradhatott egészséges a lélek. Nem az
                  ő büne s pálcát törnünk fölötte égbekiáltó bün volna. Fajárulás! Hanem a drágán
                  fizetett tanulságot a magyar holnap számára leszürnünk, kötelesség. Éljen tovább,
                  ami élni bir! Ez a jövő parancsa. A magyar holnap kovásza - kimondom - mi
                  vagyunk.</p>
               <p>Az urak hallgattak. Kun Kocsárd szeme gyanusan fénylett. Patócsy is köhécselt.
                  Teleky messzifutott lélekkel révült előre.</p>
               <p>A vajda folytatta.</p>
               <p>- Előttünk perzselődik fel, omlik, tünik minden, ami gyom, ami széthulló és ami
                  nem állja a vihart. Keserves pusztulás! De ezen a siralmas romláson egy uj világ
                  születik. Ez hozza el a mi óránkat! Készüljünk, hogy lehessünk a holnap
                  Magyarországának dus lelki éléstára! Uj sziv, uj hus, friss csontok. Televény,
                  amiből az uj élet gyökerei kisarjadzhassanak. Addig pedig legyen ez a föld a
                  megértés hazája, ahol melegágyat lelhessenek a tudományok, az ősi erkölcsök, a
                  türelem, az egyetértés s ahol minden Erdélyszülötte egyforma. Négy vallás szabad
                  hona, a tiszta müvészetek klasszikus országa, bontsa ki most magából-tollasodott
                  szárnyait és az erdélyi magyar romlatlan turáni szellemét. Virágoztassuk termővé a
                  mi sajátos nemzeti értékeinket, hogy lehessünk szilárd kapu kelet és nyugat közt,
                  hogy lehessünk vasból vert láncszem őszinte barátságok, - de acélból kovácsolt
                  pallos ha kell, a gyülöletek közt.</p>
               <p>- Vivát! - buggyant ki Kenedy ur, csorduló lélekkel.</p>
               <p>S az arcok kiszinesedtek.</p>
               <p>- Mi a tennivaló? - pattant föl Miklós fiatalos hévvel.</p>
               <p>- Az, ami Krisztus halászaié volt. - Felelt a vajda. - Menjenek szét
                  tekegyelmeitek az ég minden tája felé és költsék fel Erdély szunnyadó szivét. Föl
                  kell járni a kuriákat, benyitni a jobbágykunyhókba is! Mindenkit megnyerni és
                  kioktatni, hogy az adott parancsra: talpra! - már kiki tudja, mi a dolga s hol a
                  helye. Aztán fogadjuk karddal, bátrak, férfiak és magyarok módjára azt, aki a
                  fegyver hatalmával jött ránk.</p>
               <p>Majlád ur hunyorogva nézett maga elé.</p>
               <p>- Csak attól tartok, Ferdinánd rossz néven venné ezt a beavatkozást.</p>
               <p>- Ha jobban meggondolom, János király ellenséges cselekedetnek fogja itélni, -
                  hökkent meg Kun Kocsárd a maga sikerétől.</p>
               <p>Rádul is az üstökét vakargatta.</p>
               <p>- Ferdinánd! János! Nagyobb baj, hogy mit mond majd a török?</p>
               <p>- Ej, török, török! Hisz’ ez országos rebellió lesz! - duzzadt meg Teleky homlokán
                  az ér. - Ki vesz magára ekkora felelősséget?</p>
               <p>- És Gritti bosszuját?</p>
               <p>A vajda ökle ledobbant a domboru mell közepébe.</p>
               <p>- Én, - felelt kurtán.</p>
               <p>Az urak felszökdöstek.</p>
               <p>Nem volt itt többé semmi ellenvetés! Az a nagy fekete mágnes, az a teli erő,
                  magához sodorta a legóvatosabbakat is. Majlád ur termett elsőnek a vajda elé. Kun
                  Kocsárdnak csak a balkeze jutott.</p>
               <p>- Hozom a hadaimat! - kiáltott.</p>
               <p>- És én a szászokat!</p>
               <p>- Jövünk mind, - adott kezet a bojár is.</p>
               <p>- Fogarason, Majlád uram várában gyülekezhet a sereg.</p>
               <p>- Elvárom kegyelmeiteket! - nőtt meg a szászok követe.</p>
               <p>A vajda alig jutott szóhoz.</p>
               <p>- Megálljunk, urak, ésszel igazodjunk! - mosolyodott el szép komoly mosolygásával.
                  - Kerüljük az oktalan feltünést, ne provokáljunk! Fogaras szük is lenne annyi
                  népnek, mint amennyire számitok, ha kegyelmeitek mind derekasan kitesznek
                  magukért. Meg aztán hátha Gritti még meg is gondolja a dolgot? Jobb szétoszlanunk,
                  dolgoznunk és várnunk, mig én kegyelmeiteknek a jelszót megküldöm. Akkor meg
                  Fogaras alatt, a nyilt mezőn találkozzunk.</p>
               <p>- Felmér! - bólintott Majlád.</p>
               <p>- Igen. Ez a jelszó.</p>
               <p>Az urak egymásután nyujtották kezüket, néma szoritásra.</p>
               <p>Péter kioltotta a szövétnek lángját. A kastély udvarán harsányat kukorékolt a
                  kakas. Várad felől pirkadt az ég.</p>
               <p>A vajda kimutatott az ablakon:</p>
               <p>- Virrad!</p>
           <milestone n="6" unit="startSubChapter"/>
               <p rend="head">VI.</p>
               <p>Szent Jakab hava megmutatta Gritti szándékát. A senor valóban Erdélynek tartott.
                  Hogy milyen hatást tett rá a készülődő felkelés hire, kitünt abból, hogy Éliás
                  bojárt felköttette a Duna partján, amiért nem adott elegendő csónakot az
                  átkeléshez. Majd Volád ellen fordult.</p>
               <p>Az erdélyi vajda jól fölszerelt derék bihari dandára készen állt már addigra.
                  Előre küldte Patócsy Miklós vezetése alatt.</p>
               <p>Aztán végigvágott Erdélyen a jelszó:</p>
               <p>- »Felmér!«</p>
               <p>Gyalu vára s Moldvaország felé egyszerre megelevenedtek az utak. Ponyvákkal
                  letakart, tengelysüllyedésig megterhelt rakományos szekerek hosszu sorai kigyóztak
                  rajtuk. A kutya se ugatott utánuk, az is tudta, mit szállitanak, meg hogy milyen
                  célra. A népet kiáltványok hivták fegyverbe. A módosabb emberek saját költségükre
                  készültek fel, a közrendüek közt pedig a vajda osztatott harci szerszámokat.</p>
               <p>Ő maga fényes kisérettel, lassan indult Felmérnek. Előbb még vargabetüt is csinált
                  Palota fele. Csak annyi időre, mig a nagyasszony áldó kezét megcsókolhatta, mig
                  Czibak Péterné ifiasszony uj galandot füzhetett a kis Imre hacokájába és mig a
                  gyermekek még egy sürgőset lovagolhattak azokon a csudamódon galoppozó, hatalmas
                  térdeken. Akkor lesietett a kastélyudvarra s mire a bucsut-lengetők fölértek a
                  szakállszáritóba, már el is nyargalt a váradi uton.</p>
               <p>A kis csapat vigan haladt a zöldelő hegyek lankáin. A tarka köntösök, villogó
                  fegyverek, mókás kurjongatások közt el is oszlott a felhő arról a borus homlokról
                  egész. Az a hirtelen támadt szorongás, amit akkor érzett Imre, mikor a nagyasszony
                  fonnyadt kis öreg kezét az ajkához vitte és a kis Imre parányi szivét a magáén
                  hallotta gyengén tiktakkolni, most mind örömmé vált.</p>
               <p>Hisz’ értük megy tenni, amire készül s ami kötelessége! Értük és Erdély többi
                  nagyasszonyáért, magyar magból sarjadt apró huszárjáért, hogy janicsárok ne
                  legyenek belőlük holnap s az apjuk fejét ne nézzék dárdavégről, idegen szemmel,
                  idegen szivvel egyszer, ha majd megnőnek.</p>
               <p>Eltaposni a kigyót, ha annyi feje volna is, mint a lernai hidrának!</p>
               <p>A mindenható Gritti?</p>
               <p>Hát aztán!</p>
               <p>Csak nem enged balsejtelmeket urrá lenni a lelkében egy ilyen jött-ment, orgyilkos
                  kalandor miatt, mint a velencei? Ő, aki száz hadat megjárt, ezerszer nézett szembe
                  a katonadologgal? Ő, aki ép ésszel és acélos karral jött el Mohács alól is?</p>
               <p>Elüzte felhős kedvét s végigmosolygott a bolondozó, szép-szál bihari
                  legényeken.</p>
               <p>Mohács alig a tegnapé. És lám, ez a kis had már talpon áll, már zsendül a jövő
                  vetése! Semmi se veszett kárba, semmi áldozat nem esett hiába. Ezek a fiak már a
                  veszedelmek kovakövén csiholódtak férfiakká. Nem acsarkodnak, nem is tespednek:
                  dalolnak és gyürkőznek. Az arcuk tulipiros, csattanó élet. Csak a szájuk szélén
                  van egy nyilhegynyi kemény vonás s a szemük közt egy mély harántredő.</p>
               <p>Igy jó ez. És igy, ezeknek az élén járni, ezeknek példát mutatni illő ahoz, akitől
                  a felső rendelés megtagadta a családot, meg, a maga céljainak valóraválását. Lám,
                  az áldozatért busásan fizet a Teremtő keze! Ezek az uj életet virágzó rétek az ő
                  kárpótlása azért az áhitott sirdombért is, amit megtagadott tőle a mohácsi
                  éjszaka. Ez a szabad kis ország nem temető! Az élet igérete. A távolból előkéklő
                  drága Királyhágó, a sziklákról lerohanó, kristályvizü patakok, az ezüsthátu halak,
                  az erdők fejedelmi vadjai, a szántóföldek termő hantjai: a jövő kenyere.</p>
               <p>Ráérősen kigyózott át Erdélyen a kis csapat. Szinte csak akkor vették észre, hogy
                  mélyen bent haladnak a kincses katlanban, mikor Székelyvásárhelynél szembejött
                  rájuk Patócsy Miklós.</p>
               <p>A fiatal katona levertnek látszott. A Fogarasban összeült szövetséges urak
                  izenetét hozta.</p>
               <p>- A velencei Erdély kapujához közeledik, bátyám, - mondta. - Követe, Dóczy János
                  alkormányzó megjelent a fogarasi tanácskozáson, előterjesztette ura szándékát és
                  tárgyalásba kezdett. Gritti serege időközben megszaporodott Volád csapataival,
                  akit Moldvában megtámadott és a vajda szorongatott helyzetében, kényszerült
                  behódolni Grittinek. Most ott áll mellette egész erejével.</p>
               <p>- Ezzel számoltam, - legyintett a vajda.</p>
               <p>Patócsy hümmögött.</p>
               <p>- Bátyám, a szászokra se épithetünk, sajna.</p>
               <p>- Miért?</p>
               <p>- Dóczy lekenyerezte őket a gubernátor igéreteivel. Azon kezdte, hogy Gritti nem
                  táplál, nem is szíthat ellenük semmi ártó szándékot, minthogy Ferdinánddal
                  barátságos viszonyt tart fenn. A szászok erre gondolkodóba estek. Aztán mindössze
                  annyit kivántak, hogy Gritti kerülje el Erdélyt. Dóczy megnyugtatta őket. Nem
                  Erdély ellen jön a kormányzó, hanem csak a saját személyes ellenségeivel akar
                  leszámolni, akik a fejére esküdtek! Akinek tiszta a lelkiismerete, az menjen elé
                  Brassóba, mutassa be neki hódolatát és a hajaszála se fog meggörbülni. Ő pedig
                  azonnal elhagyja Erdélyt, amint a maga dolgát elrendezte.</p>
               <p>- Mit feleltek a szászok? - pillantott föl a vajda kurtán.</p>
               <p>Miklós vállat vont.</p>
               <p>- Már össze is szomszédolták a pénzt. Majlád indulásra készen vár a követséggel.
                  Mennek Brassóba. Azt izenik az urak, hogy a szászság határozata után kevés volna
                  az erőnk megmérkőzni Gritti és a moldvai vajda egyesitett hadaival. Ugy gondolják,
                  legokosabb lenne, ha velük tartanánk. Épp ezért maguk is tárgyalásba kezdtek
                  Dóczyval és azt ajánlják bátyámnak, - fejezte be Patócsy a küldetését - gondolja
                  meg nagyságod is a dolgot! Ne csináljunk most semmit. Várjunk kedvezőbb alkalmat.
                  Tegyen ugy kegyelmed, mint Volád, aki elébb szintén haddal ment a velenceire és
                  mégis, az ajándékai kiengesztelték a kormányzót, aki megbocsátott neki. Kérik
                  nagyságodat, hogy mindnyájuk jóvoltáért küldjön ajándékokat a gubernátornak a maga
                  nevében, ők majd elintézik a többit, amint arra Dóczy igéretét birják is.</p>
               <p>A vajda figyelmesen hallgatta végig Patócsyt. Aztán ráemelte a tekintetét.</p>
               <p>- És ti hisztek Dóczynak? Hisztek a velencei kigyónak? Nem volt elég a
                  csalódásokból eddig? - kérdezte. - Ám jó. Legyen. Ha azt gondolják, hogy ezen
                  fordul meg az ország sorsa, ne panaszolhassák az urak, hogy a kérésük hiába esett.
                  Elküldöm az ajándékokat Grittinek még ma! De vissza nem fordulok többé. Az uraknak
                  meg azt izenem: senki se mozduljon Brassó felé! Hagyjátok a szászokat menni, ha
                  akarnak. A jelszó marad: »Felmér«. Gyülekezünk.</p>
               <p>Patócsy azonnal fordult, indult, amerről jött.</p>
               <p>Mikor elment, a házi kapellánusáért küldött a vajda. Horváth Péternek hivták a
                  jámbor embert. Közölte vele, hogy követségbe kell mennie, Brassóba. Ott várja be
                  Gritti megérkezését. Aztán adja át neki személyesen a vajda ajándékait.</p>
               <p>A vaspántos utiládához lépett, felnyitotta. Egy tarka selyemkendőbe kötött,
                  arannyal kivert ékszeres ládikát emelt ki belőle. Fölpattantotta a zárat s
                  egyenkint válogatta bele a drágaságokat.</p>
               <p>- Ime, ez az arany karkötő! A gubernátor nemrég szövetséget kinálgatott nekem,
                  kamarása, Della Valle utján. Éppen jó lesz rá válaszul. Két arany bilincs. És itt
                  ez az aranylánc! Zsinegfonásu munka. Török szokás, érthet belőle... Ezeket az
                  ékköveket emlékeztetésül küldöm neki. Ugyanennyi van a magyar koronában. Ne
                  panaszkodhassék, hogy mielőtt a pokolra jut, megraboltam! Ez az aranyserleg elkél
                  az aqua tofanához, amit a magyar királynak szánt. Hanem, hogy addig se álljon
                  üresen, megtöltöm egy erszény arannyal. Hamar szüksége lehet rá. Mert azt minden
                  emberfia tudja rólam errefelé, hogy félöklömmel leütök egy bivalyt, egy szapu
                  buzát magam fölvetek és nincs az az üllővas, amit át ne hasitana a kardom. Bizony
                  nem fog olcsó pénzért bérgyilkosokat kapni ellenem! Hát ne sopánkodjék, hogy sokba
                  kerültem neki. Ugy - csapta le a ládika födelét. - És most eredj, fiam! Dolgodat
                  végezve Felméren megtalálsz. A válasszal, ha ugyan lesz, majd ott keress.</p>
               <p>Horváth Péter elment, a vajda meg folytatta tovább az utját kiséretével,
                  jókedvüen, bizakodón.</p>
               <p>Csak Felmér alatt rándult egyet a szive.</p>
               <p>Egy teremtett lelket se talált a táborhelyen.</p>
               <p>A barna bronz-arc elkomorodott egy pillanatra. De aztán gyorsan földerült
                  megint.</p>
               <p>Ugy látszik, akármilyen komótusan jődögéltek, mégis sietett. Az égi csillagok alig
                  hogy a Szüz jegyébe fordultak, Kisasszony hava alig köszöntött be.</p>
               <p>A jó urak bizonnyal azon versenyeznek, hogy ki ver föl derekabb hadat, ki hoz több
                  segitő kart, csillogóbb fegyvert! A nagy tömegek lomhán mozognak, mint a hullám,
                  mert utjukban is feszegetik a sziklát, mossák a lelkek partját és görgetik az egy,
                  a közös erdélyi mederbe az emberkavicsot...</p>
               <p>Van idejük! Gritti martalócai még talán a kincses földre se rakhatták a
                  lábukat!</p>
               <p>A kis csapat letáborozott a Felmér-patak partján, közvetlen a nagy erdőségekkel,
                  mosolygós szőlőhegyekkel lankázott község alatt.</p>
               <p>A vajda várt.</p>
           <milestone n="7" unit="startSubChapter"/>
               <p rend="head">VII.</p>
               <p>Eltelt egy nap, két nap, a harmadik is alkonyatba bágyadt, de azok az
                  emberkavicsot görgető, nagy sereghullámok csak nem akartak beletorkolni a közös
                  mederbe! Csak nem érkezett, nem látszott, nem is hirlett senki, semmi. Végre
                  negyednap hajnalán az köszöntött be, akire a vajda legkevésbbé számitott. Páter
                  Péter.</p>
               <p>Imre meglepetten ment a poros jövevény elé. A kapellánus alig állt a lábán.
                  Látszott a gyürt, fakó arcán, hogy ágyat, élelmet, pihenést nem ösmert, mig
                  ideért.</p>
               <p>- Szalve reverendisszime! - köszöntött rá. - Ugyan mitől futott igy meg, mint akit
                  tatárok kergetnek?</p>
               <p>A pap homlokát törülgette. Aztán alázatosan megcsókolta azt a gyürüs vaskezet és
                  aggódva hunyorgott a sátor felé.</p>
               <p>- Ha Eminenciád megengedné...</p>
               <p>- Ejnye-ejnye! Olyan nagy titok?</p>
               <p>A páter ijedt szeme megkapaszkodott a püspöke nyugodt, fölényes arcán. Mélyet
                  sóhajtott.</p>
               <p>- Áldott legyen az Ur neve, hogy még idejében érkeztem, atyám!</p>
               <p>A vajda megveregette a lelkendező kapellánus vállát. Kézenfogva vezette a sátorba.
                  Ott kivont egy tábori széket és leült. A papnak is helyet mutatott.</p>
               <p>- Hallgatlak fiam, beszélj!</p>
               <p>A páter köhécselt.</p>
               <p>- Nagyságos uram és atyám, szembevoltam a gubernátorral.</p>
               <p>- Már megérkezett Brassóba?</p>
               <p>- Hetedikén vonult a városba.</p>
               <p>- Békével, vagy erőhatalommal?</p>
               <p>- Triumfátorként. Olyan pompa közepett, amitől elkáprázik a szem. Török módra volt
                  öltözve, aranyban, selyemben. Turbán helyett cobolyprémes süveget hordott. Az
                  utcákon pénzt szórt és szétoszttatta azokat a ruháit, amiket egyszer már viselt.
                  Szabadon eresztett egy csomó rabszolgát, igy kevélykedett be, ötszáz forintos
                  paripán. A ló szerszámja merő arany.</p>
               <p>- A szokott szemfényvesztés! - Legyintett a vajda. - Budán is igy kezdte.
                  Letáborozott?</p>
               <p>- Le. A Fortyogó hegyen. Vele van a kisebbik fia is, a tizenkét esztendős Péter.
                  Társzekerek hordták utánuk a rengeteg drágaságot, ékköveket, arany-ezüst marhát,
                  vég selymeket és a pénztárt.</p>
               <p>- Mekkora erővel van?</p>
               <p>- Négyezer főnyinek mondják a testőrségét.</p>
               <p>- Talpasok?</p>
               <p>- Vagy ezer. Kétszáz janicsár a szultán testőrségéből, a többi lovas. Török szpáhi
                  és magyar kopjások. Kétszázötven sátort számoltam össze a táborszálláson, mig
                  köztük őgyelegve vártam.</p>
               <p>- A megbizatásom elvégezted?</p>
               <p>- El. Átadtam az ajándékokat hiány nélkül.</p>
               <p>- És mi a válasz?</p>
               <p>A páter nagyot nyelt.</p>
               <p>- Jaj, - felelte, - hosszu sora van annak, eminenciás uram! A Mindenható különös
                  kegyelme, hogy nem pokolra kárhozottan kerültem ki az Antikrisztus barlangjából!
                  Én szegény együgyü, aki biztam emberekben, szóban és becsületben! Kevés hijja,
                  hogy Judása nem lettem nagyságodnak!</p>
               <p>A kapellánust elöntötte a visszaemlékezés keserüsége. Ugy remegett a jámbor, hogy
                  a vajda alig győzte nyugtatni. Nagynehezen kapott csak lélekre.</p>
               <p>- A velencei maga vette át tőlem az ajándékaidat, eminenciás uram. Ott ült fényes
                  udvara és a testőrei közt egy trónuson, mikor valahára beengedtek hozzá. Egyenkint
                  szedegetett elő a ládából minden darabot. Forgatta, nézte és megmutogatta őket az
                  uraknak is. Végül odaintett. »Mondd meg a gazdádnak, páter, hogy üdvözlöm.
                  Megértettem őt. Köszönöm. És a szándéka szerint fogok cselekedni.« Aztán
                  elbocsátott.</p>
               <p>- Ennyi volt az egész?</p>
               <p>- Nem. Kevéssel rá Dóczy ur keresett. Nagy erszény pénzt hozott nekem ajándékba.
                  Megbizott, adjak elő eminenciádnak mindent, amit láttam. Hogy a kormányzó nem
                  haragszik többé, sőt igen örült az ajándékoknak és kéri a vajdát, fogadná el az ő
                  felajánlott barátságát. Legyen szent a béke s üljük meg rá az áldomást együtt. A
                  gubernátor vendégeként és barátsággal vár, ezt az izenetet hozta Dóczy János. És
                  én már készültem boldogan indulni ide hozzád, mikor a Gondviselés küldöttje
                  megállitott! Nézd, atyám, nézd! Ebben az erszényben van a te Judás-pénzed! Ezzel
                  akarták elaltatni a te szegény szolgád lelkét, a kárhozatba! A te fejed ára ez,
                  uram!</p>
               <p>A jámbor embernek könnyek lepték el a szemét. Elutálkozva szórt egy marék
                  ezüsttallért a vajda lábai elé.</p>
               <p>Czibak Imre szeliden nyugtatta a háborgót.</p>
               <p>- Isten akarata erősebb, látod, mint a latroké. Csillapulj, fiam! A lesvetők
                  szándéka ellen rajtam kivül még sokaknak van szavuk. Erdélynek s az erdélyieknek.
                  Maholnap beérnek a seregeikkel.</p>
               <p>Hirtelen elhallgatott.</p>
               <p>Mintha oroszlánkörme volna minden szónak, a kapellánus felnyögött.</p>
               <p>- Mi bajod, páter?</p>
               <p>- Uram, uram! Hiszen ez az éppen! Akit én megláttam, a Gondviselés intő jele,
                  Kenedy Ferenc volt.</p>
               <p>- Kenedy? A Gritti táborában?</p>
               <p>- Ugy van, kegyelmes atyám! Kenedy Ferenc, Majlád, Teleky, Kun Kocsárd, meg a
                  többi urak, de még az öcséd, Patócsy Miklós is, mind ott vannak már Brassóban a
                  velencei mellett, vele egy sátorban, egy asztalnál.</p>
               <p>A vajda felszökött.</p>
               <p>Mint Erdély kivesző, fejedelmi vadja, rázta meg a busa, szürkésen hamvazkodó
                  fekete bölény üstökét.</p>
               <p>- Kenedy? Kun Kocsárd? Teleky? Patócsy? - kiáltott olyan hangon, hogy a sátor
                  ponyvái megrázkódtak tőle. - Grittinél? Lehetetlen!</p>
               <p>- És mégis, igy van, uram. Bár inkább ott vesztem volna, mint hogy ezt a fájdalmas
                  hirt én hozzam ide!</p>
               <p>A vajda közelebb lépett. A hatalmas testnek remegett minden porcikája. A büszke,
                  dacos száj körött meglágyult az a mély, keserü vonás, szinte gyermekesen, szinte
                  esdeklőre. És mintha különös fontossága lenne annak, hogy a másikat meggyőzze,
                  megint rábólintott.</p>
               <p>- Lehetetlen az, fiam!</p>
               <p>A páter tenyerébe temette arcát.</p>
               <p>- Magam szemével láttam őket, a fényes vacsora-táblánál. Gritti jobbján Volád,
                  balra Majlád, Teleky, Kun Kocsárd és Kenedy Ferenc. Azontul Dóczy János, Batthyány
                  Orbán, Ghiczy István, meg a többiek. Én ott settenkedtem a sátor körül, hogy hátha
                  észrevennének. Észrevették. Jöttek nemsokára egymásután.</p>
               <p>- Beszéltél velük?</p>
               <p>- Igen uram.</p>
               <p>A vajda fölemelt karja egyszerre lehullt, ólmos fáradtsággal. Csönd lett. Csak a
                  nehéz, ziháló lélekzetvétele hallatszott. Aztán elmult az is. Megdöccent, mint aki
                  álomból ébred. Vontatottan tett néhány lépést és mintha végehosszatlan utról
                  érkeznék, lassan lebocsátkozott megint a székbe. A dult arc helyresimult, a szemek
                  tiszta tükre fénylett, mint máskor, csak a száj körött fagyott különös élesre az a
                  keserü vonás.</p>
               <p>A vajda intett.</p>
               <p>- Hallgatlak.</p>
               <p>És megtámasztotta a karját félkönyékre s féltenyerébe azt a büszke, szép fejet,
                  melyet mintha roppant terhek sulya nyomna mostan.</p>
               <p>A kapellánus halkan morzsolta:</p>
               <p>- Majlád ur jött ki legelsőnek a sátorból. Hogy meglát, félrevon és azt mondja: »A
                  szászok mindég Ferdinánd hivei voltak, a gubernátor pedig komolyan akarja a békét
                  Wiennával. A dolog ugy áll, hogy ma egyedül neki sikerülhet barátságban élni
                  mindenkivel. Törökkel, némettel és magyarral egyaránt. Mindet a kezében tartja.
                  Izenem a vajdának, hogy sikerült igéretet kapnom tőle a Szerémség
                  visszaszerzésére, valamint arra, hogy több háboru nem fogja sanyargatni ezt a
                  szerencsétlen országot. Abban a reményben tettem, amit tettem, hogy bővebb
                  megfontolás után a vajda jóváhagyja és ő is hasonlóképp cselekszik. Semmi célja az
                  elhamarkodott kalandosságoknak! Ha Gritti nem tartaná be, amit igért, holnap is
                  ráérünk leszámolni vele.</p>
               <p>A vajda félbeszakitás nélkül hallgatta a pátert. Mikor az kérdőleg ránézett, csak
                  intett.</p>
               <p>- Tovább!</p>
               <p>És a pap folytatta:</p>
               <p>- Aztán Kun Kocsárd ur áll elém. Köhécsel, a körmeit nézdegéli. No - mordul rám -
                  mondja meg tisztelendőséged Felméren, hogy Kun Kocsárd János király csapatait
                  vezeti. A király tavasz óta békét kötött Ferdinánddal és megtiltotta nekem, hogy
                  bármit tegyek a gubernátor ellen. Igaz, szavam köt a vajdához, de a királynak meg
                  esküt tettem. Ahoz kell tartanom magam. Tisztelendőségtek, mint papok, tudhatják
                  ezt legjobban. A váradi püspök, remélem, nem is kiván hitszegést senkitől. Mire is
                  volna? Ugy látszik, nem olyan fekete az ördög, mint amilyennek pingálják. Kár
                  lenne elsietni a dolgot. Várjunk! Ráérünk.</p>
               <p>A vajda bólintott.</p>
               <p>- Tovább!</p>
               <p>- Volád jött ki aztán, - lélekzett neki a kapellánus. - Már tudtam, hogy ő se fog
                  kimaradni a sorból.</p>
               <p>- Mit izent?</p>
               <p>- Azt uram, hogy ő állta hüségesen, amit fogadott. Nem küldött se katonát, se
                  pénzt Grittinek. Erre ráestek. Egymagában nem dacolhatott a gubernátorral. Mellé
                  kellett szegődnie.</p>
               <p>- Rádul Stefánnal mi lett?</p>
               <p>- A velencei kinvallatással szedte ki belőle, hogy ki volt az összeesküvés lelke.
                  Azt izeni Volád, vigyázz uram a fejedre, mert Gritti mindent tud rólad!</p>
               <p>A vajda vállatvont.</p>
               <p>- Nem beszéltél a főurakkal?</p>
               <p>- De igen. Kenedy ur azzal jött nekem: »Nézd csak, te pap! Mondd meg a vajdának,
                  hogy többedmagammal jöttem át ide! Mert olyan hirek keringélnek róla, hogy őt se a
                  honfiui szerelem tüzeli ám a gubernátor ellen, hanem a maga érdeke! Haragszik,
                  amért János király a háromszázezer aranyforint adóssága fejében nemcsak a raguzai
                  köztársaság és Szeged város évi adóját, de még valamennyi magyar püspökség
                  jövedelmét is zálogba csapta Grittinél. Félti a stalluma jövedelmét! Fél attól is,
                  hogy a gubernátor nem erősitené meg a Báthory halálával elfoglalt vajdaságában és
                  elszedné tőle Vajdahunyad várát, amit ellenére foglalt el. Hát ezek a hirek nagyon
                  keresztbe-akadtak a torkunkon! Szél nélkül nem zörög a haraszt! De ha a te gazdád
                  megbizonyositja, hogy hazudott a fáma, akkor készek vagyunk őt megkövetni és mellé
                  állni.</p>
               <p>- Mást nem izent?</p>
               <p>- Azt, hogy Rádul Stefán vallomása óta igen ingerült a nagyur. Földhözvágta a
                  fövegét s azt mondta: »Ez a süveg nem alkalmas két fejre! Csak egy fejen maradhat
                  meg!« Már pedig azt semmiképp se szeretnék az urak, hogy nagyságodban bármi kár
                  essék, ami egész bizonyosan megtörténnék, ha tovább dacol a velenceivel.</p>
               <p>- És az öcsém? Patócsy Miklós? Az nem hirelt? - pillantott föl a vajda hidegen,
                  mintha meg se hallotta volna az óvást.</p>
               <p>A kapellánus mélyet lélekzett.</p>
               <p>- Indulóban találtam hazafelé. Azt mondta könnyel a szemében: »Magunkra maradtunk,
                  tisztelendő atyám! Semmit se kezdhetünk. Bár a vérem minden csöppje forr, mégis
                  azt izenem: várni, várni, várni! Majd jön kedvezőbb idő és azok, akiket szép
                  szóval, hazudozással, meg hizelgéssel magához édesgetett a bitorló, ráébrednek a
                  valóságra. Én esküszöm a Krisztus öt sebére, hogy addig egy fia-embert el nem
                  bocsátok! Eljöttem Brassóba, hogy minden további veszedelemnek elejét vegyem. A
                  velencei tudomásul is vette a vajda békés szándékát s biztositja általam legjobb
                  hajlandóságáról.«</p>
               <p>- Több hired nincs?</p>
               <p>A pap elborult.</p>
               <p>- Bár ne volna! De van, fájdalom. Én már Voládnál gyanut fogtam. Még inkább
                  Kenedynél. Sehogyse vágott a dolog Dóczy izenetével. Gondoltam, alaposabban
                  utánajárok a históriának. Amint ott tépelődök, hogy mit is kellene tenni, csak
                  látom ám, hogy Dóczy János és Batthyány Orbán lopakodnak kifelé a velencei
                  sátorából, ahol hangos muzsika mellett állt a tivornya. Én se rest, utánuk! Látom,
                  hogy a táborba igyekeznek. Egymásután járják fel az őrtüzeket. Nagy zsoldért
                  ajánlkozókat keresnek egy csapatba, amelyik száz janicsárt és kétszáz lovast
                  számlál. Össze is válogatják a java legényeket. Egy agától aztán megtudtam két
                  tallérért, hogy ide, Felmérre szánták őket. Ezer arany jutalmat tüzött ki a
                  velencei annak, aki eminenciádat megfogja, másik kétezret annak, aki be is
                  szolgáltatja.</p>
               <p>- Szép, - mosolyodott el a vajda. - Még eléggé megbecsült a tallján!</p>
               <p>- Könyörgöm, uram, ne vedd tréfára! A csapat utban van azóta. - Kulcsolta össze
                  kezeit a kapellánus esdeklőleg. - Ó, higyj nekem, uram! Ugy igaz minden, ahogy
                  mondtam! Judás-pénz volt, amit Dóczy nekem adott, fizesse vissza neki az
                  Isten!</p>
               <p>A vajda fölemelkedett. Kezét a szent haragban izzó ember veritékes homlokára téve
                  megáldotta.</p>
               <p>- Fiam, te elvégezted a dolgod. Legyen veled Krisztus békessége. Most menj, pihenj
                  és lakozz. Ha majd szükségem lesz rád, hivatni foglak.</p>
               <p>Péter atya megcsókolta a püspöke halász-gyürüs ujját és jámboran kiballagott a
                  sátorból.</p>
           <milestone n="9" unit="startSubChapter"/>
               <p rend="head">VIII.</p>
               <p>A vajda hosszan nézett a távozó után. Nem látszott rajta se harag, se fölindulás.
                  Csak valami végtelen, apás, fájdalmas megbocsátás.</p>
               <p>Magára hagyták hát mind! Mind, akikben bizott, akiknek hitt, ugy, hogy a saját
                  fülét, szemét is lehazudtolta volna értük. Magára hagyták botorul, akikért élni,
                  munkálni, mindent kockáravetni akart!</p>
               <p>Felsóhajtott és keserüen ingatta a fejét.</p>
               <p>Tisztán-világosan látta a dolgokat.</p>
               <p>Igen, az elvetett mag megfogant és szépen kikelt a jó talajban. Erdély népei
                  fölismerték az erdélyi gondolatot. Az eszme lelkekbe csordult és tervekbe szökött.
                  De mit ér, ha az induló lábak alól a döntő pillanatban kifutott a talaj? Lám,
                  leszakadnak az alig egymásba font gyökérszálak!</p>
               <p>Erdély népei nem biznak egymásban. Más a belső adottságuk, más a végső céljuk,
                  rendeltetésük, szokásuk, vérük, erkölcsük. Mind a maga fölényét épitgeti és mind
                  kivülről várja, rokon-ajándékba, hozzá a segitséget.</p>
               <p>A szász Wiennára esküszik és Ferdinándtól reméli a közös germán vér diadalra
                  lobbanását. A moldvai vajda szárazan igyekszik tartani a puskaport, mig nagy
                  latin-álmát virrasztja. Az erdélyi magyar pedig egyre a Királyhágó palánkján
                  keresgéli a rést. Az önálló cselekvéstől elbátortalanitotta a nagy összeomlás
                  rianása, amivel az egységes anyatestről leszakad.</p>
               <p>Ó, nem gyávaság ez, amit itt lát maga körül! Nem. Erdély érzi már, hogy a holnap
                  csiráit magában hordozza, hogy vemhes a magyar jövendőtől. És éppen ezt az élő
                  terhét óvja ösztönösen minden kockázatos mozdulattól.</p>
               <p>Hogy lehetne fölrázni? Meggyőzni arról, hogy a bethlehemi csillag Felmér fölött
                  már valóban megjelent? Most vagy hisz és összefogódzva indul ez a nép, vagy
                  rádülnek Sion falai s a magyar holnap az utolsónak maradt romok alá temetkezik,
                  menthetetlenül.</p>
               <p>A vajda fölkelt s nagy, dobbanó léptekkel mérni kezdte a tágas sátort. Széles
                  halántékain csomókba duzzadt az ér a megfeszitett gondolkodástól.</p>
               <p>Hiszen a pásztorok jártak az éjféli mezőkön és nincs hajlék a fényes kastélyoktól
                  le a jobbágy-kunyhókig, ahol ébren ne virrasztana az elhivatottság érzése, a hit
                  és a magyar katharzis sóvárgó vágya! Nem hiányzik itt semmi, csak a kirobbanás! De
                  mi volna az a valami, ami gyujtózsinórt vezethetne a lelkek pattanó feszüléséhez?
                  Mi lenne az az átütő szikra, ami fölgyujthatná a szent lángokat? Mi az, ami
                  ellenállhatatlan cselekvésre indithatná ezt a felelősségét félő, okos, óvatos
                  népet? Valami káprázatos harci tény talán, aminek hősi dübörgése magával
                  ragad?</p>
               <p>Megkisérelje?</p>
               <p>Nem várva segitő kezekre, bevágjon a maga ötven bihari legényével a Gritti hadba?
                  Tüzelje démonokká a rábizott nyájat? Marassa beléjük a bosszu és gyülölet mérges
                  kigyóit, hogy veszetté dühödjenek és tiznek számitson minden kardcsapásuk? Ötvenet
                  háromszázra igy lobbantson rá?</p>
               <p>Tehetné. Ragyogó lenne a példa. De mégis, Jákob-áldozat. Ötven kalászrengető,
                  magot érlelő fiatal élet Mohácsa a nagy viráglégió pusztulása után. Szabad ezt
                  tennie?</p>
               <p>A vajda csöndesen ingatta fejét.</p>
               <p>Nem. Elég volt az áldozat, a könny, a gyászkorommal irott példa! Drága minden
                  csöpp magyar vér. A duzzadó fiatal életek fölmorzsolódnának egy kétes eredményért.
                  Sőt talán épp ő maga segitené olcsó diadalhoz az idegen kalandort, aki aztán
                  értené a módját, hogy sikerét kiaknázza. Az óvatos csigák még jobban
                  visszabujnának házaikba, a havasi medvék barlangjaikba, a pásztorok aklaikba s
                  ott érné őket az egyetemes összeomlás. Nem, nem dobhatja oda Grittinek
                  trónzsámolyul a rigófüttyös, nótás bihari fiakat!</p>
               <p>De hát akkor mi a tennivaló? Mi! A behódolás, mint a többiek tanácsolják? Az
                  alázkodás? Megalkuvás a puszta életért? Erdély vajdája megválthatja ezzel a népét?
                  Lehet ilyen példával uj hitet alapitani? Hivőket sokasitani és a sokadalom
                  eléhezett lelkét az örök Irás két halával, öt kenyerével jóllakatni a nagy
                  pusztaságban, ugy, hogy még a messzi sóvárak számára is maradjon a csudából
                  tizenkét kincses kosárral? Lehet igy lelkeket halászni és őket tüz-viz, fegyverek
                  hatalma, gyötrelem és halálrettegés ellen fölvértezni?</p>
               <p>A süket csöndben nem jött felelet.</p>
               <p>A vajda homlokára szoritotta két kezét.</p>
               <p>Ó, hogy hiányzott most a drága jóbarát, a szenvedésekkel és csalódásokkal teli
                  élet támasza, nagy válságainak tanácsadója, Pál! Milyen jó volna mellette tudnia
                  ebben a nehéz, viaskodó órában!</p>
               <p>De már egyedül van, egyedül egész. Magános utolsó bölény az uttalan rengetegben. A
                  fiatalság negyvenhét esztendő fekete viharfelhőjében messzeszállt, akiket
                  szeretett, életben vagy halálban egyaránt távol, vele csak forró magyar szive és a
                  mindentlátó Uristen szeme virraszt.</p>
               <p>A püspök arcán alázatos szelidség suhant át.</p>
               <p>Panaszolhatja-e társtalanságát, mikor vele a Leghatalmasabb? A csudálatos
                  Örökkévaló, aki a nemlét állapotából kihozta, aki megtanitotta tétova
                  gyermeklábait járni egyenes utakon, szenvedéseket és csalódásokat bátran viselni s
                  aki kezébe osztotta az ő farkas-kergette fekete bárányainak pásztorbotját?</p>
               <p>A széles bronzhomlok lassan meghajolt és Várad püspöke halkan fölfohászkodott:</p>
               <p>- Domine, non sum dignus... De csak egyetlen szikrát küldj és megvilágosodik az én
                  véges értelmem sötét börtöne!</p>
               <p>Megcsókolta a nyakában függő főpapi keresztet s készült visszarejteni köntöse alá.
                  Hanem az egyik aranyszög, mely a Korpuszt tartotta, megakadt a szövet szálaiban,
                  mintha tiltakoznék az elrejtés ellen.</p>
               <p>A püspök keze önkéntelenül megállt. Borus tekintete fölnyilt és elmeredt
                  csudálkozva, mintha valami láthatatlan, hatalmas mágnes rántaná magához.</p>
               <p>A sátorponyván besurrant alkonyati napsugár ragyogva aranylott a feszületen és
                  szivárványos aureolát font az isteni vértanu töviskoronájára.</p>
               <p>Az óriás fölegyenesedett. Hosszan, merően nézte a lehajtott fejet, mintha néma
                  parancsot olvasna le a csukott ajkakról. A rárontó öröm hirtelen rándulása futott
                  végig hatalmas testén. A dérlepte fej magasba szökött, a homlok redői kisimultak,
                  a tétova két szem ragyogva fölszakadt és előre dombosodott a mell kincses
                  halma.</p>
               <p>Micsoda egyszerü s milyen örök-érvényü igazság volt, ami mellett botorkált vakon,
                  ami pedig ott állt előtte! Ime, a hatalom, ami ellenállhatatlanul cselekvésre
                  lobbant! Az erő, ami tömegeket ébreszt, uj vallást alapit, sokadalmakat mozgat,
                  eggyé kovácsol, tüz-viz ellen, gyötrelem ellen vértezni képes!</p>
               <p>Már tudta, mit kell tennie. És ebben a pillanatban láthatóvá bontakozott az a
                  hatalmas kéz is, ami eddig elrántott előle minden célt, minden beteljesedést, ami
                  örvényt nyitott a választott utjai közepén, ami betemette még a sir virágos
                  katlanát is, amint ő a maga nyugvására megkivánta.</p>
               <p>Nem azért lett, hogy szerelmest ringasson a térdein, szédült mámorban! Nem azért
                  küldték, hogy gyermekek tányérjában szelje apró madár-falatokra ezt a nagy, zengő,
                  dübörgő életét! Nem azért inditották, hogy elébevágjon a népjogok törvénybeirt
                  evoluciójának, hogy homokvárat épitsen a rendi elhelyezkedés csapkodó hullámai
                  közepett! Nem parasztfölszabaditónak, nem királydajkának, nem tömegsirok
                  ezeregyedikének, nem is vak-vezetőnek termett, hanem messzevilágitó lármafának,
                  Erdély esthajnalcsillagának.</p>
               <p>Már tudta, mi a teendője és indult, világsúlyok terhétől szabadultan, boldogan,
                  könnyen, hogy ne veszitsen egyetlen pillanatot se.</p>
           <milestone n="9" unit="startSubChapter"/>
               <p rend="head">IX.</p>
               <p>Előszedte az irószeres ládikát és három levelet irt egymásután. Egyet Czibak
                  Lőrincné nemzetesasszonynak, egyet Péter urnak, egyet Székesfehérváry Fülöp váradi
                  nagyprépostnak. Aztán hivatta Horváth Péter kapellánust és átadta neki mind a
                  hármat. A páternek azonnal indulnia kellett az ötven bihari legénnyel és a
                  kisérettel, vissza, Váradra.</p>
               <p>A felméri réten egyedül maradt a nagy vezéri sátor. A vajda csak két szolgát
                  tartott magánál. Mikor a csapat elvonult, munkába állitotta őket. A sátor vázát
                  pompás, biborral, vont-arany kárpitokkal huzatta át. A bejárat nyilására drága
                  keleti szőnyegeket akaszttatott. Majd talpig hánttatta a sátor előtt sudárodó
                  óriás-fenyüt. Száraz gallyakból máglyát hordatott alá.</p>
               <p>Estére, hogy a legények mindennel elkészültek, beküldte őket Felmérre, a
                  plébániába. Éjszakázzanak ott, a papnál.</p>
               <p>A vajda egyedül maradt. Fölbontotta az uti ládákat, diszruháit, ékszereit,
                  drágamivü fegyvereit mind kirakta a sátorban. Felöltözött teljes főpapi diszébe,
                  mellén aranyláncra függesztve a kereszt.</p>
               <p>Aztán a fegyverei közt keresgélt. Egy széles, bagariabőr-tokos, matériával
                  cifrázott, arannyal dömöckölt damaszkusi pengén megállt a szeme. Elnézte
                  messze-tünődőn.</p>
               <p>Az a kard volt ez, amit harminc hosszu esztendő előtt Csáky István övezett a
                  derekára, mikor elindult ki a nagyvilágba, emberré lenni, győzködni, csalódni, a
                  férfinevet kiérdemelni. Igen, ez a kard volt az, csakugyan! Valahonnan, nagy-nagy
                  távolságból még mintha Fülöp atyus hangját is hallaná:</p>
               <p>»Légy az igazság harcosa... Ne ontsd hiába felebarátod drága vérét, de a magadét
                  ne kiméld semmi igaz ügynél. És ha az Ur egyszer megbecsülne azzal, hogy az
                  életedet váltságul fogadja, ösmerd meg a vértanuk gyönyörüségét.«</p>
               <p>Oldalára hevederezte a kardot, aztán kitette a sátor-asztalra néhaivaló jó Czibak
                  Lőrinc ur aranyozott fejü, roppant buzogányát. Felöltötte a vajdamentét, maga elé
                  a vajdasüveget. Meggyujtotta a szövétneket, felnyitotta a breviáriumát és áhitatos
                  imába merült.</p>
           <milestone n="10" unit="startSubChapter"/>
               <p rend="head">X.</p>
               <p>A langyos nyáresti szél lassan terelgette az ég végtelen karámjába
                  szerte-legelésző föllegbárányait. A csöndes éjszaka szétteritette himes fátyolát
                  a szunnyadó világ orcáján. A mélységes borzongásban lent, a látóhatár peremén,
                  egyszerre kápráztató világosság támadt. Üstökös pompában, szem-nemlátott óriás
                  csillag robogott föl a mennyboltozatra.</p>
               <p>Gyakori volt a jel ez időkben. A história-rovók már alig is ügyelték őket. De ez a
                  csudálatos csillag még az ő kezükben is meginditotta a tollat.</p>
               <p>Lángból és vérből szőtt uszálya lesöpörte az égről a halott fekete napokat, a
                  félszemmel hunyorgó, irigy bolygócskákat s feltrónolt egyedül a firmamentum
                  sápadt homlokára, teliszórva aranyával az éjszakai mezőt, a kékes violafényben
                  füstölgő dombok lankáit, a harmatcsóktól szerelmesen lihegő erdők dus
                  lombkoronáját. A rét ezerszinü virágai fölneszeltek és kitárták illatos kelyhüket,
                  mint nappal, napsütésben. A patakok fehér-ezüst kigyói nesztelenül suhantak
                  tovább, mintha félnének, hogy csobogásukkal elriasztják a tündöklő csodát.</p>
               <p>A hallgató, bámész csöndességbe hirtelen fájdul bele egy fegyveres csapat settengő
                  zaja. Fogaras felül óvakodnak fölfelé, a felméri utra. Hátukig csüngő fehér
                  kecse-sipkájukon, dolmanjaikon, vörös saruikon látszik, hogy janicsárok. Előttük
                  lovas szpáhik jönnek. Mögöttük akindzsi-kopjákon törik meg az üstökös sziporkázó
                  fénye.</p>
               <p>A csapat élén három lovag. Dóczy János, Batthyány Orbán és Ghiczy István hadnagy.
                  Bámulják a nagy csillagot. Aztán felhökkennek.</p>
               <p>Ott, tul a kiserdőn, a zöldselyem róna közepén, a hirtelen elébük bukkanó fönsik
                  visszaveri az ég sugárözönét.</p>
               <p>Virágos halom mellében nagy, százados fenyüoszlop áll lármafát. Lángol tövétől a
                  csucsáig. A sistergő fénycsóvák magasra lövelnek, bevilágitják a halomka mellett
                  vert sátor tündöklő biborbársonyát.</p>
               <p>A bejárat fölött ezüstpajzson sárkányfogas címer, ormán Erdély vajdájának zászlaja
                  hirdeti messze, hogy otthon a gazda.</p>
               <p>A sátor környéke néptelen. Ameddig a tekintet ellát, sehol egy teremtett lélek.
                  Bokrok nem zörögnek, fegyverek nem csörögnek, paripák nem vihognak, tábortüz nem
                  ég. Még strázsa se áll a sátor előtt.</p>
               <p>A vezetők összenéznek. Tanácskoznak. Aztán tiz akindzsi kiválik a csapatból.
                  Szétfutnak a mezőn, kémlelődnek. De ők se találnak senkit. A rét kihalt. Csak a
                  sátorban van valaki. A szőnyeg-réseken kicsillan a szövétnek sápadt fénye.</p>
               <p>Dóczy ur megrántja a vállát.</p>
               <p>- Annál jobb!</p>
               <p>És lappang a sátor felé.</p>
               <p>Nyurga, vállban előrebukó alakja egyre jobban megnő, kiegyenesedik, ahogy közelebb
                  és közelebb ér. Most beles a szőnyeghasitékon. Arcán kigyullad egy régi ütés
                  ökölnyoma. Nézegeti a magános virrasztót, majd visszalép. Int a
                  fegyvereseknek.</p>
               <p>Egy csapat janicsár előre surran, félkörbe áll a sátorbejárat előtt. Kezébe veszi
                  pallosát. Dóczy ur számlálja őket. Az ötvenediknél bólint elégedetten. Fölemeli
                  buzogányát és megdöngeti vele a sárkányfogas cimert:</p>
               <p>- Hej, Czibak Imre! Adósod vagyok! Eljöttem, hogy megfizessem!</p>
               <p>A nyult-árnyék megfordul és visszahussan a bokrok sürüjébe.</p>
               <p>A sátor függönye szétcsapódik. A biborbársony keretben ott áll Erdély vajdájának
                  öles alakja. Vajdasüvege a fején, két hatalmas karja mellén keresztbefonva.
                  Nyugodt tekintetét lassan emeli emberről emberre. Ég és föld lobogó fényében
                  számbavesz mindent és mindenkit.</p>
               <p>Ghiczy hadnagyon végül megáll a szeme. Rászól csöndesen:</p>
               <p>- Csak ennyien vagytok?</p>
               <p>- Rajta! - sivitja Dóczy a választ.</p>
               <p>A török orditva szökik előre. A vajda jobbjában pedig megvillan a szablya,
                  baljában magasra emelkedik a buzogány. És elkezdődik a titáni ütközet - egy,
                  háromszáz ellen.</p>
               <p>A szultán válogatott janicsárjai halomra hullanak. Roham roham után omlik össze. A
                  sátor előtti térséget eltorlaszolják a holtak.</p>
               <p>Most Ghiczy hadnagy spahijai próbálkoznak, széles, görbe kardjaikkal. A vajda áll
                  és verekszik rendületlenül. Minden csapása villanó halál. Ez a horda is kezd
                  hátrálni babonás rettegéssel a félelmes csuda elől. A vezérek ijedten hökkennek
                  egymásra. Ghiczy hadnagy némán bámul a hősi mirákulumra, Batthyány sápad. Siet az
                  akindzsikhoz. Dóczy János fogcsikorgatva átkozódik. Aztán egyszerre elhallgat.
                  Eloson a bokrok árnyékában. A sátor háta mögött megáll. Kihuzza tokjából hosszu
                  vadászkését. A sátor-tartó cölöpökhöz ugrik és csapkodja a feszitő köteleket.</p>
               <p>Most Batthyány Orbán jön rohamra lovasaival. A fürge arabs mének kurta szökeléssel
                  kerülgetik a janicsárhullákat. Előreszegzett kopjáik félköre meg-megbomlik a
                  táncban. A kör lassan zárul és a mellének szegzett acélerdő közepén, mint szikla a
                  hullámverésben, büszkén, magasan, sudárodik a vajda óriás alakja.</p>
               <p>Az égő lármafa mégegyszer fellobog, mintha minden fényét, minden sugarát egybe
                  akarná önteni a káprázatos jelenésre, aztán magába omolva zuhan végig a
                  földön.</p>
               <p>A sátor meginog. Árbóca hintál, a széles ponyvák, sulyos szőnyegkárpitok lomhán
                  meglibbennek és mint a halálos sóhajtásban összehullt mell, tompa dobbanással
                  beomlik minden. A vajda gigászi alakja, mint a mesebeli látomás, tünik el a
                  biborzuhatagban.</p>
               <p>A felméri éjszakában harsányan felvonit a diadalüvöltés:</p>
               <p>- Allah! Allah! Hői!</p>
           <milestone n="11" unit="startSubChapter"/>
               <p rend="head">XI.</p>
               <p>Gritti nagy hejehujás tivornya-asztalnál ült éppen, mikor a vajda sápadt fejét
                  aranytálon elébe tették.</p>
               <p>Pilátus kezét mosta.</p>
               <p>Nem halva akarta ő Czibak Imrét!</p>
               <p>De hasztalan volt itt az álorcáskodás. A hazug száj csak védekezhetett, mig azok a
                  lezárt, néma ajkak - parancsoltak! A két merev szem nézett és beszélt és
                  költögette az alvó lelkiösmereteket.</p>
               <p>Az urak magukhoz döbbentek.</p>
               <p>Majlád elfelejtette Wiennát, Kun Kocsárd budai levelét s Teleky a kardjához
                  kapott.</p>
               <p>A törvény egy lett: az Egy.</p>
               <p>És a fájdalmuk bosszujára háborodott bünösök, az uttalan holnap tántorgói, az
                  óvatosak mind és mind a felelősséghordozók, megbocsátó jobbot nyujtottak a
                  meakulpát verő magyar ökölnek, kötést tettek Batthyány véres kezével is.</p>
               <p>Kenedy zokogva engesztelte a vajda üstökös szellemét, Patócsy pilláin pedig
                  fölszáritotta a csüggedés könnyeit az ujongva ráforrósodó öröm:</p>
               <p>- Elegen vagyunk már!</p>
              
               <p>Hanem azért jöttek, egyre jöttek, megáradt, sulyos tömegekben Erdély fiai.
                  Kastélyok urai, kunyhók parasztjai, aklok pásztorai és havasok medveölői,
                  mind.</p>
               <p>A bitorló, aki kevés hijján magyarok kényurává polcozta magát, Medgyes ostromban
                  megdult falai előtt, az országut sarában fizetett pecér-kézen, vérpénzt, a részeg
                  álomért. Dóczy János áruló szájával hóhér pallosa csókoltatta meg a kincses
                  földet, amit hitszegő módon idegen kézre akart játszani. Az egri püspöki palotából
                  pokolba kergették a föllélekzett jámborok a török legény pogány háremét s Tonio
                  Gritti a moldvai Péter vajdának rótta le fejadóját Rádul Stefánért.</p>
              
               <p>A felméri csillag lehullt az ég pereméről és ott temette izzó csodáját Erdély
                  televényébe, ahol a vajda-sátor állt, a domb duzzadó mellén.</p>
               <p>A jel lehullt.</p>
               <p>De helyette felröppent a hősi mitosz nagyhuzásu turulmadara, hogy elejtett
                  aranytollaiból épitsen zengő mesefészket a tikkadt magyar ajkakra.</p>
               <p>Erdélynek volt már vértanuja!</p>
               <p>És a hősi mártir üstököscsóvája bevilágitotta Királyhágójától a kibujdosó Olt
                  sziklaszorosáig az egyedül járható ösvényt, mely vérből, ősi porból, könnyből
                  összeállva ivel Csaba utja felé.</p>
               <p>Erdély eggyé fogódzott.</p>
               <p>Aztán megindult és ment és robogott jajos, viharos, torz századokon át uj
                  tavaszra, magot megőrző, kincseket-zsarátot holnapra átmentő, halálban életet
                  esküdő örök hivatása, a magyar jövő elé.</p>         
            </div>
         </div>
      </body>
	</text>
</TEI>