<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU01043" xml:lang="hu">
    <teiHeader>
        <fileDesc>
            <titleStmt>
                <title>Tigrisvér</title>
                <author ref="viaf:54974682">Rejtő Jenő (1905-1943)</author>
                <respStmt>
                    <resp>ELTeC conversion</resp>
                    <name>Palkó Gábor<ref target="https://viaf.org/viaf/65989506"/>
                    </name>
                    <name>Fellegi Zsófia</name>
                    <name>Bajzát Tímea Borbála</name>
                </respStmt>
            </titleStmt>
            <extent>
                <measure unit="words">34665</measure>
                <measure unit="pages">112</measure>
                <measure unit="vols">1</measure>
            </extent>
            <publicationStmt>
                <p>Published as part of ELTeC</p>
            </publicationStmt>
            <sourceDesc>
                <bibl type="digitalSource">
                    <title>Tigrisvér</title>
                    <date>2003-09-02</date>
                    <publisher>Magyar Elektronikus Könyvtárért Egyesület</publisher>
                    <ref target="https://mek.oszk.hu/01000/01043"/>
                    <respStmt>
                        <resp>Original Electronic Edition</resp>    
                        <name>Juhász Lehel</name>
                        <name>Szabolcsi József</name>
                        <name>Vicze Henrik</name>
                        <name>Werner Zsolt</name>
                        <name>Németh Ibolya</name>
                    </respStmt>
                </bibl>
                <bibl type="printSource">
                    <title>Tigrisvér</title>
                    <author>Rejtő Jenő</author>
                    <publisher>Alexandra</publisher>
                    <date>2001</date>
                    <pubPlace>Pécs</pubPlace>
                    <idno>ISBN 963 368 085 9</idno>
                </bibl>
                <bibl type="firstEdition">
                    <title>Tigrisvér</title>
                    <author>Rejtő Jenő</author>
                    <date>1940</date>
                </bibl>
            </sourceDesc>
        </fileDesc>
        <encodingDesc n="eltec-0">
            <p/>
        </encodingDesc>
        <profileDesc>
            <langUsage>
                <language ident="hu">Hungarian</language>
            </langUsage>
            <textDesc>
                <authorGender xmlns="http://distantreading.net/eltec/ns" key="M"/>
                <size xmlns="http://distantreading.net/eltec/ns" key="short"/>
                <canonicity xmlns="http://distantreading.net/eltec/ns" key="high"/>
                <timeSlot xmlns="http://distantreading.net/eltec/ns" key="T5"/>
            </textDesc>
        </profileDesc>
        <revisionDesc>
            <change when="2021-07-11"/>
        </revisionDesc>
    </teiHeader>
    <text>
        <body>
         <div type="chapter">
                <head>A GYÁVA</head>
             <milestone unit="startSubChapter" n="1"/>
                    <p rend="head">1.</p>
                    <p>A vendéglő ajtaján egy kalap repült ki. Nagy kacagás. Ezután következett a
                        fiatalember. Még harsányabb kacagás.</p>
                    <p>A kidobott illető felkel a porból, a kalapját is felemeli, és gyűlölettől
                        villogó, de igen szomorú szemekkel ütögeti két tenyerével a nadrágját.</p>
                    <p>Tom kilép a kocsmából. Széles, csúfondáros szája bántó vigyorra húzódik.</p>
                    <p>- Hordd el magad a kocsma környékéről. Megértetted?</p>
                    <p>- Azért is ide jövök, amikor csak kedvem tartja.</p>
                    <p>- Én akár mindennap kidoblak, ha kell!</p>
                    <p>Valaki odakiáltja:</p>
                    <p>- Gyáva ember ne járjon kocsmába.</p>
                    <p>Egy másik:</p>
                    <p>- Minek hagyod magad, mi?</p>
                    <p>- Férfiruhában jársz, fegyvered is van, miért nem állsz ki Tommal?</p>
                    <p>- Nem akarok! - feleli panaszosan.</p>
                    <p>Vörös hajú leány jelenik meg az ajtóban:</p>
                    <p>- Menjen szépen, Robin, látja, hogy itt csak kicsúfolják...</p>
                    <p>- Én magához jövök, Amy, és csak az érdekel, hogy maga csúfol-e.</p>
                    <p>A leány egy másodpercig rosszkedvűen habozott.</p>
                    <p>- Én nem csúfolom... de azért... jobb lesz, ha nem jön...</p>
                    <p>- Most már takarodj! - kiáltott rá Tom Connor. - Amy is megmondta neked, hogy
                        mit tart gyáva emberről!</p>
                    <p>A megalázott férfi csendesen elkullogott a lovakhoz. Látták, hogy eloldja a
                        szürkéjét, nyeregbe ül és elnyargal.</p>
                    <p>Valamennyien visszamentek a kocsmába. Az ajtó becsapódott.</p>
                    <p>- Miért bántják mindig? - mondta a leány.</p>
                    <p>- Mert gyáva és csökönyös - feleli Tom Connor. - Ötször is felszólítottam,
                        hogy ne forgolódjon körötted, Amy. Négyszer leütöttem, mégis újra jön
                        mindig.</p>
                    <p>- Fogadhatsz velem, hogy holnap megint csak itt lesz - szólt közbe egy borízű
                        hang.</p>
                    <p>- Akkor laposra verem! - jelentette ki Tom Connor.</p>
                    <p>- Nem szép tőled - dünnyögte Green, a kovács. - Gyáva embert bántani, az
                        alapjában véve szintén gyávaság. Robin nem üt vissza, és a fegyvert sem
                        kezeli jól.</p>
                    <p>- Akkor maradjon otthon!</p>
                    <p>- Hozzám jár - nyelvelt élesen Amy.</p>
                    <p>- Talán szívesen látja?</p>
                    <p>- Nem az a kérdés, hogy szívesen látom-e, hanem hogy maga mi jogon féltékeny
                        rám?</p>
                    <p>- Rövidesen felelek erre, Amy - mondta Tom jelentősen, és a leány
                        rámosolygott.</p>
                
             <milestone unit="endSubChapter" n="1"/>
             <milestone unit="startSubChapter" n="2"/>
                    <p rend="head">2.</p>
                    <p>Robin kétségbeesett elkeseredéssel nyargalt haza. A gyűlölet és a
                        megalázottság forrt benne... Gyáva! Mindenki tudja róla, hogy gyáva. De hát
                        miért gyáva? Miért fél, ha valaki ráemeli a kezét, miért nem mer a
                        pisztolyához nyúlni? Miért fut át valami hideg érzés a szívén, ha valaki
                        ökölbe szorított kézzel szemben áll vele?</p>
                    <p>Felnézett az égre. Mintha a hűvösen ragyogó csillagoktól várná a feleletet
                        kérdésére. Ő jól tudta, hogy mi ez a gyávaság voltaképpen, ha valaki ráemeli
                        a kezét vagy a fegyveréhez nyúl...</p>
                    <p>Tudja, hogy mi ez, és még sincs neve.</p>
                    <p>Zavaros képek sorozata, egészen elmosódóak: Lövés tűzfénye... füstszag...
                        vér... jajgatás... Jelentés nincs. Csak zsibbadt félelmet érez, mint lelki
                        aláfestést...</p>
                    <p>Valami történt vele, amikor még kisgyermek lehetett, négyéves vagy annyi sem.
                        Jeff Olsen azt mondja, hogy ez mind képzelődés. Robin egy nagybátyjának a
                        fia, és négyéves korában árvaságra jutott. Akkor Jeff Olsen örökbe fogadta.
                        Így mondja az öreg Jeff. De mégis látta azt a furcsa képet. Ha revolvert
                        fogott valaki, ha megfenyegették, nyomban sikoltásokat hallott a múltjából,
                        lőporszag fojtogatta, és fegyverdörrenés jutott az eszébe. Ilyenkor
                        végigfutott rajta az a hűvös zsibbadás, amiért az mondták, hogy gyáva.</p>
                    <p>Belovagolt a szegényes Olsen-tanya kapuján, megkötötte az istállóban
                        Rimbow-t, felsietett a szobájába, és végigvágódott ruhástól az ágyon.</p>
             <milestone unit="endSubChapter" n="2"/>
             <milestone unit="startSubChapter" n="3"/>
                    <p rend="head">3.</p>
                    <p>Olsen hallotta jól a lépéseket, amint végig döngnek az előszobán és elhalnak
                        a nyikorgó falépcső felső fokain.</p>
                    <p>- Hazajött - mondta jelentősen a seriffnek. Mert nála volt éppen az öreg
                        Patterson, akivel sokszor éjfélig is elbeszélgettek, ha nem volt dolog sem a
                        farm körül, sem a hegyekben, ahol a gazemberek bujkálnak. Ilyenkor a vén
                        farmer és a seriff időt szakítottak egy kis beszélgetésre.</p>
                    <p>- Nem szokása, hogy bejöjjön köszönni?</p>
                    <p>- De bejön mindig. Úgy látszik, valami baja van... - mondta Olsen.</p>
                    <p>- Hm... a legények nem szívlelik... Mert... gyáva.</p>
                    <p>Hallgattak.</p>
                    <p>- Miért nem küldöd Keletre? Ott nem fontos a bátorság - szólt Patterson.</p>
                    <p>- Már küldtem.</p>
                    <p>- Nem megy?</p>
                    <p>- Nem. Szenved, de nem megy. Makacs, dacos...</p>
                    <p>- Nem jól nevelted, Jeff.</p>
                    <p>- Ostobaság! Különb nevelést kapott a legtöbb nagyszájú cowboynál. Kíváncsi
                        vagyok rá, hogy melyik tudta kilencéves korában, amikor alig ért el az ujja
                        a kolt fejétől a ravaszáig, száz lépésről eltalálni a fán gubbasztó madarat.
                        Mert Robint megtanítottam rá. A balkeze tizenhat éves korábban jobb volt,
                        mint a tied húsz év előtt, tizenhét éves volt, amikor becserkésztem az Ezüst
                        Király-t, ha emlékszel.</p>
                    <p>- De mennyire emlékszem. Olyan vadló nem sok szaladgált errefelé.</p>
                    <p>- Robin velem lovagolt. Negyvennyolc óráig, csak percekre állhattunk meg.
                        Hegyen-völgyön át nyomában voltunk a lónak... A fiú végig kitartott...</p>
                    <p>- És mégis...</p>
                    <p>- Gyáva... Fél...</p>
                    <p>Az öreg Jeff Olsen nagyot sóhajtott. Patterson a pipáját tömte.</p>
                    <p>- Azt mondják, beleszeretett Amyba...</p>
                    <p>- Igen. Tudom.</p>
                    <p>- De nem kell a lánynak. Azután Tom Connor néhányszor csúffá tette a
                        kocsmában.</p>
                    <p>Jeff Olsen nagy, ráncos ökle az asztalra csapott, hogy megrezdültek a
                        poharak.</p>
                    <p>- Majd én csúffá teszem Connort! Egyszer felveszem a revolverövemet, Patt, és
                        odamegyek a sok nagyszájú közé, hogy mutassák meg, amit tudnak.</p>
                    <p>- Ostobaságot beszélsz, Jeff. Ha Robin nem lenne gyáva, akkor befogadnák
                        maguk közé. Te sem szeretted a gyáva embert legénykorodban.</p>
                    <p>Patterson felállt.</p>
                    <p>- Megyek. Holnap érkezik a kormányzó. Egypár csavargót összefogdosok a
                        környéken. Bejárnak a városba lopni.</p>
                    <p>- Jó éjszakát, Patt.</p>
                    <p>- Jó éjszakát, Jeff.</p>
                    <p>Kikísérte a seriffet az udvarig, azután visszament a házba, és megindult
                        felfelé a falépcsőn.</p>
             
             <milestone unit="endSubChapter" n="3"/>
                </div>
           
         <div type="chapter">
                <head>A VÍZ VÉRRÉ VÁLIK</head>
             
             <milestone unit="startSubChapter" n="1"/>
                    <p rend="head">1.</p>
                    <p>...A fiú még mindig úgy feküdt az ágyon, arcra borulva, mintha aludna. Jól
                        hallotta, hogy nyílik az ajtó, de nem kelt fel.</p>
                    <p>- Robin - mondta csendesen az öreg. - Patterson volt nálam, és rossz néven
                        vette, hogy nem üdvözölted.</p>
                    <p>Robin felült. Olyan volt az arca, mintha nagy fájdalom gyötörné.</p>
                    <p>- Ne haragudjon. Nem akartam látni senkit... senkit!</p>
                    <p>Jeff figyelmesen nézte Robint. Értelmes, jellegzetes férfiarca volt. Kissé
                        kiugró sasorral, sűrű, engedetlenül kemény fekete haj, nagy, sötét szem és
                        széles, de nem csúnya, energikus száj. Talán ha ellenszenves, sápadt, bárgyú
                        az arca, nem olyan szörnyű tény, hogy gyáva! Sovány, de vállas, kissé túl
                        hosszú termete még jobban aláhúzza ezt a szerencsétlen körülményt.</p>
                    <p>- Mi történt?</p>
                    <p>A fiú összeszorult gégéje tiltakozott, hogy kimondja. De kényszerítette
                        magát.</p>
                    <p>- Megvertek.</p>
                    <p>- Miért... Hagytad?...</p>
                    <p>- Gyáva vagyok...</p>
                    <p>Felállt, és járt egypár lépést.</p>
                    <p>- Beteg vagyok. Mert ez már nem is gyáváság. Ha bántanak, ha ütni akarok...
                        megdermed minden izmom.</p>
                    <p>Az öreg sokáig gondolkozott.</p>
                    <p>- Gyere velem - mondta azután komoran, és elindult. Robin követte. Abban a
                        szobában voltak, ahol az imént Pattersonnal üldögélt. Olsen meggyújtotta a
                        lámpát.</p>
                    <p>- Ülj le.</p>
                    <p>- Mit akar?</p>
                    <p>- Megtudod az igazat. Talán jobb lenne, ha elhallgatnám. Mégis megmondom. Nem
                        bírom tovább...</p>
                    <p>Kihúzott egy fiókot, és sokáig matatott mindenféle ócska holmi között. Azután
                        egy régimódi, nagy ezüstórát vett elő. Felkattintotta a fedelét.</p>
                    <p>- Az édesanyád...</p>
                    <p>Az órafedélbe kép volt beillesztve. Egy finom arcú, szép szomorú fiatal nő,
                        karján kis­gyerekkel. Robin különös érzéssel nézte.</p>
                    <p>- A gyermek te vagy. Kétéves korodban.</p>
                    <p>- És ki volt... az apám?! - kérdezte izgalomtól lüktető, száraz torokkal.</p>
                    <p>Az öreg az ablakhoz ment. Kibámult a csendes éjszakai tájra.</p>
                    <p>- Ki volt az apám?! - ismételte a kérdést türelmetlenül.</p>
                    <p>Olsen visszafordult, és keményen mondta:</p>
                    <p>- A Tigris.</p>
                    <p>Robin elhűlten nézte a képet, a szép arcút nőt a gyerekkel.</p>
                    <p>A Tigris! Már régen csak a híre élt az Államokban. Elfogták, még amikor Robin
                        kisgyerek volt, de a híre még ma is friss. Legendás hírű rabló volt.</p>
                    <p>- Mondjon el mindent...</p>
                    <p>- Megteszem. Lehet, hogy nagyon megbánom majd, de most úgy érzem, hogy
                        rosszabb, ha hallgatok.</p>
                    <p>És Jeff Olsen elmondta a történetet.</p>
             
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>- Az édesanyád egy tekintélyes Hiller nevű ügyvédnek volt a leánya. Hiller
                        Bostonban élt, és két leánya közül az egyik Jack Rower neje lett. Jack Rower
                        akkor örökölte a híres Rower-gazdaságot, amely azóta is Nevada legszebb
                        farmjainak egyike. Rower elvitte nyugatra a feleségét, Lilian Hillert. A
                        másik leány, Anna Hiller velük utazott, hogy megismerje kissé a Nyugatot.
                        Mint nővérének a vendége, követte Rowert és csapatát. Útközben Tigris és az
                        emberei rajtuk ütöttek. Elfogták valamennyiüket. Váltságdíjat követeltek a
                        hozzátartozóktól, és azt meg is kapták. De a Tigris beleszeretett Annába és
                        elrabolta. Valahol kikényszerítette, hogy összeeskessék Hiller leányával.
                        Mások szerint Anna beleszeretett a fiatal rablóvezérbe... Ma már nem lehet
                        tudni. Annyi tény, hogy a Tigris nem követett el újabb gaztettet, eltűnt,
                        elbújt valamerre, és nem találta meg senki egy évig. A Tigris nem rabolt.
                        Más néven, messze, Kalifornia északi vidékén telepedett le a feleségével,
                        mint tisztességes ember. Csendesen élt az asszonnyal meg újszülött fiával.
                        De valaki felismerte és elmondta Rowernek. Rower átlovagolt Kaliforniába, és
                        a jó útra tért rablón rajtaütött egy üldöző csapattal. Fred Norwich, Jimmy
                        Hall és egy Weller nevű orvos vezették a csapatot. Fred Norwich és Jimmy
                        Hall akkor szegény csapdaállítók voltak. A vérdíjból gazdagodtak meg. Hiller
                        a szenzációs újsághírek és szemér­metlenül kíváncsi emberek elől elrejtette
                        leányát a távoli Virginia államban. Anna csakugyan megszerethette a Tigrist.
                        A férjéhez akart menni, a börtönbe, erőszakkal lehetett csak otthon
                        tartani.</p>
                    <p>- Ehhez nem volt joguk - mondta hevesen Robin, és a szeme szokatlan fénybe
                        hevült.</p>
                    <p>- Halálra ítélték, de kegyelmet kapott, mert a kaliforniai két csendes évvel
                        bizonyítva látták, hogy jó útra tért már, amikor elfogták. A felesége még a
                        tárgyalás előtt meghalt.</p>
                    <p>Robin felkattintotta az óra fedelét, és merev, fakó arccal nézte a finom
                        vonású, szép nőt, aki a kisgyermekre mosolygott.</p>
                    <p>Az anyja!</p>
                    <p>Nem érzett ellágyulást, csak mintha egy nagy, hideg kő feküdne a
                        szívén...</p>
                    <p>- Folytassa - mondta csendben.</p>
                    <p>- Nincs már sok hátra. A gyermeknek én lettem a gyámja, és ez a gyermek te
                        vagy. Igyekeztelek úgy nevelni, hogy a vér vízzé váljék. Mert tudd meg, nem
                        csak az apád volt rabló. A nagyapád, a dédapád és minden ősöd az volt.
                        Valamennyi olyan legendás bandita lett, amilyen ritkaság. Erő, vakmerőség,
                        ész, hidegvér, ügyesség, gyorsaság dolgában csodás hírük volt, és nagy kort
                        értek meg, mert apád az egyetlen Tigris, aki valaha rendőrkézre került.
                        Ezért féltettelek. A Tigrisek vére nem válik vízzé... Rettegtem, hogy egy
                        napon kiüt belőled. Örültem, hogy gyáva vagy...</p>
                    <p>- Nem tette helyesen! Meg kellett volna mondania!</p>
                    <p>- Azt hittem, jót teszek veled, amikor azt mondom, hogy az unokafivérem
                        árvája vagy...</p>
                    <p>- Még egyre feleljen - szakította félbe nyersen. - Az a kép, amit látok,
                        sikítás, lövés...</p>
                    <p>- Annak a napnak az emléke, amikor az apádat elfogták... Később még egyszer
                        sikerült meg­szök­ni neki a börtönből. De cserbenhagyta az ősi szerencse.
                        Rower farmja környékén elfogták. Ott vadászott rá az üldöző csoport, mert
                        tudták, hogy az első útja lesz: Roweren bosszút állni. Azután következett
                        volna Fred Norwich, az egykori csapdaállító Backford Lane-ben, és utána
                        felkereste volna bizonyára Jimmy Hallt. De mielőtt még elérhette volna Rower
                        farmját, hurokra került, s életfogytiglanra ítélték.</p>
                    <p>- És miért... tört rá Jack Rower... akkor a Tigrisre?</p>
                    <p>- Mert... szégyellte, hogy a sógora rabló...</p>
                    <p>A fiatalember arca merev volt és gipszfehér. Gépiesen cigarettázott.</p>
                    <p>- Azt hittem - hebegte a vén cowboy -, hogy jobb, ha megóvlak a múlttól.</p>
                    <p>- Viszontlátásra, Olsen. Nem haragszom magára, mert jó volt hozzám
                        mindig...</p>
                    <p>- Robin! Hová mész?</p>
                    <p>- Nem tudja?</p>
                    <p>- Ne... nem...</p>
                    <p>- Hát akkor megmondom: kiszabadítom az apámat, és elintézem a fennálló
                        számadásait. Megölöm Rowert. Jó éjszakát...</p>
                    <p>- Megállj!</p>
                    <p>De mire az udvarra ért, a fiú nyomában, Robin már elvágtatott.</p>
                </div>
             <div type="chapter">
                    <head>3.</head>
                    <p>Patterson, a seriff csodálkozva nyitott ajtót.</p>
                    <p>- Az ördögbe... Jeff, mi történt veled?</p>
                    <p>Olsen sápadt volt, és remegett a keze.</p>
                    <p>- Beszélnem kell veled, Patt. Azt hiszem, hogy nagy ostobaságot követtem
                        el.</p>
                    <p>- Igyál egy korty pálinkát. Hiszen rossz rád nézni.</p>
                    <p>Olsen reszkető kézzel emelte szájához a poharat.</p>
                    <p>- Beszéltem a fiúval... és egy bolond ötletem támadt... Uramisten!</p>
                    <p>- Micsoda?</p>
                    <p>- Előbb, tudd meg az előzményt. Én... Anna Hiller rokona vagyok.</p>
                    <p>- Anna Hiller...?</p>
                    <p>- A Tigris felesége volt.</p>
                    <p>- Igaz... Emlékszem.</p>
                    <p>- Miután Anna meghalt... Akkor már az öreg Hiller nem élt, én lettem a Tigris
                        fiának a gyámja... Magamhoz vettem a gyereket.</p>
                    <p>- Robin a Tigris... fia?</p>
                    <p>- Hallgass végig. A Tigrist meglátogattam a börtönben. Az volt az első
                        mondata: “Jeff Olsen, megszököm innen és akkor megölöm Rowert, Jimmy Hallt,
                        Norwichot, de megöllek téged is, ha úgy neveled a gyerekemet, hogy
                        meghaljon.”</p>
                    <p>Újabb pohárkával ivott. Azután rekedten folytatta.</p>
                    <p>- Akkoriban én messze innen, Missouri államban, Princetownban gazdálkodtam. A
                        gyerek egy napon beteg lett. Tüdőgyulladást kapott. Nem lehetett segíteni
                        rajta, meghalt. Princetownban van eltemetve. Féltem nagyon az esetleg
                        kiszabaduló Tigris bosszújától. Akkor fogadtam örökbe a négyéves Robint,
                        Weller orvos árvaságra jutott fiát. A gyerek árvaházban nevelődött. A
                        körorvost a Tigris hordája pusztította el, mert ő is Kaliforniában járt
                        Rowerrel, amikor a Tigrist elfogták. A szabadlábon élő rablók bosszút
                        álltak, és megölték Weller orvost. Az ő fia volt az örökbe fogadott gyermek.
                        Robint elhoztam ide velem, ahol nem tudták, hogy meghalt a fogadott fiam, és
                        Robin elfoglalta a Tigris fiának a helyét. Hiszem, hogy nem követtem el bűnt
                        evvel...</p>
                    <p>- Nem... De azért nem is tiszta a víz a pohárban...</p>
                    <p>- Ma este jött egy őrült gondolatom. Hallgass ide - felnyögött. - Bántott a
                        fiú gyávasága. Mivel öntsek önbizalmat beléje? Tudod jól, hogy mennyit
                        fecsegnek átöröklésről... gondoltam, az erőt ad majd neki... Azt mondtam,
                        hogy ő a Tigris fia...</p>
                    <p>- Megőrültél?!</p>
                    <p>- Ne kiabálj, Patt! Most már én is bánom. De azt hittem, nem lesz más
                        következménye, mint hogy a fiú erőt érez magában, a vérében... tudod, az
                        átöröklés...</p>
                    <p>- Pokolba az átörökléssel! Ilyent nem szabad csinálni!</p>
                    <p>- Mit tudhattam én?!... A fiú szeme fényleni kezdett. Gondoltam, mégiscsak
                        visszaüti Tom Connort, ha azt hiszi, hogy rettegett ősök természetét
                        örökölte... Nem akartam mást, mint erőt és önbizalmat önteni beléje...</p>
                    <p>- És mi történt? Ó, de bolond voltál Olsen!</p>
                    <p>- Elmeséltem neki a Tigris történetét úgy, ahogy valójában megtörtént... hogy
                        Rower fogta el és Fred Norwich, Jimmy Hall... meg a többiek...</p>
                    <p>- A fiúnak nyomban meg kell tudni az igazat... Hol van?</p>
                    <p>Olsen lehorgasztotta a fejét.</p>
                    <p>- Felelj, te hülye! Hol a fiú?</p>
                    <p>- Késő... Már elnyargalt.</p>
                    <p>- Hová nyargalt?!</p>
                    <p>- Kiszabadítja a Tigrist...</p>
                    <p>- Mi?!</p>
                    <p>- És megöli Rowert meg a többit...</p>
                    <p>Dermedt szünet. Ugráló, sárga petróleumláng árnya remegett a falon és a
                        mennyezeten. Azután a seriff megélénkült.</p>
                    <p>- Hej, Bob! Bob, te ördög, a lovamat...! Mit gondolsz, merre indult? -
                        kérdezte a seriff Olsentől.</p>
                    <p>- Ha úgy van ahogy mondta, akkor Denver felé, ahol az apja ül.</p>
                    <p>- Vagy Folkstonba, Rowert megölni. Azt mondom, Olsen, imádkozz, hogy
                        utolérjük, mielőtt valamit szerencsétlenség történik.</p>
                    <p>- Robin derék, jó lelkű fiú, és nem hiszem, hogy...</p>
                    <p>Egy rémült, vörös hajú leány jött lihegve.</p>
                    <p>- Mr. Patterson... siessen... szörnyűség... Robin agyonlőtte Tom Connort,
                        Bill Hughest és Pete Wyomingot...</p>
                 <milestone unit="endSubChapter" n="2"/>
            </div>
         <div type="chapter">
                <head>AZ ÖRDÖG ELSZABADUL!</head>
          
             <milestone unit="startSubChapter" n="1"/>
                    <p rend="head">1.</p>
                    <p>Tíz óra tájban nyílt az ivó ajtaja, és belépett Robin. Egyenesen a
                        söntéspolchoz ment.</p>
                    <p>Egy másodpercig csend lett. Azután nevettek néhányan. Valaki az asztalra
                        csapott, és károm­kodni kezdett.</p>
                    <p>- Adjon sherryt, Amy - mondta Robin csendesen.</p>
                    <p>- Istenem, Robin, miért jött ismét, hiszen...</p>
                    <p>- Egy korty sherryt akartam inni.</p>
                    <p>Most Tom Connor odalépett hozzá.</p>
                    <p>- Nem mondtam, Robin, hogy ne gyere többé ide?</p>
                    <p>- Mondtad, Tom. De nem rendelkezhetsz velem. Te sem fogadnál szót, ha én
                        tenném, miért teljesíteném a parancsaidat? - felelte csendesen és
                        nyugodtan.</p>
                    <p>- Azért kell teljesítened, mert erősebb vagyok, és elbánok veled, ha rákerül
                        a sor. Érted?... Hordd el magad!</p>
                    <p>- Nem vagy erősebb, mint én, Tom. Eddig még nem verekedtünk. Csak te ütöttél.
                        Ha most ismét erőszakoskodni akarsz, akkor megöllek... - És elfordult tőle.
                        - A sherryt, Amy...</p>
                    <p>Tom visszapenderítette a vállánál fogva.</p>
                    <p>- Te...</p>
                    <p>Tovább nem jutott. Talán ha számít rá, hogy az ellenfele megüti, akkor
                        másképp történik. De nem volt elkészülve ilyesmire.</p>
                    <p>Az ivóban tartózkodók csak azt látták, hogy Robin ökle kilendül, orron,
                        szájon találja Tomot, hogy az egy távolabbi asztal alá bukik.</p>
                    <p>Ez nagyon meglepett mindenkit.</p>
                    <p>Tom előmászott az asztal alól, és rávetette magát Robinra. De ekkor csodát
                        láttak.</p>
                    <p>A “gyáva” eléje ugrott, a két test összecsapott, Tom megingott, és ütés ütés
                        után zuhogott rá, hogy recsegett a feje, míg végül egy rúgás az ajtónak
                        röpítette. Csörömpölve zúdult rá a széttörő üveg... Ronggyá verve
                        szédelgett, egy lépést tett visszafelé, és előrántotta a pisztolyát.</p>
                    <p>A cső vége még a tartóban volt, amikor Robin lövése dörrent, és Tom elcsukló
                        hörgéssel arcra zuhant...</p>
                    <p>A revolver odébbgurult, és koppanva a kocsmapolc lábának ütődött:</p>
                    <p>Néhányan kiáltozva felugráltak.</p>
                    <p>- Állj! - süvített Robin hangja. - Gyalázatos módon belém kötött... Ezt nem
                        tűröm többé! Értitek?! Aki a fegyveréhez nyúl, azt lelövöm...</p>
                    <p>- Ostoba tacskó... - kiáltotta Wyoming, és meglökte a karját, de egy rúgást
                        kapott, hogy elröpült, Bill Hughes kirántotta a pisztolyát. Robin félig
                        elfordult helyzetéből, meglátta, és egy lövéssel leterítette, majd nyomban a
                        másik oldalra lőtt, mert Wyoming is pisztolyt rántott... Azután kiejtette,
                        és sikoltva elzuhant.</p>
                    <p>...Senki sem mozdult.</p>
                    <p>A másodpercek alatt lejátszódó dráma mindenkit megbénított.</p>
                    <p>Fullasztó lőporfüst köde feküdt a nagyrészt romokban heverő helyiségen...</p>
                    <p>Amy kisurrant közben, és rohant a seriffért.</p>
                    <p>- Láttátok, hogy mind a három ember rám támadt, fegyvert fogott... Bántani
                        akartak, mert azt hitték, gyengébb vagyok. Ez gyávaság és aljasság...
                        Jegyezzétek meg: mától fogva mindenki meghal, aki belém köt... Én a Tigris
                        fia vagyok.</p>
                    <p>Elindult, és az ajtóig ment. Senki sem mozdult. Mintha hipnotizálta volna
                        őket ez a jelenet... és különösen az utolsó szó, amit hallottak: “Én a
                        Tigris fia vagyok”...</p>
                    <p>A küszöbről Robin visszafordult:</p>
                    <p>- Nem is jól mondtam, mert Tigris-vér nem válik vízzé! Tehát én a Tigris
                        vagyok.</p>
                    <p>És elment.</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>Sebesen ügettek. A leány mellettük lovagolt. Távol, a kocsma előtt kis
                        csődület látszott az ablakon kiszűrődő fényben. Látszott, ahogy jön Murphy,
                        az orvos, leugrik a lováról, utat nyitnak, és besiet a kistáskájával.</p>
                    <p>- Meghaltak? - kérdezte a seriff rekedten.</p>
                    <p>- Nem tudom... Tom a bal mellkasához... kapott... és úgy dőlt el... mint egy
                        liszteszsák...</p>
                    <p>Patterson bólintott.</p>
                    <p>- Telitalálat a szívbe. Az kész...</p>
                    <p>Olsen megszédült a nyeregben. A seriff elkapta és fogta, amíg
                        lecsúszik...</p>
                    <p>- Bátorság, Olsen... - dörmögte közben, mert sajnálta a barátját: - Még jóra
                        fordulhat minden.</p>
                    <p>- Menj... siess... én nem tudok...</p>
                    <p>Leült az árok szélére, fejét a tenyerébe hajtotta. A lova harapdált az
                        útszéli poros fűből.</p>
                    <p>- Visszajövök érted... Nyugalom, Olsen...</p>
                    <p>Elvágtatott a leánnyal. A kocsma előtt szétrebbentek az emberek. A seriff
                        belépett. Jód- és karbolszag. Véres vatta, gézrongyok... Törött szék,
                        üvegcserép, elgurult edény, feldőlt asztal... Mintha tömegverekedés lett
                        volna...</p>
                    <p>Wyoming már magához tért. Bepólyált karját a nyakába kötve tartotta. Hughes
                        lehunyt szemmel lihegett, a válla körül érte a lövés, a tüdején. A középen
                        mozdulatlanul, halottfehéren, vértócsában Tom. Szétvágott inge helyén kötés
                        púposodik, itt-ott már átvérzett.</p>
                    <p>Murphy doktor az ötödik szíverősítő injekciót adja. Az emberék némán
                        állnak.</p>
                    <p>A seriff először Murphyhoz lép.</p>
                    <p>- Meghal? - Tomra mutat.</p>
                    <p>Az orvos vállat von.</p>
                    <p>- Ha megéri a reggelt, van remény. A szívet súrolta a golyó... Keleten egy
                        nagyvárosban több esélye lenne. Ehhez kórház kell, asszisztencia, sokféle
                        orvosság, műszer.</p>
                    <p>- Valaki sürgönyözzön, hogy a fiút szállítsák be Denverbe...</p>
                    <p>- Nem lehet szállítani.</p>
                    <p>- Hát jöjjön a legjobb denveri sebész, mondd meg, mit hozzon, műszert,
                        orvosságot, asszisztenst.</p>
                    <p>- Az... az annyi pénzbe kerül, hogy...</p>
                    <p>- Olsen mindent fizet. Hughest lehet Denverbe küldeni?</p>
                    <p>- Ha betegszállító autót küldenek és orvos is kíséri...</p>
                    <p>- Azonnal intézkedj, hogy így legyen.</p>
                    <p>Azután Amyhoz fordult.</p>
                    <p>- Ki kezdte a verekedést?</p>
                    <p>- Hát... Robin bejött...</p>
                    <p>Többen is kiáltozni kezdtek:</p>
                    <p>- Gyilkos! Gazember!</p>
                    <p>- Csend! - mondta Patterson. - Szóval bejött Robin?</p>
                    <p>- Igen.</p>
                    <p>- Kihez beszélt?</p>
                    <p>- És italt kért - folytatta Amy.</p>
                    <p>- Azután Tomhoz lépett?</p>
                    <p>- Nem... Tom idejött, és azt mondta... hogy menjen haza...</p>
                    <p>- Úgy. És ti itt eltűrnétek, hogy Tom hazaküldjön benneteket?</p>
                    <p>Dörmögés... Kissé meglepődtek. Az ördög vigye... Ez a seriff egy kígyó
                        nyelvével kérdez... Pedig valamennyien Robinra voltak dühösek.</p>
                    <p>- No és - folytatta Patterson -, Robin erre lelőtte?</p>
                    <p>- Nem. Azt mondta, hogy ne parancsoljon neki... és ne bántsa, mert megöli...
                        Ez eléggé bizonyítja...</p>
                    <p>- A bizonyítás a bíró dolga, hé! Szóval, azt mondta Tomnak, hogy megöli. És
                        utána revolvert rántott?</p>
                    <p>- Nem... ugyanis Robin megvetően elfordult.</p>
                    <p>- És?</p>
                    <p>- És... Tom... megragadta a vállánál, visszarántotta...</p>
                    <p>- Úgy... Erre Robin lelőtte?</p>
                    <p>- Nem... megütötte... Verekedtek... És közben történt...</p>
                    <p>- Micsoda? Robin kivette a revolverét, és lelőtte Tomot, mielőtt az a
                        fegyveréhez nyúlhatott volna?!</p>
                    <p>Csend.</p>
                    <p>- Ez fontos. Ki nyúlt először a fegyverhez. Ez a kérdés... Tessék felelni.
                        Ezt láttátok, és nem hiszem, hogy ilyen ügyben hamisan merészel vallani
                        valaki. Öt évet ülni nem csekélység. Ki nyúlt először a fegyverhez?</p>
                    <p>Hughes nagyon halkan mondta:</p>
                    <p>- Tom.</p>
                    <p>A seriff Hugheshoz fordult:</p>
                    <p>- Amikor rád lőtt, volt fegyver a kezedben?</p>
                    <p>Szünet.</p>
                    <p>- Felelj, Hughes, hallják, amit mondani fogsz.</p>
                    <p>- ...Volt.</p>
                    <p>- És Wyomingra ő húzott először fegyvert?</p>
                    <p>- Nem...</p>
                    <p>- Akkor hát nem értem, mit követett el ez a fiú?</p>
                    <p>Most előállt Bruns.</p>
                    <p>- Nézd, Patterson... Te jóban vagy az öreg Olsennel, ezért mosod fehérre
                        Robint...</p>
                    <p>- Jó. Hát nézzük. Álljon elő az, aki eltűri, hogy rángassák a vállát, és
                        kiparancsolják a kocsmából. Van itt olyan köztetek?</p>
                    <p>Hallgattak.</p>
                    <p>- Álljon elő az, aki nem használ fegyvert, ha revolvert rántanak rá.</p>
                    <p>Senki sem mozdult.</p>
                    <p>- De - kiáltotta most az egyik -, azt mondta, hogy ő a Tigris fia.</p>
                    <p>- Nem hiszem, de ha így is van, itt eddig nem kutatták az apák bűnét annál,
                        aki becsületes volt. Kezdjük el most a múlt felhánytorgatását?... Akinek az
                        apja rabló volt, azt ne tűrjük itt ezután?... Mi? Bruns! Felelj!</p>
                    <p>Bruns mélyen hallgatott. Tudták jól, hogy az apja hírhedt rabló volt
                        valamikor. De végre is régebben nem azért jöttek Nyugatra... Szóval, a többi
                        derék farmer is végeredményben homályos múltú aranyásó, kalandor és egyéb
                        kétes, Nyugatra vetődött ős ivadéka volt.</p>
                    <p>- Látom - folytatta a seriff -, hogy ti az én működésemmel nem vagytok
                        megelégedve. És igazatok van. Elfogtam ugyan háromhetes hajsza után a
                        behavazott Sziklás-hegységen Teddy Barbert, de ártatlan embert nem tudok
                        romlásba vinni. Én nem vagyok Olsen barátja, hanem az igazságé. Tessék...
                        Válasszatok új seriffet.</p>
                    <p>Levette a gomblyukából a csillagot, és ment.</p>
                    <p>Nagy hangzavar támadt. Egy tekintélyes farmer eléje állt.</p>
                    <p>- Megállj, Patt. Senki sem mondta, hogy más seriffet akarunk.</p>
                    <p>- Az ördög vigyen el, ha nincs igaza Pattnak - kiáltotta egy másik.</p>
                    <p>Jól tudták, hogy Patterson mit jelentett a városnak. A jó seriff ritka
                        szerencse. Nagyon nagy baj lehet abból, ha az utódja nem megfelelő.</p>
                    <p>- De még azt is a szemetekbe mondom - kiáltotta a seriff visszafordulva -,
                        hogy ti voltatok az okai a szerencsétlenségnek. Mert itt újabban szokás lett
                        ütni és megalázni azt, akiről tudtátok, hogy nem üt vissza. Én most
                        megpróbálom visszahozni Robint. Mert ez tiszta önvédelem volt eddig, és nem
                        hiszem, hogy képes lenne bűncselekményre...</p>
                    <p>Egy riadt ember ugrott be az ajtón.</p>
                    <p>- Seriff... Siess... Robin agyonlőtte Tex Brandont...</p>
                    <p>Amy ájultan roskadt össze. Tex Brandon az édesapja volt, aki délben a városba
                        lovagolt.</p>
                    <p>Döbbenten álltak.</p>
                    <p>A seriff ismét visszatette a jelvényét.</p>
                    <p>- Fiúk - mondta -, öt perc múlva legyetek itt lovon. Üldözőbe vesszük Robint
                        és elfogjuk. Élve vagy halva.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>Patterson a halotthoz sietett. Ott feküdt nem messze a kocsmától. Ha
                        figyelnek, még a lövést is hallják... Tex Brandont szívén érte a találat,
                        egészen közelről, ez világosan látszott az ingre lerakódott lőporszemcséken.
                        Nyomban meghallhatott, mert aránylag nem hosszú idő telt el a gyilkosság
                        óta, és már hideg volt.</p>
                    <p>- Ki látta?</p>
                    <p>Baggins volt, a prémkereskedő, aki szemközt lakott, az üzlete mögött egy kis
                        szobában.</p>
                    <p>- Mi történt?</p>
                    <p>- Veszekedtek. Éppen az üzletben jártam, hát kinéztem. “Hordd el magad, Robin
                        - kiáltotta Brandon. - Egyszer kidobtalak, amikor a leányomat kérted, azóta
                        tudhatnád, mit tartok rólad. Csak férfiakkal tárgyalok.” Robin feléje
                        rúgtatott, mert lovon ült. Csendes, de fenyegetően lefojtott hangon felelt:
                        “Az más volt, Tex Brandon... azóta itt megváltozott a világ! Jól vigyázz!”
                        Itt a kocsma előtt gyakori a szóváltás, nem érdekelt tovább, bementem a
                        szobába. Egy perc múlva hallottam a lövést. Természetesen máris kirohantam.
                        Robin már nem volt itt. Távoli lódobogás jelezte, hogy alaposan
                        nekiiramodott. Tex pedig így feküdt itt mozdulatla­nul.</p>
                    <p>Közben innen is, onnan is fegyveresek tűntek fel lovon.</p>
                    <p>A seriff megvizsgálta a halottat. Megnézte a sebet, azután egy kézilámpával
                        addig kutatott, amíg megtalálta a golyót. A seriff messze környéken a
                        legelső fegyverszakértők közé tartozott...</p>
                    <p>- Nem kolt... - jegyezte meg egy közelben álló.</p>
                    <p>- Nem... Sokkal vastagabb...</p>
                    <p>Egyre többen álltak körülötte. Most utat nyitottak, szélesen, komoran
                        valakinek, aki száron vezette a lovát, egy hajlott hátú, megtört ember.</p>
                    <p>Jeff Olsen.</p>
                    <p>Patterson végre megállapította a golyóról:</p>
                    <p>- Ezt egy új típusú belga hatlövetűből lőtték ki.</p>
                    <p>Hughes azonnal felkiáltott:</p>
                    <p>- Az egész környéken csak Robinnak volt ilyen pisztolya...</p>
                    <p>Olsen lehorgasztotta a fejét. Ő hozta fél év előtt Sacramentóból a pisztolyt
                        Robinnak...</p>
                    <p>Az emberek most már felszólítást sem várva lóra kaptak.</p>
                    <p>De a seriff még mindég a golyót nézte. Azután odalépett Olsenhez, belekarolt
                        és félrevonta.</p>
                    <p>- Nem kell szólni arról, hogy Robin nem a Tigris fia. Rajta nem segít már, te
                        csak bajba kerülsz...</p>
                    <p>- De ez enyhít... Én vagyok az oka.</p>
                    <p>- Ostobaság! Aki gyilkos, az előbb-utóbb gyilkol. Aki nem az, annak mondhatsz
                        bármit, nem öl embert!</p>
                    <p>- Én vagyok... az oka...</p>
                    <p>- A kocsmában még csak védekezett. Itt már ölt. Ha nem most, előbb-utóbb
                        kiszabadult volna a gyilkos sátán belőle... De akárhogy is, neki már nem
                        használ, hogy így vagy úgy végzi-e... Te meg börtönbe kerülsz, ha kiderül,
                        hogy a meséd idézte elő a szerencsétlenséget... Eredj haza, Olsen, és fogadj
                        szót nekem: hallgass!</p>
                    <p>- Hej, Patt! Mennyi előnyt adsz még a fiúnak?! - rikoltotta egy hang az
                        éjszakában.</p>
                    <p>Lovak topogtak, horkantak türelmetlenül, zörgött rajtuk a szerszám.</p>
                    <p>Olsen némán megszorította Patterson kezét, és lassan imbolyogva
                        elbandukolt.</p>
                    <p>A seriff lóra ült, és az üldöző csapat elvágtatott az éjszakában.</p>
             <milestone unit="endSubChapter" n="3"/>
             
             <milestone unit="startSubChapter" n="4"/>
                    <p rend="head">4.</p>
                    <p>Délre érkeztek vissza... Tajtékzott, gőzölgött minden paripa, és az üldözők
                        szürkén a portól, halálos kimerültséggel, eredmény nélkül érkeztek vissza. A
                        seriff kivételével. Patterson nem adta fel a hajszát, Robin nyomát kutatta
                        továbbra is, ott, ahol eltűnt a szemük elől, egyre halványodva, a kemény
                        talajban, a Mount St. Flower sziklás kanyarai között.</p>
                    <p>A seriff a vacsoráját főzte. Egy holt mederben táborozott. A két magas part
                        megvédte a hegy­ségről fúvó szél ellen.</p>
                    <p>Ha most utolérné a fiút, még segíthetne rajta. A kocsmai lövöldözésért minden
                        nyugati ember felmenti. Még New Yorkban sem ítélhetik el, ott sem bűn, ha
                        valaki lő, amikor fegyvert fognak rá. Hogy agyonlőtte azt a gaz uzsorást...
                        Ez... ez súlyos. Ezért felkötik.</p>
                    <p>De ő, Patterson, tudja az igazságot: a fiúnak őrült módon felkavarták a
                        vérét. Gonosz ember, ha gyilkolni tud. De nem lehet elítélni, csak ha Olsent
                        is törvény elé állítja.</p>
                    <p>Jól látta a fiú nyomát a kövek között is. Olyan szeme volt, mint valami vén
                        indiánnak... De az üldöző csapat előtt úgy tett, mintha ő sem tudná a
                        sziklák között felfedezi a patanyomokat. Pedig az apró törmelékek jelzik a
                        helyet, ahol a ló patája megütötte a követ.</p>
                    <p>Nem akarta, hogy a fiút meglincseljék. Ezért az egy gyilkosságért, amire
                        Olsen őrültsége mentő körülmény, futni hagyja. Megmondja neki az igazat a
                        Tigris fiáról, ad kétszáz dollárt, ami nála van, és fusson a szerencsétlen,
                        keletre.</p>
                    <p>Nem feküdt le. Vacsora után lóra kapott, és sebesen igyekezett Robin után, a
                        sziklában kanyargó ösvényen.</p>
                    <p>Hajnalra, félholtan a fáradtságtól Backford Lane-be ért. Kis helység volt ez
                        a Toronto River partján. Egyetlen főutcáján még nem járt ember. A seriff egy
                        lélekkel sem találkozott útközben...</p>
                    <p>Különös, mert errefelé az emberek előbb kelnek fel, mint a nap, hiszen minden
                        ház egy kis gazdaság, és főidénye ez a hónap a munkának... A seriffre rossz
                        előérzet nehezedett.</p>
                    <p>Végre a vegyeskereskedés előtt megpillantott egy asszonyt, aki sietett.</p>
                    <p>- Jó reggelt - köszönt Patterson. - Hol vannak Backford Lane lakói? -
                        kérdezte féltréfásan.</p>
                    <p>- Úton - felelte az asszony. - Egy gyilkost üldöznek. Az éjszaka érkezett,
                        behatolt Fred Norwich házába, és álmában agyonlőtte az öreget...</p>
                    <p>A seriff torka összeszorult.</p>
                    <p>- Mi?... Hát csak úgy... belovagolhat ide valaki... és meglepi álmában az
                        öreg trappert, mint valami gyereket?</p>
                    <p>- Ettől kitellett... A Tigris fia... Még arra is ideje volt... az áldozat
                        vérével a falra mázolja: “A Tigris fia bosszút állt!” Ugyanis az öreg
                        trapper vezette nyomra valamikor a Tigris üldözőit.</p>
                    <p>- Hogy... jutott be Fred Norwich házába?</p>
                    <p>- Senki sem tudja... Lövés dörrent, a kertész rohant be elsőként a házba, de
                        valaki fejbe csapta, hogy lerogyott... Azután néhányan egy vágtató alakot
                        láttak, de csak másodpercekre.</p>
                    <p>- Mikor történt?</p>
                    <p>- Három óra felé. Még nem volt háromnegyed, de fél már elmúlt.</p>
                    <p>Patterson nagy lélegzetet vett... Azután hirtelen eszébe jutott valami...</p>
                    <p>- Hol a postahivatal?</p>
                    <p>- Ott a kútnál...</p>
                    <p>Megsarkantyúzta a lovát, és a postához vágtatott. Berohant.</p>
                    <p>- Hé... Ki van itt?!</p>
                    <p>Egy álmos szemű fiatalember mászott elő valahonnan.</p>
                    <p>- Na... - Ez volt a köszönés és a felelet.</p>
                    <p>- Sürgönyözz azonnal Torontonba!</p>
                    <p>- Hm... minek, és ki maga... és...</p>
                    <p>- Seriff vagyok, és ha egy másodpercet késel, akkor börtönbe kerülsz!
                        Ostoba!</p>
                    <p>A fiú dörmögve a távíróhoz ült, és jelzett Torontonnak.</p>
                    <p>Patterson diktált:</p>
                    <p>- Kezdd: Jimmy Hallt figyelmeztessék nyomban, stop. A Tigris fia útban van,
                        hogy megölje, stop. Patterson seriff, stop...</p>
                    <p>- Megvan...</p>
                    <p>A seriff megigazította jókora ezüstóráját, és indult. A küszöbön megállt.</p>
                    <p>- Hány óra?</p>
                    <p>- Öt óra húsz - felelte a fiú, és még hozzátett: - De kérem... ki fogja
                        ezt... megfizetni?</p>
                    <p>- Az állam. És...</p>
                    <p>Kattogás.</p>
                    <p>- Mi ez?...</p>
                    <p>- Úgy látszik, válasz - felelte a fiú, és a szalagról olvasta a jelzéseket,
                        ahogy végigfuttatta a kezén: - “Toronton, 5 óra 18 perc, Jimmy Hallt fél óra
                        előtt ismeretlen tettes lelőtte...”</p>
             <milestone unit="endSubChapter" n="4"/>
             
             <milestone unit="startSubChapter" n="5"/>
                    <p rend="head">5.</p>
                    <p>A seriff úgy járt fel és alá, hogy szinte rezgett bele a kis postaépület.</p>
                    <p>A távírdászfiú ásított.</p>
                    <p>- Visszafekhetek, uram? Az éjszaka vendégségben voltam.</p>
                    <p>- Táviratozz!</p>
                    <p>Olyant kiáltott, hogy a fiú rémülten leült a gép mellé.</p>
                    <p>- Folkston... Jack Rower...! Siess!</p>
                    <p>- Folkston... - nézegetett egy füzetet. - Nem találom, uram... Van Foldmon,
                        Force-Mont és Jelweston... Nem lesz jó valamelyik ezek közül?</p>
                    <p>A seriff olyant kiáltott, hogy a fiú megdermedt ijedtében.</p>
                    <p>- Nem!</p>
                    <p>- Akkor... mit tegyek?</p>
                    <p>- Sürgönyözz Baksonwille-be.</p>
                    <p>A fiú máris kopogott.</p>
                    <p>- Azonnal... lovas... küldöncöt indítani - diktálta Patterson. - Folkston...
                        Rower-farmra. Stop. Üzenet... Tigris fia... útban van... stop. Rowert akarja
                        megölni... stop... Eddig... három gyil­kos­sá­got követett el... stop...
                        rendkívüli... elővigyázat... ajánlatos... Patterson seriff.</p>
                    <p>- Kész?</p>
                    <p>- Igen.</p>
                    <p>Máris kirohant és lóra kapott.</p>
                    <p>Amikor a helység határába ért, egy pillanatra megállt.</p>
                    <p>A kormányzó!... Hű!... Ma érkezik körútja során Birkhamba, az ő körzetébe...
                        Annyira mozgásba hozta a váratlan tragédia, hogy elfeledkezett a
                        kormányzóról!</p>
                    <p>Bármennyire szerette volna is tovább követni Robin nyomát, visszafordult, és
                        sebes iramban igyekezett Birkham felé. A kormányzó már bizonyára
                        megérkezett... Szép dolog... A seriff ilyenkor nincs ott a pályaudvaron.</p>
                    <p>Holtra fáradt lovon érkezett meg délután, egyenesen a birkhami őrházhoz, ahol
                        olyan ritkán áll meg vonat, útban az Atlanti- és Csendes-óceán között.</p>
                    <p>Elkésett!</p>
                    <p>Ott állt már a kormányzó különvonata. És sok-sok ember fogta körül.</p>
                    <p>A seriffet bántotta a kötelességmulasztás, bár mentsége volt. Leugrott a
                        lóról, és sietett a szalonkocsihoz.</p>
                    <p>Az emberek utat nyitottak. De a kormányzó vidám, körszakállas arca csak nem
                        tűnt fel. Ott állt a fűtő, a mozdonyvezető, egy titkár, egy kedves fiatal
                        nő... Hunton kormányzó felesége...</p>
                    <p>Patterson odasietett, és mélyen meghajolt.</p>
                    <p>- Bocsánatot kérek, de egy rablógyilkost üldöztem.</p>
                    <p>- Most nem erről van szó, Patt! - mondta Bruns mellette. - A kormányzó nem
                        érkezett meg.</p>
                    <p>- Miért?</p>
                    <p>- Robin, a Tigris elrabolta!</p>
             <milestone unit="endSubChapter" n="5"/>
             
             <milestone unit="startSubChapter" n="6"/>
                    <p rend="head">6.</p>
                    <p>Robin az alagút előtti kanyarban várt. A lovát messzebb egy fához kötötte.
                        Cigarettázott. A nyugodt éjszakában, messze lent a völgyben üldözők
                        nyüzsögtek... Minden idegesség nélkül nézte. Amióta vérében érezte négy
                        rablógeneráció szerencséjét és erejét, azóta semmiféle ingerrel nem hatott
                        rá a kockázat.</p>
                    <p>Ez a sorsa, az öröksége, mint ahogy a farkast ragadozónak, vadnak és
                        kegyetlennek teremtette a természet. Hiába védekezne ellene.</p>
                    <p>Vér nem válik vízzé.</p>
                    <p>A hatalmas, békés, boltozatosnak tűnő, csillagos égre bámult, és hanyatt dőlt
                        a füvön... Millió tücsök ciripelt, és a szelíd suhanás, amellyel olykor a
                        finom alkonyi áramlás átrezgett a fákon, megborzolta a leveleket, hogy
                        emberinek tűnő, halk susogás vibrált Robin felett.</p>
                    <p>A szíve azért nehéz volt, ahogy így felmeredt a boldog, szép nyári égre. Nem
                        is szívén érezte ezt a nyomasztó súlyt, hanem a szíve helyén, ahol mintha
                        egy halott, mozdulatlan kő feküdne most.</p>
                    <p>Tompa dübörgés közeledett.</p>
                    <p>Robin eldobta a cigarettát, és felemelkedett. Lova figyelmeztetően horkant,
                        és kapált néhányat az egyik mellső lábával.</p>
                    <p>- Csendesen, Rimbow... - mondta Robin, és a ló megnyugodott.</p>
                    <p>Nyújtott fütty jelezte, hogy a vonat alagúthoz ér, és sikoltva tapadtak a
                        kerekek a sínhez.</p>
                    <p>A kanyar előtt fékezett a mozdonyvezető.</p>
                    <p>Azután kiragyogott a bokrok mögül a fényszóró... Robin még sohasem ugrott fel
                        vonatra és mégis (úgy érezte), a vérében élő rablóősök gyakorlatával,
                        biztosan kapta el az utolsó kocsi vaslétráját.</p>
                    <p>Fenn volt!</p>
                    <p>Gyorsan kellett cselekedni.</p>
                    <p>Két detektív beszélgetett a folyosón. Az egyik szivarozott.</p>
                    <p>Robin behúzódott a lejárat mellett kiszögellő vasfal mögé. Két revolvert vett
                        a kezébe. Az egyiket csövénél fogva.</p>
                    <p>A detektívek saját fülkéjük előtt álltak. Feljebb nyílt egy ajtó a
                        szalonkocsiba. Itt lesz együtt a kormányzó és a családja.</p>
                    <p>A csövénél fogott revolverrel villámgyorsan főbe sújtotta az egyik
                        detektívet, hogy lerogyott. A másiknak nekiszegezte a jobbjában lövésre kész
                        revolvert.</p>
                    <p>- Fel a kezekkel, mert...</p>
                    <p>A rajtaütés sikerült. A detektív nem tehetett mást: engedelmeskedett.</p>
                    <p>- Adja ide a karperecét...</p>
                    <p>- De én...</p>
                    <p>- Ne próbálkozzék semmivel. A Tigris fia vagyok. Jól tudja, mit várhat.</p>
                    <p>Szó nélkül odaadta a karperecet.</p>
                    <p>A bilincs kettyent. Robin zsebre tette a pisztolyt, elvette mindkét ember
                        fegyverét. Az aléltat is megbilincselte. Összekötözött lábbal, betömött
                        szájjal az egyik fülkébe zárta őket.</p>
                    <p>Azután továbbosont a folyosón.</p>
                    <p>A másik kocsi termes volt. Belátott az átjáró üvegajtaján. A hatalmas, vidám
                        arcú Hunton és a felesége egy civil úr társaságában vacsoráztak.</p>
                    <p>Azután felfedezett még egy személyt. Mégpedig közel. Az átjárófolyosón, az
                        ajtó mellett, ahol Robin állt, egy leány kinézett az ablakon.</p>
                    <p>Jól tudta, hogy Huntonnak egy leánya van. Gyorsan papírra vetett néhány
                        sort... a földre dobta és átugrott a lány mellé a folyosóra, lezárta
                        kívülről a termes kocsiba vezető ajtót...</p>
                    <p>- Mi az?... Mi történt?...</p>
                    <p>Csikorgás, hatalmas lökés... Mindenki elveszíti az egyensúlyát...</p>
                    <p>Robin megrántotta a vészféket!</p>
                    <p>A leány egy revolvert lát az arca előtt.</p>
                    <p>A vonat alig mozog... A vagonajtó kicsapódik, és a támadó leugrik a kocsiról,
                        fél karjával a leányt fogja.</p>
                    <p>Csak most kezd sikoltozni, de a férfi könnyedén felkapja, és fut...</p>
                    <p>Néhány lövés dörren mögöttük...</p>
                    <p>A kormányzó és titkára először egymásra zuhantak, amikor a vészfék működésbe
                        jött... Azután sikolyt hallanak... Az ajtó le van zárva...</p>
                    <p>A titkár a fülkeablakon át két lövést ad le, de Hunton félrecsapja a
                        kezét.</p>
                    <p>- Őrült... A leányt is eltalálhatja...</p>
                    <p>Egy válltaszítással feltörik az ajtót.</p>
                    <p>- Hát ez mi?</p>
                    <p>- Levél!</p>
                    <p>Nagy, fehér lap fekszik a földön. Hunton gyorsan átfutja.</p>
                    <p>A kormányzó szálljon le. A dombtetőn várom. Ha öt percen belül nincs ott,
                        meg­ölöm a lányt. A vonat fusson tovább Birkhamig. Ha útközben megáll, akkor
                        megölöm a leányt és a kormányzót is. A dombtetőről Birkhamig látok.</p>
                    <p>A Tigris</p>
                    <p>- Azonnal... - kezdte a titkár.</p>
                    <p>- Várjon, Smith - mondta a kormányzó: - Először is a feleségemet tegyük fel
                        ide az ülésre.</p>
                    <p>Az asszony közben elájult.</p>
                    <p>- És most?... - kérdezte Smith.</p>
                    <p>- Most pedig megtesszük az egyetlen lehetséges tennivalót.</p>
             <milestone unit="endSubChapter" n="6"/>
            </div>
         <div type="chapter">
                <head>EGY MÁSIK TIGRIS</head>
             
             <milestone unit="startSubChapter" n="1"/>
                    <p rend="head">1.</p>
                    <p>A leány nem sikított, nem is kapálózott. Tűrte, hogy az ismeretlen, aki
                        cserjéken, bokrokon átgázolt, vigye.</p>
                    <p>Az első ijedtség után tisztában volt vele, hogy ellenkezéssel nem mehet
                        semmire. A dombtetőn lábra állt. Az ismeretlen megfogta a csuklóját.</p>
                    <p>- Viselkedjék nyugodtan - figyelmeztette a foglyát.</p>
                    <p>- Mit akar tőlem?</p>
                    <p>- Az apjának levelet hagytam, bizonyára megtalálta.</p>
                    <p>- Mit... mond?... - csodálkozott a leány.</p>
                    <p>Vaksötétben álltak, mozdulatlan fák között.</p>
                    <p>- Levelet írtam Huntonnak - felelte a támadó.</p>
                    <p>- Mit írt?...</p>
                    <p>- Hogy jöjjön ide tárgyalni velem.</p>
                    <p>- És ha nem?</p>
                    <p>- Akkor megölöm magát. Nincs vesztenivalóm.</p>
                    <p>A leány megborzadt a nyugodt, szinte szelíd hangtól, amivel a férfi ezt a
                        lehetőséget közölte.</p>
                    <p>Zaj hallatszott, egy messze sistergő kéményfúvás...</p>
                    <p>- Indul a vonat... - mondta döbbenten a leány.</p>
                    <p>- Igen. Én rendelkeztem úgy, hogy a vonat előremenjen, és ne álljanak meg
                        Birkhamig. Az apjának pedig ide kell most jönni...</p>
                    <p>A leány nevetett.</p>
                    <p>- Mit nevet? - csodálkozott Robin.</p>
                    <p>- A kormányzó nem fog jönni.</p>
                    <p>- Ha a leányáról van szó?</p>
                    <p>- Én nem vagyok a leánya!</p>
                    <p>Robin meghökkent. A vonat tisztán látszott a holdfényes kanyarban.</p>
                    <p>- Most mi lesz?... - kérdezte a leány. - Megöl?</p>
                    <p>Zörgés hallatszott. Robin előrántotta a pisztolyát és várakozóan a hang
                        irányába fordult.</p>
                    <p>Egy tömzsi árny lépett elő a bokrok közül:</p>
                    <p>- Tegye el a revolverét. Nincs fegyver nálam.</p>
                    <p>A kormányzó volt...</p>
                
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>- A vonat, óhaja szerint, tovább megy Birkhamig - mondta Hunton.</p>
                    <p>Robin a leányhoz fordult.</p>
                    <p>- Ön nem mondott igazat, amikor azt állította...</p>
                    <p>- Hogy nem vagyok Mr. Hunton leánya.</p>
                    <p>- Ez igaz. A leányom lefeküdt.</p>
                    <p>- És én csak vendége vagyok a kormányzó úrnak.</p>
                    <p>- De ez nem ok arra, hogy ne tegyek meg mindent önért éppen úgy, mintha a
                        leányom lenne.</p>
                    <p>- Teljesítenie kell a kívánságomat.</p>
                    <p>- Mennyit akar? - kérdezte Hunton. - Figyelmeztetem magát, hogy nem vagyok
                        gazdag.</p>
                    <p>- Nem pénzre van szükségem.</p>
                    <p>- Tehát?...</p>
                    <p>Robin egy pillantást vetett a távolba. Jól látta a vonatot, egy kis
                        emelkedésre kapaszkodott fel a mozdony. A hold most a három embert is
                        megvilágította, ferde szögben, ahogy lejjebb siklott a mennybolton.</p>
                    <p>A kormányzó közben a rablót figyelte. Szomorú, markáns férfifej... értelmes
                        homlok. Ha ez a hideg elszántság nem tenné merevvé a vonásait, senki sem
                        hinné, hogy rabló.</p>
                    <p>A leány is ilyesmit gondolhatott. Leült egy kőre, és úgy nézte Robint.</p>
                    <p>- Maga rabló? - kérdezte Hunton.</p>
                    <p>- Igen.</p>
                    <p>- Miért írta, hogy maga a Tigris?</p>
                    <p>- A fia vagyok.</p>
                    <p>- És mit kíván?</p>
                    <p>- Jogában áll önnek, kormányzó úr, kegyelem útján vagy más módon, szabadon
                        bocsátani egy rabot?</p>
                    <p>- Hm... ez... jogomban áll, de csak nagyon indokolt esetben tehetem meg.</p>
                    <p>- Ne nyúljon a zsebébe, mert lelövöm.</p>
                    <p>- Szivarra akartam gyújtani.</p>
                    <p>Robin pisztolya csövét Hunton homlokának irányítva, kivette a kormányzó
                        zsebéből a szivartárcát, és odaadta a saját gyufáját. Közben úgy
                        helyezkedett, hogy a leányt is szemmel tartotta állandóan.</p>
                    <p>- Üljön oda a kisasszony mellé.</p>
                    <p>Nem beszélt gorombán, csak határozottan és egyetlen felesleges szó nélkül. A
                        kormányzó leült a leány mellé, és hosszút szívott a szivarból. Piros fény
                        parázslott fel az arca előtt.</p>
                    <p>- Szóval, mit kíván?</p>
                    <p>- Huszonnégy órán belül bocsássa szabadon a Tigrist. Én most felmegyek a
                        leánnyal az Öreg Szél szakadékhoz. Onnan beláthatom a két hegyi utat. Ha
                        üldözők közelednek, sokkal előbb észreveszem őket. Most három óra van.
                        Igazítsuk össze az óránkat.</p>
                    <p>- Felesleges - mondta Hunton. - Az enyémen is pont három.</p>
                    <p>- Helyes. Ha holnap éjjel két órára nem érkezik az apám az Öreg Szél
                        szakadékhoz, akkor a túszt megölöm.</p>
                    <p>Egyforma csendes, nyugodt hangon beszélt. A leány egyre nézte a kissé
                        szomorú, merev arcot.</p>
                    <p>A kormányzó idegesen dobolt a térdén az ujjaival.</p>
                    <p>- Ez... lehetetlen...</p>
                    <p>- Meg fogja tenni!</p>
                    <p>- Miért csak most foglalkozik az apja ügyével, hiszen már...</p>
                    <p>- Csak tegnap tudtam meg, hogy a Tigris fia vagyok.</p>
                    <p>Virradt. A csillagok kisebbeknek tűntek, beleolvadtak a derengés szürke
                        árnyalatába.</p>
                    <p>A kormánybiztos soká gondolkozott. Azután felállt.</p>
                    <p>- Ragaszkodik ahhoz, hogy a vendégemet magával vigye?</p>
                    <p>- Igen.</p>
                    <p>- Akkor is, ha szavamat adom rá, hogy megkegyelmezek a Tigrisnek?</p>
                    <p>Robin a távolba nézett. Most már a lapályon futott a vonat, Birkhamhez
                        közel.</p>
                    <p>- Én senkiben sem bízom. A Tigris fiát becsapni nem bűn.</p>
                    <p>A leány közbeszólt.</p>
                    <p>- Ha csakugyan teljesíti, Mr. Hunton, amit ez az ember kíván, akkor hagyjon
                        vele nyugodtan magamra... Nem félek.</p>
                    <p>Robin egykedvűen állt.</p>
                    <p>- És mit fog tenni, ha kiszabadult az apja? - kérdezte Hunton. - Rabló lesz
                        továbbra is?</p>
                    <p>- Mit tehetnék?... Ami az apám és a nagyapám volt. Vér nem válik vízzé.</p>
                    <p>Hallgattak. A madarak már ébredeztek, itt is, ott is csicsergés hallatszott a
                        lombok közül.</p>
                    <p>- Én nem hiszem, hogy magából olyanfajta rabló váljék, mint a Tigrisekből.
                        Ismerte az apját személyesen?</p>
                    <p>- Nem emlékszem rá. Négyéves koromban elszakadtunk egymástól.</p>
                    <p>- Maga nem olyan, mint ő. Nincs az arcvonásaiban kegyetlenség...</p>
                    <p>- Azt a rablóélet vési fel, idővel.</p>
                    <p>- Ha szabadon bocsátom az apját, és tisztességes ember akar lenni, ezt a mai
                        napot leírom a számadásáról.</p>
                    <p>- Ez szép öntől, Mr. Hunton - felelte. - De még számolnom kell valakivel.</p>
                    <p>- Bosszú...?</p>
                    <p>- Igen!... Nekem anyám is volt...</p>
                    <p>Most felfénylett a szeme egy másodpercre, sárgás, furcsa villanással, mert
                        Jack Rowerre gondolt, aki rátört a szüleire, akkor...</p>
                    <p>- Lehet - mondta a kormányzó -, hogy tévedtem, és maga csakugyan méltó
                        utód.</p>
                    <p>A reggelben nedvesen csillogtak a fűszálak, és rózsaszínű sugárzással az ég
                        alján bejelentette érkezését a nap...</p>
                    <p>A kormányzó lassan lement a dombról. És a leány ott maradt Robinnal.</p>
                    <p>- Önnek mi a neve? - kérdezte a rabló.</p>
                    <p>- Molly Rower vagyok, Jack Rower folkstoni farmer leánya.</p>
                    <p>Rower!</p>
                    <p>Mintha mellbe csapták volna.</p>
                    <p>- Ön... Rower... leánya?</p>
                    <p>- Igen. Ismeri az apámat?</p>
                    <p>- Hallottam... már róla...</p>
                    <p>A leány semmit sem tudott arról, hogy Rower fogta el a Tigrist. Különben nem
                        mondta volna mindezt ilyen nyugodtan, ez világos volt Robin előtt.</p>
                    <p>Azt látta Molly, hogy a férfi arca lassan szürke és merev lesz, mint a kő. De
                        hogy mi okozza ezt a felindulást, arról sejtelme sem volt.</p>
                    <p>- Most elmegyünk innen - szólalt meg Robin szinte suttogva. - Lehet, hogy
                        üldözni fognak...</p>
                    <p>- Senki sem fogja üldözni - felelte Molly Rower. - A kormányzó a világ
                        legjellemesebb embere.</p>
                    <p>Robin nem felelt, csak a kezével intett, és félreállt az ösvényről, jelezve a
                        leánynak, hogy induljon. Szótlanul mentek, elől Molly, mögötte a férfi.
                        Amikor odaértek, ahol Rimbow várakozott csendesen a fák között, Robin
                        megszólalt:</p>
                    <p>- Üljön fel a lóra és ügessen lassan előttem. Ne próbáljon menekülni. Ha
                        egyet füttyentek, Rimbow megfordul és hozzám siet.</p>
                    <p>...Szép téli, napsugaras reggel volt, és a két szótlan utas lassan haladt a
                        hegyek felé.</p>
             <milestone unit="endSubChapter" n="2"/>
            </div>
         <div type="chapter">
                <head>AZ ÖREG SZÉL SZAKADÉKNÁL</head>
                <p>Az örökös hó felhőkbe vezető régiói felől friss, jeges ízű szellő fújdogált. Az
                    Öreg Szél szakadék körül fenyőfák és zöld bozótok dús sora nőtte be a csúcsot.
                    Innen két ösvény vezetett a völgybe. Egyik keleti irányba, a vasút mentén húzódó
                    helységek felé, egészen a Chinto-folyóig; ez volt a szélesebb, a másik
                    elhanyagolt, keskeny csapás, a nyugati lejtőn kanyaradott, elhagyatott, vad,
                    terméketlen lapályra, a Bölények földjére, ahol valamikor egy indián departeman
                    volt, államilag védett terület, a leigázott komancsok és sziúk számára. De a
                    bölények kihaltak lassacskán, és az indiánokat is átköltöztették délebbre, az
                    elátkozott Bölények földjéről.</p>
                <p>E két ösvényen kívül az Öreg Szél szakadék megközelíthetetlen volt. Ormótlan,
                    bazalt kiugrói húszméteres sima falakkal folytatódtak a hegy lábáig.</p>
                <p>Egy menedékházszerű viskó állt a szakadék mellett, vadászok, seriffek, de
                    legsűrűbben rablók tanyáztak itt, átutazóban. Molly egy hosszú padon ült, és
                    nézte a fiút, aki tüzet gyújtott, és vizet tett fel egy lábasban.</p>
                <p>A nap már rézsút hajolt az égen, közeledett az alkony. Összesen tíz szót sem
                    beszélt hozzá Robin, amióta elindultak Birkham környékéről.</p>
                <p>Délben szalonnát sütött kettőjüknek, azután egy zsákból szénát szórt a széles
                    fapadra és leterítette pokróccal.</p>
                <p>- Ha fáradt és pihenni akar, kimegyek a kunyhó elé.</p>
                <p>- Köszönöm. Nem vagyok fáradt.</p>
                <p>Ezt körülbelül fél négykor kérdezte, és azóta nem szólt. Fél hat lehetett, amikor
                    feltette a vizet.</p>
                <p>- Pirítsak kenyeret a kávéhoz?</p>
                <p>- Köszönöm... Nekem mindegy, én nem vagyok éhes.</p>
                <p>- Úgy hallom, hogy Keleten ilyenkor is villásreggeliznek.</p>
                <p>- Uzsonnáznak. Errefelé nem esznek délután?</p>
                <p>- Nem. - És minden tréfás hangsúly nélkül hozzátette: - Legfeljebb isznak.</p>
                <p>Molly nevetett. A férfit ez meglepte és felnézett. Azután kávét szórt a gőzölgő
                    vízbe.</p>
                <p>A leány is csodálkozott magában. Adva van egy fiatalember. Ijesztően nyugodt,
                    komor és elszánt. Valami rettegett Tigris nevű rabló nevét viseli. Megkötöz két
                    titkosrendőrt, feltartja az expresszt, elrabol egy nőt, terrorizál egy
                    kormányzót...</p>
                <p>Azután kávét főz a rabnak, mert úgy hallotta, hogy Keleten ilyenkor is
                    étkeznek.</p>
                <p>- Tessék...</p>
                <p>- Köszönöm...</p>
                <p>Ott állt előtte a gőzölgő ital és néhány pirított kenyérszelet.</p>
                <p>- Ha már ennyire udvarias a foglyához, akkor kérem, hogy uzsonnázzék maga is.
                    Keleten a délutáni kávét ritkán issza egyedül az ember.</p>
                <p>És helyett mutatott... maga mellett a padon.</p>
                <p>- Nem iszom kávét - felelte röviden, és az ablakhoz ment. Lenézett a lejtő felé.
                    Azután kitekintett az ajtón, ahonnan a másik ösvény látszott.</p>
                <p>Molly nem vette le a szemét Robinról. Valamit nem értett. Miért barátságtalan
                    vele a férfi? Ő itt csak túsz.</p>
                <p>Miért nem ül le melléje? Miért nem iszik kávét vele? Miért húzódik el a
                    közeléből, komoran, ridegen, barátságtalanul?</p>
                <p>Nem udvariatlan, sőt inkább jól neveltnek látszik olykor. Nem is bánik rosszul
                    vele. Gondoskodik mindenről, szinte tapintatos...</p>
                <p>De rideg. Barátságtalan.</p>
                <p>Mintha gyűlölné. Most az ösvényt nézi, szomorú, mozdulatlan pillantással, és az
                    arca...</p>
                <p>Mint a kő!</p>
                <p>Akkor látta ilyennek, amikor ott álltak a vonat közelében, és a kormányzóval
                    tárgyalt.</p>
                <p>- Mr... Mr... Tigris... - mondta, és elpirult, mert érezte, hogy ez nevetségesen
                    hangzik. Maga dühös rám valamiért?</p>
                <p>- Nem.</p>
                <p>És az ösvényt nézte ismét, azután lesöpörte a tűzhely kövéről a hamut, és
                    megtörölte a lábast.</p>
                <p>A lány újra megszólalt.</p>
                <p>- Szeretne sok pénzt összerabolni?</p>
                <p>A kérdés olyan naiv és gyerekes volt, hogy Robin bizonyára elneveti magát, ha nem
                    fekszik az a jégdarab a mellkasában, amely Jeff Olsen elbeszélése óta dermeszti
                    belülről.</p>
                <p>- Nem akarok sok pénzt.</p>
                <p>- Hát akkor miért rabló?</p>
                <p>- Annak születtem.</p>
                <p>A nap leszállt, és parázsszínű sugarakkal vonult ki a kunyhóból. Hosszú árnyak
                    lopakodtak elő minden sarokból, és egyre nyúltak, ahogy mind lejjebb süllyedt a
                    nap.</p>
                <p>- Ha... kiszabadul az apja, akkor... rabolni mennek?</p>
                <p>- Nem. Bosszút állni! Az apámat elárulta valaki. Annak az embernek meg kell
                    halni.</p>
                <p>Molly elgondolkozva játszott egy kenyérmorzsával.</p>
                <p>- Hát... ha valaki rendőrkézre juttat egy rablót, az nem érdemel halált.</p>
                <p>- Nem rablót juttatott rendőrkézre, hanem valakit, aki rabló volt, de megjavult.
                    A Tigris akkor már régen nem követett el bűnt. Dolgozott. A feleségének és a
                    gyermekének élt.</p>
                <p>- Akkor... csakugyan nem tette helyesen az az illető, hogy rendőrkézre
                    juttatta...</p>
                <p>Robin nem felelt. Kifejezéstelen arccal nézte a leányt. Azután újra a keleti
                    ösvény felé fordult. A mélyvörös sugarak a nyitott ajtón keresztül
                    megvilágították az arcát, a homlokát, és ez a fény elvette a vonások
                    keménységét. Csak szomorúnak látszott. Nagyon szomorúnak.</p>
                <p>“Milyen szép férfi”, gondolta Molly. De nem erőszakolta a beszélgetést.
                    Véletlenül azonban Robin szólalt meg.</p>
                <p>- Hová készül most, Miss Rower?</p>
                <p>- Az apámhoz. Folkstonban gazdálkodik. Mindössze kétszer voltam ott az elmúlt
                    tizenöt évben... - Miután hiába várta, hogy a férfi valamit megjegyezzen erre,
                    folytatta: - Intézetben neveltetett az apám. Karácsonykor mindig New Yorkban
                    jött, és együtt voltunk. Öt év előtt először voltam otthon látogatóban, és akkor
                    valami verekedés, lövöldözés kezdődött... Nagyon vad vidék Folkston. Messze van
                    minden nagyobb várostól, és az emberek is sokkal elszán­tabbak arrafelé.</p>
                <p>Derűsen, gondtalanul csevegett, és vidám, diákos arca olyan ártatlan, barátságos
                    kifejezéssel fordult a férfi felé, hogy Robin nem állta a tekintetét, és a nap
                    helyén szétfolyó ibolyaszínű fénymaradványokat nézte mereven a szemközti
                    felhőgalléros csúcsok felett.</p>
                <p>- Most sem akarta apa, hogy jöjjek. De már vágyódtam utána, és karácsony olyan
                    messze van... Mi nagyon szeretjük egymást.</p>
                <p>Robin ismét feléje fordult.</p>
                <p>- Miss Rower, azt hiszem, okosabban tenné, ha visszamenne New Yorkba.</p>
                <p>Annyira meglepődött, hogy nem bírt felelni.</p>
                <p>- Folkston környékén... úgy hallottam, félelmetes események fognak lejátszódni
                    rövidesen.</p>
                <p>Molly megijedt?</p>
                <p>- Ezt komolyan mondja?</p>
                <p>- Biztosan tudom, hogy így lesz.</p>
                <p>- A duzzasztó miatt?...</p>
                <p>- Mi?...</p>
                <p>Nem értette, amit a leány mondott.</p>
                <p>- Hát nem tudja, miért lesz ez a félelmetes valami? - kérdezte felelet helyett
                    Robint.</p>
                <p>- Nem tudok... közelebbit, de jó lenne, ha visszafordulna.</p>
                <p>- Ha apát veszély fenyegeti, visszaforduljak? Ezt nem gondolja komolyan.</p>
                <p>Hallgattak. Az égen már feltűnt néhány korai csillag. A fiatalember a táskájában
                    kutatott valami után.</p>
                <p>- Nincs semmi nálam, amivel világíthatnánk... - mondta azután.</p>
                <p>- Nem félek a sötétben...</p>
                <p>Már csak árnyvonalakban látták egymást.</p>
                <p>- Bizonyára a zsilip miatt lesz felfordulás.</p>
                <p>- Miféle zsilip?</p>
                <p>- Apa szeretné Folkston vidékét közelebb hozni a világhoz. Villanyvilágítást
                    akar, és ehhez energia­forrás kell. Ezért egy duzzasztógátat épít a folyóra...
                    De senki sem akarja... Furcsa emberek élnek ott... Féltik a legelőket...</p>
                <p>Robin nem is figyelt oda. Az ösvény felé nézett. Szerette volna, ha már itt lenne
                    az apja...</p>
                <p>Idegenszerű, furcsa, fájdalmas érzés fogta el.</p>
                <p>A Tigrist várja.</p>
                <p>Az apját!</p>
                <p>A leány megérezte, hogy Robin mire gondolhat, mert az a könnyedség, amellyel
                    helyzetét felfogta lassanként elmúlt. Koromsötét volt a kunyhó belsejében, és az
                    esti páráktól átnedvesedő fenyőgerendák szaga ránehezedett a levegőre.</p>
                <p>Mégiscsak egy “vademberrel” volt itt együtt a sötétben.</p>
                <p>- Már... itt lehetne? - kérdezte halkan.</p>
                <p>- Már több mint két órája - hallatszott a láthatatlan útitárs hangja valóban
                    valahonnan a sötétből, keményen.</p>
                <p>Soká hallgattak.</p>
                <p>- Akar vacsorázni?</p>
                <p>- Ne... em - felelte Molly csendben.</p>
                <p>Gyufa sercent, és egy cigaretta parazsa látszott, azután, ahogy időnként
                    felfénylett.</p>
                <p>- Megetetem Rimbow-t.</p>
                <p>Robin kiment.</p>
                <p>A leány most még jobban félt. A hegyi kunyhó halk neszei, rágcsálói ijesztővé
                    tették a sötétséget.</p>
                <p>Az ablakon át látszott a holdtalan szürkészöld éji táj, a felhőgalléros, örök
                    hóval fedett csúcsok és néhány csodálatosan fényes csillag a hegyóriások
                    kristályos légkörén át.</p>
                <p>Reccsen a küszöb. Robin visszatért. Leült valahol a földre.</p>
                <p>- És... és ha nem érkezik meg... az apja... két órára?</p>
                <p>- Várunk háromig...</p>
                <p>Hallgattak. Nehezen jött ki a szó a torkából, amikor ismét megszólalt.</p>
                <p>- És ha háromig sem jön?... Ha nem jön egyáltalán?</p>
                <p>Csend.</p>
                <p>- Megöl?</p>
                <p>Robin nem felelt. Nem tudott felelni. Ő is feltette magának a kérdést: mi lesz,
                    ha a kormányzó nem áll szavának? Megölné Rower leányát?</p>
                <p>Megtehetné. Rower rászolgált a bosszúra!</p>
                <p>- Miért... nem... felel?... Megöl, ha a kormányzó nem teljesíti a kívánságát?</p>
                <p>Finom, fehér sugárszálak hullottak be az ablakon. Jött a hold... A távoli csúcsok
                    átlátszó párakoronái mögül.</p>
                <p>A furcsa szagú kunyhó belsejében halvány derengéssel oszlott a sötétség. A leány
                    már látható volt, Robint még eltakarta a homály.</p>
                <p>- Nem fogom megölni - felelte végül határozottan. - Elviszem magammal, és a
                    foglyom lesz, míg nem teljesítik a feltételt.</p>
                <p>A leány megkönnyebbülten sóhajtott.</p>
                <p>- Miért mondta Huntonnak, hogy megöl?</p>
                <p>- Azt hittem... képes leszek rá.</p>
                <p>- Nem lehetséges, hogy más feltevéséről is kiderülhet ilyesmi? Talán mégsem
                    örökölte a Tigris természetét?</p>
                <p>- Az apámról sem hallottam, hogy asszonyokat gyilkolt volna.</p>
                <p>- És... Hová fog vinni?</p>
                <p>Robin nem felelt. Az ösvényt nézte a nyitott ablakon keresztül. Izzó fehér fény
                    világította meg a szerpentint, végig messze a völgybe nyúló hágóig.</p>
                <p>A leány elaludt. A friss hegyi levegő, a szokatlanul hosszú út, amit lóháton
                    kocogott végig, kimerítették.</p>
                <p>Homloka az asztalhoz koccant, úgy maradt, és mély álomba merült. Zűrzavaros,
                    szaggatott képek nyomasztották... Lovon vágtatott... üldözték...
                    revolverlövések... Az apja kiabált izgatott cowboyokkal... Készen állt a zsilip,
                    és Robin lelőtt valakit, aki ott feküdt a kiszáradt mederben...</p>
                <p>Rémülten ugrott fel. Valaki megérintette. Már virradt, a kunyhóban világos
                    volt.</p>
                <p>Robin állt mellette.</p>
                <p>- Megszabadult, Miss Rower. Hozzák az apámat.</p>
                <p>...A közeli kanyarban egy ember tűnt fel, aki az Öreg Szél szakadékhoz
                    igyekezett, és egy katona elmaradt mögötte.</p>
                <p>A vén Tigris kiszabadult!</p>
                <p> </p>
            </div>
         <div type="chapter">
                <head>A KÉT TIGRIS ÚTRA KEL</head>
             
             <milestone unit="startSubChapter" n="1"/>
                    <p rend="head">1.</p>
                    <p>A kormányzó igen rövid ideig tartózkodott Birkhamben. Az üldöző csapat, amely
                        a seriff vezetésével az eltűnt kormányzó nyomát kutatta, az út kezdetén
                        találkozott Huntonnal.</p>
                    <p>Örömmel fogták körül, de a kormányzó nem hagyott időt ünneplésre:</p>
                    <p>- Valaki nyargaljon előre, hogy a vonat álljon készen. Visszautazunk
                        Denverbe, azonnal!</p>
                    <p>A kormányzó a felajánlott lovon, kissé távolabb a többiektől, a seriff
                        társaságában ügetett Birkham felé.</p>
                    <p>- Egy veszett fickó megállította a vonatot, és elrabolta a társaságunkban
                        utazó hölgyet.</p>
                    <p>- Sajnos, nem fogtam el. Az ő üldözéséről tértem vissza, amikor befutott a
                        vonat.</p>
                    <p>- Mit tud erről a fiatalemberről? Csakugyan a Tigris fia?</p>
                    <p>Patterson nagyon nyelt. Most kellene elmondania, hogy Jeff Olsen ostobasága
                        idézte elő a katasztrófát.</p>
                    <p>- Ez... nem bizonyos... Itt élt eddig Birkhamben, szelíd, sőt gyáva
                        fiatalembernek hitték... És most egyszerre...</p>
                    <p>- Hogy került Birkhambe?</p>
                    <p>- Egy Jefferson Olsen nevű farmer hozta magával. Nevelt fia ennek az
                        Olsennek. Tegnap este kezdődtek Robin szörnyűségei, és szégyenében,
                        bánatában az öreg Jeff elutazott Keletre. Orvoshoz kellett menni a
                        szívével.</p>
                    <p>Ez Patterson ötlete volt. Amikor meghallotta, hogy mi történt a kormányzó
                        vonatával, néhány sort írt Olsennek és a néger szolga elvitte:</p>
                    <p>Azonnal utazz el, és legalább két hónapig maradj távol Birkhamtől! A fiú
                        végzetes ostobaságot követett el. Megteszem érte, ami tőlem telik, de nincs
                        sok remény. Ha bajba kerülsz, azzal nem segítesz rajta. Indulj
                        nyomban!!!</p>
                    <p>Patt</p>
                    <p>Az egyik cseléd átvette a levelet. Olsen másnap eltűnt Birkhamből.</p>
                    <p>A kormányzó csak röviden érdeklődött az előző nap eseményei felől, és azonnal
                        beszállt családjával együtt a szalonkocsiba. A kis vonat teljes sebességgel
                        indult vissza Keletre. Patterson közölte Birkham lakóival, hogy Robin
                        üldözésére indul, lehet, hogy soká elmarad, Pete Hall fogja
                        helyettesíteni...</p>
                    <p>Másnap délelőttig huszonkét mérföldet tett meg egyfolytában. Az első
                        kocsmában, ahol megpihent, a Denverből érkező reggeli lapokban óriási
                        betűkkel ezt a hírt olvasta:</p>
                    <p>“AZ ÉLETFOGYTIGLANI RABSÁGRA ÍTÉLT TIGRIS ELSZÖKÖTT A BÖRTÖNBŐL!</p>
                    <p>Apa és fiú együtt indulnak újabb gaztettek elkövetésére. Tízezer dollár
                        jutalom annak, aki élve vagy halva kézre keríti őket!”</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>A kormányzó dolgozószobájában egy őszbe csavarodó, harcsabajuszú, ember ült
                        szemben Hunton íróasztalával.</p>
                    <p>A vállas, zömök, ötven év körüli egyén jó állapotbán levő, de igen gyűrött
                        ruhát viselt. Mintha ez az öltöny hosszabb ideje raktárban hevert volna,
                        mielőtt ismét felvették.</p>
                    <p>- Maga két hét múlva szabadulna csak, Barker, de olyan rendes magaviseletű
                        rab volt, hogy már ma elbocsátották.</p>
                    <p>- Nagyon hálás vagyok.</p>
                    <p>- Nemcsak az a szándék vezetett, hogy megjutalmazzam. Nekem szükségem van
                        önre.</p>
                    <p>- Ez esetben számíthat rám, Mr. Hunton.</p>
                    <p>- Olyan szívességet kérek, ami önt is gazdaggá teszi.</p>
                    <p>- Ez esetben minden áldozatot meghozok.</p>
                    <p>- Rendben van. Maga, Barker, most fillér nélkül szabadul és nagyzoló, úri
                        életet kedvelő ember.</p>
                    <p>- Mit csináljak? Így születtem - felelte sóhajtva.</p>
                    <p>- Ha új szélhámosságot követ el, nem kerül ki többé a börtönből. Ezzel
                        tisztában van, azt hiszem.</p>
                    <p>- Nagyjából. - Barker sóhajtott. - De hát élni kell valamiből. Mint színészt,
                        nem méltányolnak eléggé.</p>
                    <p>- Hát most ajánlok egy szerepet, amiért olyan jutalmat kap, hogy végleg a
                        tisztességes életre adhatja magát.</p>
                    <p>- Ez igazán csábító ajánlat.</p>
                    <p>- Maga külsőleg bizonyos fokig hasonlít egy régóta raboskodó híres
                        banditára.</p>
                    <p>- Hm... Nem valami hízelgő... Fiatal színész koromban főhercegeket
                        alakítottam.</p>
                    <p>- Az a bizonyos rabló, akire különösen lapos pillantású szemével és
                        harcsabajuszával emlékez­tet, nem mindennapi ember.</p>
                    <p>- Ezt gondoltam - felelte Barker, és elégedetten tapogatta vastag bajusza
                        egyik szárát.</p>
                    <p>- A Tigrisről van szó.</p>
                    <p>Barker felemelkedett. Ijedtében nyitva maradt a szája, és csak némi késéssel
                        kérdezte:</p>
                    <p>- Micsoda?... Egy állatot kell alakítani?</p>
                    <p>- A Tigris egy igen híres bandita népies neve.</p>
                    <p>- Értem. Olyasmi, mint Oroszlánszívű Richárd egy drámában.</p>
                    <p>- Mondjuk. Magának meg kell jelennie valahol ma éjjel két órára - sóhajtott
                        Hunton -, mint a Tigris. A feladata az, hogy megtévesszen egy fiatalembert,
                        aki a Tigris fia, de négyéves kora óta nem látta az apját.</p>
                    <p>- Hasonlót már játszottam, a “Windsori órásban”, ahol mint főherceg térek
                        vissza...</p>
                    <p>- Annál jobb. Ön meggyőzi ezt a fiatalembert, hogy nem akar többé rabló
                        lenni, őt is lebeszéli arról, hogy gazember legyen...</p>
                    <p>- Az ilyesmi jambusokban szép csak igazán.</p>
                    <p>- Lehet, de ön lesz szíves prózában beszélni majd. Elhiteti a fiúval, hogy
                        maga az apja, azután elbúcsúzik tőle azzal, hogy ön megveti a rablást, a
                        vért és a gaztetteket.</p>
                    <p>- Ennyi az egész?</p>
                    <p>Hunton összevont szemöldökkel gondolkozott.</p>
                    <p>- Volna még valami... - mondta csendben, és dobolt az íróasztalon. - Mit
                        szólna ahhoz, ha várat­lanul tízezer dollárhoz jutna... Ugyanis annyi lesz
                        kitűzve annak, aki kézre keríti a fiút és az apját...</p>
                    <p>- Kérem, én vállalkozom arra, hogy kézre kerítsem saját magamat... De
                        verekedni nem tudok.</p>
                    <p>- Mindegy, hogy miképpen teszi ártalmatlanná! Itt egy fenevadról van szó, aki
                        nyílt utcán lelőtte Brikham vendéglősét, aki ártatlan embert ölt, és további
                        gyilkosságok sorozatára készül. Az ilyen embert... bárhogyan is, de meg kell
                        ölni. Az emberiség érdekében jobb, ha elpusztul.</p>
                    <p>Nagy szünet következett.</p>
                    <p>- Én egyenes, igazságos ember vagyok, Barker... - mondta végre csendben a
                        kormányzó. - De ha ezt az alkalmat elszalasztom, ismét egy Tigris teszi
                        pokollá békés farmereim életét... Maga most a közelébe férkőzhet! Egy túsz
                        van nála az Öreg Szél szakadéknál, akiért cserébe az apját követelte.
                        Magáért megkapjuk a túszt...</p>
                    <p>- De kérem... én mint művész, később mint szélhámos, majd mint rab,
                        megszoktam a kényelmes életet. Most ott a szakadéknál, szabad ég
                        alatt...</p>
                    <p>- Van ott egy menedékház!</p>
                    <p>- Tiszta?... Mert én nem bírom a szennyet.</p>
                    <p>- Tiszta hely... - mondta hidegen Hunton.</p>
                    <p>- És milyenek az ágyak? Én nem tudok rossz ágyban hálni.</p>
                    <p>- Hát... Jó ágyak vannak... - felelte kissé halkan Hunton.</p>
                    <p>- Friss huzat?</p>
                    <p>- Friss... - hagyta rá bizonytalanul. - Gondolja meg: tízezer dollár...</p>
                    <p>- Szép pénz egy vidéki fellépésért... De ha a fiú látja, hogy... milyen
                        ügyetlen vagyok...</p>
                    <p>- Akkor sem szólhat. A Tigris tizenhat éves börtönbüntetés után, öregen, nem
                        lehet valami ügyes cowboy...</p>
                    <p>- Ehhez a szerephez meglehetősen életerős vagyok. Hány évesnek tart kormányzó
                        úr, úgy ránézésre?</p>
                    <p>- Legfeljebb ötvenkettőnek.</p>
                    <p>- Na ugye! És mindössze ötvenegy vagyok. Ha nem untatom vele, úgy közlöm,
                        hogy rövidesen megnősülök.</p>
                    <p>- Fogadja szerencsekívánataimat. Lovagolni tud?</p>
                    <p>- Kitűnően. Természetesen nyugodt, hajlott korú paripán. Lovagolni és vívni
                        megtanítottak a színiiskolában.</p>
                    <p>- Hm... és rövidvágtában nem megy?...</p>
                    <p>- Közvetlenül a rövidvágta oktatása előtt otthagytam a színiiskolát, és
                        Dakotába szerződtem. Sajnos, csak az első siheder szerepkörre, de
                        később...</p>
                    <p>- Majd máskor elmeséli ezt, Mr. Barker. Most sietnünk kell, hogy ön elérje
                        idejében az Öreg Szél szakadékot.</p>
                    <p>- Micsoda ötlet! Nem lehetett volna itt lent, egy kávéházban találkozni?
                        Igazán ügyetlen...</p>
                    <p>A kormányzó sóhajtott.</p>
                    <p>- Kétségbeejtő, hogy éppen ön hasonlít az én emberemre... Most mindent
                        elmondok, Barker. Megfelelő cowboyruhát szerez, gyűröttet, kopottat, amely
                        látszólag sokáig feküdt az állami raktárban. Szóval...</p>
                    <p>- Szóval szörnyű. Mert ahogy itt a ruhákkal bánnak... - és végignézett
                        önmagán. - Ez egy húszdolláros ruha, összesen kétszer volt rajtam, és
                        mindössze öt évet ültem...</p>
                    <p>A kormányzó türelmetlenül csapott az asztalra.</p>
                    <p>- Hát most már vége legyen ennek!</p>
                    <p>- Én is azt mondom. Moly elleni megóvást a fegyencek ruháinak. Ez a zakó
                        ártatlanul bűnhődött, fazonja az égre kiált.</p>
                    <p>A kormányzó úgy érezte, hogy vállalkozása csődöt mond saját idegein. Nem
                        bírta már.</p>
                    <p>- Most ne szóljon közbe egy szót sem. Ön négy katona kíséretében gépkocsin
                        elmegy a Vár-hegyig...</p>
                    <p>- Szép környék, egyszer egy vándorcirkusznál énekeltem Warwichban.</p>
                    <p>- Igen? Kedves... Szóval, ön gyalog megy tovább.</p>
                    <p>- Warwichba? Jól ismerem az utat...</p>
                    <p>Hunton egy ötkilós levélnehezítővel játszott, és egészen sápadt volt:</p>
                    <p>- Nem Warwich az a hely...</p>
                    <p>- De bocsánat! Csak tudom, hogy hol énekeltem...</p>
                    <p>- De most nem oda megy - suttogta könyörögve Hunton. - Most felmegy gyalog az
                        Öreg Szél szakadékig.</p>
                    <p>- Nem lehetne autón?</p>
                    <p>- Az ösvény nem alkalmas gépkocsi számára...</p>
                    <p>- Akkor vigyünk egy motorkerékpárt, és azon folytatnám az utat...</p>
                    <p>Hunton verejtékező homlokát törölte...</p>
                    <p>- Mr. Barker... Öreg, vadnyugati haramiák lehetnek hülyék és ügyetlenek, de
                        mégsem közlekednek motorkerékpáron...</p>
                    <p>- A fegyházban kitanítják az embert zacskókészítésre, szobafestésre, miért
                        nem lehetett az öreg állatszerű rabló kényszermunkája a motorozás...</p>
                    <p>- Gazember! Azonnal hallgasson! - kiáltotta tele torokból Hunton, és az
                        asztalra csapott...</p>
                    <p>- De kérem - hebegte Barker. Ön kimerült a sok munkától... Szedjen vasat,
                        mert a vérszegény­ség...</p>
                    <p>Rémülten elhallgatott, mivel a kormányzó a revolveréhez nyúlt.</p>
                    <p>- Most elmondom nagyjából a Tigris élettörténetét. Alaposan a fiú sem ismeri.
                        A Tigris elrabolta egy Hiller nevű szenátor leányát, és tisztességes életet
                        élt vele Kaliforniában...</p>
                    <p>- Hol mindig kék a mennybolt... - jegyezte meg dallamosan.</p>
                    <p>- Egy Rower nevű farmer és még néhányan elfogták, azóta egyszer kiszabadult,
                        hogy bosszút álljon Roweren, de ismét elfogták. Felesége meghalt, gyermekét
                        Hiller egy barátja nevelte. Nagyjából ennyit.</p>
                    <p>- Egyszerű dolog. Elraboltam egy Rower nevű szenátor felesé...</p>
                    <p>- Ember! Írja fel az adatokat! Nem játssza majd jól ezt a szerepet...</p>
                    <p>- Hát kérem, súgó nélkül minden szerep nehéz.</p>
                    <p>A kormányzó felírta egy papírra az adatokat, és Barker a kabátzsebébe
                        tette.</p>
                    <p>- Most szerezze be a holmit, és jelentkezzen egy óra múlva a katonákat vezető
                        altisztnél, itt a kapuban.</p>
                    <p>Egy óra múlva megjelent Barker, a “Bánya réme” című darabból felelevenített
                        külsővel, és odaszólt a várakozó altisztnek:</p>
                    <p>- Előre! Két órára Warwichban kell lennünk.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>Némi késéssel érkeztek, mert miután kiszálltak az autóból, Barker az első
                        fordulón túl leült pihenni.</p>
                    <p>- Nem bírom...</p>
                    <p>- Hiszen tíz perce sem megyünk még!</p>
                    <p>- De ilyen meredeken... Pihennem kell...</p>
                    <p>Később rémülten kapott a zsebéhez.</p>
                    <p>- Vissza. Azonnal!</p>
                    <p>- Megőrült? A túsz élete forog a kockán.</p>
                    <p>- Ne vitatkozzon! Az adatok a zsebemben, a zsebem a másik ruhában! Belesülök
                        a szerepbe...</p>
                    <p>- Gyerünk! Nekem parancsom van.</p>
                    <p>Kétségbeesetten bandukolt az altiszt előtt. Negyedóra múlva ismét leült.</p>
                    <p>- A tüdőm... Ha nem vigyázok rá, vége az orgánumomnak!</p>
                    <p>Az altiszt már azon a ponton volt, hogy megveri Barkert.</p>
                    <p>Ahogy mind meredekebb lett az út, és feltűnt a távolban a kunyhó körvonala,
                        Barker úr aggodalmaskodva fordult az altiszthez.</p>
                    <p>- Nem fedezi fel ez az... állatnevű utód... a csalást?</p>
                    <p>- Nem valószínű...</p>
                    <p>- Mi az, hogy valószínű?... Uram! Ez úgy lelő itt egyedül, a tetőn, mint a
                        szöcskét.</p>
                    <p>- Ugyan... Ki lő szöcskét manapság...</p>
                    <p>- Ön tréfás ember. Én azonban visszafordulok.</p>
                    <p>- Ez esetben lelövöm.</p>
                    <p>- Maga képes!</p>
                    <p>- A tetőig kell kísérnem, amíg a foglyot átveszem. Ha szökést kísérelne meg,
                        akkor lelövöm...</p>
                    <p>Barker leverte a port egy kőről, odateregette zsebkendőjét és leült. Úgy
                        látszott, hogy sírva fakad...</p>
                    <p>Virradt.</p>
                    <p>- Mr. Barker! Hármat számolok - mondta az altiszt.</p>
                    <p>- Csak tessék... engem nem zavar...</p>
                    <p>- De ha nem folytatja az utat, és veszélyezteti a túsz életét, akkor
                        lelövöm!</p>
                    <p>- Örökké ezzel a lelövéssel jön! - kiáltotta siránkozva, és továbbment, de
                        ismét visszafutott a zsebkendőért a kőhöz. Végre odaért a menedékházhoz.</p>
                    <p>Az altiszt levette a fegyverét.</p>
                    <p>- Ön most félúton a kunyhó előtt megáll. Ha továbbmegy, lelövöm.</p>
                    <p>- Ezt már hallottam!</p>
                    <p>- Induljon!</p>
                    <p>- Jó! Jó! Talán fussak nem? De ideges...</p>
                    <p>- Hármat számolok...</p>
                    <p>- Számol vagy lelő, ez az egész művészete.</p>
                    <p>- Egy...</p>
                    <p>- Az ember szívességet tesz, és végül...</p>
                    <p>- Kettő...</p>
                    <p>- Jó! Jó!</p>
                    <p>Elindult. A kunyhó lakatlannak látszott. Ébredt a nap. Mr. Barker megállt.
                        Pontosan félúton volt a kunyhó előtt.</p>
                    <p>Most a küszöbön a férfi jelent meg és egy nő. A nő rámosolygott a férfira, és
                        ment...</p>
                    <p>Az altiszt lövésre kész fegyverrel állt. Robin elővette a pisztolyát, és az
                        ajtószárnnyal fedezve magát, oldalt lépett.</p>
                    <p>Barker szabadon állt, igen szomorúan. Most melléje ért a nő.</p>
                    <p>- Jó reggelt - szólt nyájasan Barker, és megemelte a szombréróját, de a kalap
                        nem mozdult, mert az álla alatt megerősítette egy vékony szíj.</p>
                    <p>Molly és az altiszt elindultak lefelé a szerpentin úton. Barker tétovázott.
                        Mehet már?... Ez az altiszt elfelejtette megmondani, mi lesz, ha még tilos,
                        és akkor a parancs szerint lelövi?...</p>
                    <p>Végül az altiszt annyira eltávolodott a leánnyal, hogy Barker rászánta magát,
                        és a kunyhó felé ment.</p>
                    <p>A revolveres fiatalember is elhagyta a fedezéket, és feléje jött.</p>
                    <p>Ott álltak egymással szemben.</p>
                    <p>Barker széttárta a karját:</p>
                    <p>- Fiam! - kiáltotta érzelmesen.</p>
                    <p>Robin kissé tétován még két lépést tett. Az arcán inkább csodálkozás
                        látszott, mint meg­illetődés. Kétségtelen. Ez a Tigris!</p>
                    <p>Az arc... a harcsabajusz... Mandulavágású, lapos szem...</p>
                    <p>A két kar átölelte. Viszonozta az ölelést.</p>
                    <p>- Örülök, hogy látom... Apám...</p>
                    <p>De furcsa szó ez... Különösen annak, aki először életében mondja ki.</p>
                    <p>- Menjünk a... házba - mondta Barker -, fáradt vagyok.</p>
                    <p>Robin előreengedte.</p>
                    <p>- Nem maradhatunk sokáig, bizonyára üldözni fognak - jegyezte meg közben.</p>
                    <p>Figyelmesen végignézte az “apját”, mialatt belépett a kunyhóba... Nagyon
                        megviselte a tizenhat évi börtön... Bizonytalan léptű, bizonytalan hangú,
                        riadt pillantású, idős ember. Nem is emlékeztet a Tigrisre, akitől rettegett
                        mindenki. Szinte félénk... Vajon a szabad levegő, a kóborlás helyrehozza-e
                        még? Vagy végleg megtört és megöregedett?</p>
                    <p>Nem érzett semmit belülről. Az apja. Sajnálta. De a hűvösség, ami három napja
                        borzongatta belülről, nem múlt el.</p>
                    <p>Az öreg ott ült a padon, ahol az imént Molly, és szomorúan körülnézett. “Hol
                        vannak itt az ágyak?”, gondolta Barker.</p>
                    <p>- Akar kávét?!... - kérdezte Robin.</p>
                    <p>- Igen, kérek kávét, fiam... Még nem reggeliztem...</p>
                    <p>Mialatt tüzet gyújtott, néhányszor féloldalt ránézett az “apjára”. Különösen
                        beszél. Keletiesen. Mint Molly.</p>
                    <p>Barker sejtett valamit a fiú gondolataiból, ezért nyomban feltette a csizmáit
                        az asztalra.</p>
                    <p>- Tudod, fiam, tíz éve a fegyház irodájában dolgoztam... urak között... Ott
                        sokat változik az ember.</p>
                    <p>Ez ügyes volt. Robin elgondolkozva főzte a kávét.</p>
                    <p>- Csak néhány nap előtt tudtam meg, hogy a fia vagyok, Olsentől.</p>
                    <p>- Kitől?</p>
                    <p>- Olsentől - felelte Robin csodálkozva.</p>
                    <p>- Ja úgy... Ugyanis én azt hittem... Hm... No nem tesz semmit...</p>
                    <p>Miféle dolog ez? Olsenről még az elveszett írásban sem volt szó... Szép
                        pácban van.</p>
                    <p>- Olsen mindent elmondott - folytatta Robin.</p>
                    <p>- Helytelenül tette!</p>
                    <p>- Miért mondja ezt?</p>
                    <p>Most következik a szerep.</p>
                    <p>- Fiam... - kezdte vibráló, de büszke hangon, mint az öreg Duval a “Kaméliás
                        hölgy” című darabban. - Én nem vagyok már az a régi állat, akitől rettegett
                        a Nyugat valamikor... Megtörtem, sokat olvasgattam a börtönben... mindent
                        másképp látok... Nem térek vissza többé rablónak. Nem is tehetném...
                        Elpuhultam... Fáradt vagyok, és megvetek minden erőszakossá­got.</p>
                    <p>- És az anyám?... Nézze... itt az órája!</p>
                    <p>Felkattantotta az óra fedelét, és Barker csodálkozva látta a szép nőt a
                        gyermekkel. Robin összehúzott szemmel figyelte...</p>
                    <p>- Igen... ez ő... - mondta Barker zavartan. “Ez a Hunton egy szót se beszélt
                        az óráról!”, gondolta dühösen.</p>
                    <p>- Nem akar bosszút állni Roweren?</p>
                    <p>- Nem. És kérlek, te se tedd. Utazzunk el Keletre, én csendre vágyom, te
                        próbálj elhelyezkedni valami ipari szakmában... Azt mondja a Biblia, hogy
                        szeresd felebarátodat, mint tenmagadat...</p>
                    <p>Robin szomorúan nézte. Kétségtelen, hogy a Tigris kissé meghibbant a tizenhat
                        éves büntetés közben...</p>
                    <p>- Amit elhatároztam, azt befejezem. És maga is velem jön. Ha elértük a
                        célunkat, akkor elviszem messzire, ahol nem ismerhetnek fel bennünket, és
                        békességben fogunk élni...</p>
                    <p>Barker szomorúan konstatálta, hogy kár, ha valakinek nincs fia. Milyen jó
                        lenne, ha ez a szép szál ember csakugyan elvinné valamerre, és gondoskodna
                        róla öreg napjaira. De hát ez egy futóbolond rabló, ő meg nem az apja, hanem
                        egy Barker nevű rovott múltú színművész.</p>
                    <p>- A két ösvény felől fognak megközelíteni, a Bölények földje és Birkham
                        irányából - magya­rázta Robin. - Talán már úton vannak...</p>
                    <p>- Akkor nem menekülhetünk, hacsak nincs harmadik ösvény...</p>
                    <p>- Kész tervem volt, amikor idejöttem - folytatta csendesen Robin. - De
                        azonnal indulnunk kell. Sajnos, egyelőre nincsen két lovunk, és nem is lesz,
                        amíg a hegyek között vagyunk...</p>
                    <p>- A hegyek között?... - hebegte Barker.</p>
                    <p>- Úgy van. Csak a havasok felé próbálkozhatunk kitöréssel.</p>
                    <p>Barker köhögni kezdett, mert torkára futott a kávé...</p>
                    <p>- A Balta-hágóig még alig jött le a hó, és a hegygerinc túlsó felén
                        akadálytalanul elérjük Folkstont. Kissé nehéz utunk lesz, mert a Balta-hágó
                        kétezer méter, de ilyenkor még járható.</p>
                    <p>- Kérlek, fiam... én megadom magam az üldözőknek... És te is okosabban...</p>
                    <p>- Ezt a szégyent nem! Két Tigris nem adja meg magát. Vagy harcban esünk el,
                        vagy ha megöregedtél, megrokkantál, ha félsz... Hát végezzünk magunkkal.</p>
                    <p>Robin csendben kihúzta a revolverét. Barker elfehéredett, és a két térde
                        összekoccant...</p>
                    <p>- Nem... nem!... Menjünk... ahová akarod... A Fejsze-szorosba vagy...
                        mindegy.</p>
                    <p>...Néhány perc múlva ott lépegetett a keskeny ösvényen, lóháton, a távoli
                        havas csúcs felé. A csúcs puszta látásától kirázta a hideg...</p>
                    <p>...És a komor tekintetű ifjú ott lépegetett a nyomában.</p>
             <milestone unit="endSubChapter" n="3"/>
            </div>
         <div type="chapter">
                <head>MAGÁNYOS TÖLGY A VIHARBAN</head>
             
             <milestone unit="startSubChapter" n="1"/>
                    <p rend="head">1.</p>
                    <p>Fele úton sem volt a leány az altiszttel, amikor lovascsapat igyekezett
                        szemben velük felfelé, olyan gyorsan, amennyire csak a meredek ösvényen
                        lehetséges volt.</p>
                    <p>Molly nyomott hangulatban indult el. Nem tudott úgy örülni a szabadságának,
                        ahogy várható volt. A furcsa rabló gyengédségével, gyűlöletszerű
                        hidegségével nagy hatással volt rá. Ahogy megpillantotta az üldözőket,
                        érthetetlen aggodalom szorította össze a torkát...</p>
                    <p>- Ezek... utána indulnak? - kérdezte az altisztet.</p>
                    <p>- Igen. A két ösvény felől egy-egy csapat indul az Öreg Szél szakadékhoz.
                        Kevés esélye van arra, hogy elmeneküljön.</p>
                    <p>- Az minden bűne, hogy elrabolt engem a kormányzó vonatjáról?</p>
                    <p>- Az a legkisebb talán - felelte az altiszt.</p>
                    <p>- Mit követett el még?</p>
                    <p>- Gyilkolt.</p>
                    <p>Molly összerezzent. Ez nagyon fájt neki.</p>
                    <p>- Verekedés... közben?</p>
                    <p>Az altiszt tagadóan megrázta a fejét.</p>
                    <p>- Nem. Agyonlőtte a birkhami vendéglőst, bosszúból, mert a leánya
                        kikosarazta. Agyonlőtt két embert, mert régebben trapperek voltak, és
                        segítettek a Tigris kézre kerítésében. Az egyiket álmában ölte meg.</p>
                    <p>Molly nem szólt többet. Borzasztóan fájt ez neki. Már volt egy kis regényes
                        képe kialakulóban az ő “rablójáról”, aki furcsa, nyers, de titokban jó lelkű
                        ember... És most kiderül, hogy aljas gyilkos... Milyen szelíd, szomorú szeme
                        van és okos arca...</p>
                    <p>A gépkocsi, amelyen Molly poggyászát is elhozták, Silver Cityig vitte. Itt a
                        katonák meg­várták, amíg vonatra száll Country felé. Ez volt az utolsó
                        vasútállomás New Mexikó határán. Innen kocsin vagy lovon lehetett csak
                        eljutni a távoli vad vidékre, ahol Folkston fontos helység volt. A környező
                        gazdaságok mezővárosa, néhány kereskedéssel, orvossal, telepes
                        bírósággal.</p>
                    <p>Silver Cityben az egyetlen érkező utas Molly volt. Egy ősz szakállú, köpcös
                        cowboy már messziről integetett széles kalapjával.</p>
                    <p>Sokáig szorongatta Molly kezét.</p>
                    <p>- Gyönyörű nagy kisasszony lett, Miss Rower.</p>
                    <p>- Maga meg semmit sem változott, Bob apó! Hol van apa?</p>
                    <p>A vén cowboy egy pillanatig tűnődve nézte a kalapkarimáját, azután újra
                        vigyorgott.</p>
                    <p>- Mr. Rower mostanában egy másodpercre sem hagyja el a birtokot. Sok a munka
                        és vigyázni kell...</p>
                    <p>Felrakta Molly bőröndjét az állomás előtt várakozó homokfutóra. Felült a
                        kocsiülésre, és nekivágtak a keskeny, gödrös útnak.</p>
                    <p>A vasúti sín, amely mind hosszabban ágazik szét a fővonaltól, egyre több
                        nyugati tájat nyel magába.</p>
                    <p>Folkston felé, ahol véget ér a sín, a táj is megváltozik. Olyan dús,
                        őserdőszerű völgyek, hatalmas koronájú fákkal benőtt dombok, derékig érő,
                        nedves földből nőtt fű, mindenfelé sima, természetes táj. Kunyhó, országút,
                        falu, farm, a látóhatár széléig egy sem tűnik fel. A levegő hűsebb,
                        párásabb, a legelők szabálytalan foltokban nyúlnak el, kidőlt törzsek,
                        ember­magasság­nyira nőtt gyom, zegzugban vágtató kis hegyi patakok,
                        fenségesen szabály­talan és mégis félelmetes, roppant élő táj képe fogta
                        körül Mollyt a sebesen guruló homokfutón, amely néhány lelket kirázó
                        döccenéssel ugrott át a hepehupás ösvény egy-egy emelkedésén...</p>
                    <p>Ahogy távolodtak a vasútvonaltól, a táj egyre dúsabb, elhanyagoltabb, ősibb
                        lett, és néhány óra múlva sebes sodrú, széles folyóhoz értek.</p>
                    <p>- A Yakue! - szólt hátra jelentősen Bob apó, és ostorával a sellőkre
                        ágaskodó, tarajokkal rohanó vízre mutatott hajtás közben.</p>
                    <p>- Készül a zsilip? - kiáltotta a leány.</p>
                    <p>Bob apó arca elkomorodott, és összeszorított foggal visszafordult a lovak
                        felé.</p>
                    <p>Nem felelt.</p>
                    <p>Pedig az udvariasság úgy, mint a fák és a hegyek, éppen ezen a vidéken őrizte
                        meg ősi, érintetlen, előkelő frissességét, ahová nem vitte el a vasút az új
                        kor csodáit.</p>
                    <p>- Nem hallotta, Bob apó! - kiáltotta újra Molly. - Azt kérdeztem, hogy mi van
                        a zsilippel?</p>
                    <p>Bob megrántotta a két szárat, hogy a félvad kanca felhorkant, és hátrarugdalt
                        néhányszor.</p>
                    <p>- A zsilip készül, Miss Rower...</p>
                    <p>- Mikorra lesz meg?</p>
                    <p>Bob ismét előrefordult.</p>
                    <p>- A csoda van evvel a lóval? Farkast érez a szél irányából...</p>
                    <p>Molly nem kérdezett többet.</p>
                    <p>A folyókanyar felett egy zöld mohos, nedves palló vezetett át a folyón, itt
                        keresztülhajtottak. Az út kissé szélesebb és laposabb lett, ami azt
                        jelentette, hogy gazdaság lehet a közelben. Jobb felé a mezőn már feltűnt a
                        folkstoni csorda egy része. De még mindig kihaltnak tűnt a vidék, és vadul
                        összegubancolódott bozótok, cserjék, dombra futó erdőségek regényes
                        panorámája fogta körül őket. Alkonyodott.</p>
                    <p>Azután elkezdődött a furcsa játék. Egy domb mögött két fegyveres cowboy
                        lépett elő hirtelen.</p>
                    <p>- Hőőő!... - kiáltotta Bob apó, és visszafogta a lovakat.</p>
                    <p>- Ez Bob és a Miss - mondta az egyik fegyveres.</p>
                    <p>- Mit ijesztitek ezt a vad bestiát! - förmedt rájuk az öreg, és csak Mollyra
                        való tekintettel nem szitkozódott.</p>
                    <p>Este lett. A holdtalan sötétség aljától csak egy fekete foltban vált el a
                        dombok és erdőségek vonala.</p>
                    <p>Elérték a következő fordulót. Itt is fegyveresek tartóztatták fel őket.</p>
                    <p>- Lassan, Bob apó! - szólt az egyik cowboy. - A ló nekiszalad a drótnak
                        valahol.</p>
                    <p>- Van annyi esze mint neked!</p>
                    <p>Csakugyan drótakadályok következtek. Szerteszét, kanyargó vonalban tüskésdrót
                        húzódott a magas fű között, és a fegyveres őrök kinyitották az átjárót a
                        kocsi előtt. Tovább futottak egy ritkás erdőségen keresztül.</p>
                    <p>- Miféle háború készül itt, Bob apó? - kérdezte Molly.</p>
                    <p>- Még nem lehet tudni. Ez most az új rend. Őrök, drótakadály, tán még üteget
                        is hozat az a vén Rower egy napon.</p>
                    <p>Csak így beszélt a gazdájáról, aki a homokfutó utasának apja is volt
                        egyben.</p>
                    <p>A ritkás erdő utolsó fái mögött, mintha világító bogarak tűnnének fel
                        imbolygó röppenéssel és különös zaj; nyikorgás, zörgés hallatszik.</p>
                    <p>Egy újabb fegyveres tovább engedte őket, és kiértek a folyópartra.</p>
                    <p>A fénybogárnak látszó pontok fáklyalángok voltak. A készülő zsiliphez értek.
                        Már szinte befejezettnek látszott a kőgát. Mindenfelé homokot talicskáztak,
                        csákányok zörögtek, kiáltá­sok hangzottak...</p>
                    <p>Éjszaka is folyt a munka, fáklyafénynél. És a zsilip körül fegyveres cowboyok
                        látszottak; a töltésen, az úton és az egyes dombtetőkön.</p>
                    <p>- Ott van apa! - kiáltotta Molly.</p>
                    <p>Egy feltűnően magas lovasra mutatott, aki lassan léptetett a zsilip körül
                        kiszáradt mederben.</p>
                    <p>Bob nagyot rikkantott egy munkás felé.</p>
                    <p>- Hej, Buck!</p>
                    <p>A munkás csak feléjük nézett, de nem jött oda. Egyenesen a lovashoz futott,
                        valamit mondott, és a homokfutóra mutatott.</p>
                    <p>Jack Rower megnyomta térdével az állatot, és körbefordult. Lassan léptetett a
                        kocsi felé. Jack Rower nem jött indulatba. Örömének, bajának nem adott
                        kifejezést.</p>
                    <p>A magas, vállas ember, bozontos, ősz szemöldökkel, széles állával,
                        szürke-fehéres szemével és roppant vállaival ennek a fenséges, vad vidéknek
                        a megtestesítője volt. Úgy illett bele Folkston környezetébe, mint az ősfa
                        vagy a magányos bazaltkolosszus...</p>
                    <p>Hetvenöt éve ellenére úgy ült a nyeregben, mint egy szobor, szokatlanul nagy
                        kezével lazán fogva a szárat.</p>
                    <p>“Sovány lett... És szomorú a szeme”, ezt mondta magában Molly, miközben az
                        apja nyugodtan léptetett feléje.</p>
                    <p>- Isten hozott, Molly - mondta, és leszállt a lováról. A leány kiugrott a
                        kocsiból és átölelte.</p>
                    <p>A munka kissé megállt, mert sorra odajöttek azok, akik a leány legutóbbi
                        látogatásánál már a farmon dolgoztak, és üdvözölték Mollyt.</p>
                    <p>- Vidd haza a lányt, Bob - rendelkezett Rower.</p>
                    <p>- Te... még nem jössz?... - kérdezte Molly.</p>
                    <p>- Itt kell maradnom, amíg megvirrad, majd holnap beszélünk.</p>
                    <p>És ellovagolt. Mollyra furcsa, rossz előérzet nehezedett. Mintha harctéren
                        járna. Drótakadá­lyok, őrszemek, fegyver és ellenőrzés mindenfelé.</p>
                    <p>Késő este volt, amikor a homokfutó begurult vele a farm udvarára. Nem messze
                        a kis Folkston helység elmosódó lámpafényei látszottak. Mielőtt a kocsi
                        behajtott, Bob apó átkiáltott a kerítésen.</p>
                    <p>- Mozgás! Miss Rowerrel vagyok!</p>
                    <p>Azután vártak. Az udvarról csaholás hallatszott, és valaki szitkozódott.</p>
                    <p>- Mi az Bob? - kérdezte aggódva Molly.</p>
                    <p>- Ilyenkor már szabadon engedik a vérebeket, most újra megkötik a sok csúf
                        dögöt, mert még nem ismerik önt.</p>
                    <p>Vérebek!</p>
                    <p>Ezen a tájon, ahol nem ismerik a zárt kaput, és lopás, betörés emberemlékezet
                        óta nem fordult elő.</p>
                    <p>Vérebek!</p>
                    <p>Robin szavai jutottak eszébe:</p>
                    <p>“Ne menjen Folkstonba. Utazzék vissza inkább...”</p>
                    <p>Úgy látszik, tudta, hogy miért mondja.</p>
                    <p>Amikor végre begördültek az udvarra és a fegyveres cowboyok egy üdvözlő,
                        fáradt “Hurrá”-t kiáltottak kalaplengetve, a megláncolt vérebek keservesen
                        üvöltő kórusa jelentette a volta­képpeni fogadtatást.</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>Késő délelőtt ébredt Molly. A sok fáradság után először pihent igazán
                        kényelemben és bizton­ságban. Amikor az ebédlőbe ért, édesapját egy
                        vitatkozó csoport közepén látta, a tornácon. A heves hangokra ösztönszerűen
                        megállt.</p>
                    <p>Vad külsejű, durva arcú folkstoniak fogták körül Rowert, aki közömbösen,
                        szivarozva néze­gette őket, mintha nem is lenne érdekelt az ügyben, csak
                        pártatlan hallgató.</p>
                    <p>- Utoljára vagyunk itt Rower - kiáltotta egy gyapjas hajú, vastag orrú
                        roppant cowboy, akkora négyszögletes fejjel, mintha kőből faragta volna
                        valami ügyetlen szobrász. Lapos, nagy kezét ökölbe szorította, és az
                        asztalra csapott olykor. - Nem tárgyalunk tovább!</p>
                    <p>- Én eddig sem tárgyaltam veletek - felelte a farmer nyugodtan. - Csak
                        meghallgattam a fecsegéseteket.</p>
                    <p>- Szóval azt akarod, hogy vér folyjon? Mert itt az utolsó emberig harcolni
                        fogunk az őrültséged ellen. Jól tudjuk, mit várhatunk tőled, de sok lúd
                        disznót győz...</p>
                    <p>- Azt hiszitek, hogy félek? Tőled, Allan? Vagy ezektől?... - kérdezte olyan
                        nyílt megvetéssel, hogy a nagyfejű görcsösen megszorította a revolvere
                        markolatát.</p>
                    <p>De mielőtt felelhetett volna Rowernek, félretolta egy hosszú, sovány,
                        harcsabajuszú ember, akinek seriffjelvény volt a gomblyukában.</p>
                    <p>- Most én beszéled veled, Jack - kezdte nyugodtan, de igen határozottan. -
                        Nem kell a zsiliped, érted? Ezen a vidéken mi döntünk arról, hogy mi
                        történjék velünk! Az emberek nem akarják, hogy zsilip legyen. Kiszárad az
                        alsó folyásnál minden legelő, és elköltözhetünk innen a marhákkal.</p>
                    <p>- Idetelepszenek Keletről az adóhivatalnokok! - kiáltotta egy Hiron nevű
                        izgatott, szeplős karvalyorrú. - Lemegy a marha ára, mert utat építenek, és
                        Arizonából meg Nevadából áthajtják a felesleget.</p>
                    <p>- És a legelők! - lépett elő újra Allan, az ormótlan fejű. - Azt hiszed,
                        tűrjük, hogy a zsilip összegyűjtse a vizet és kipusztuljon a dús
                        rétség?!!</p>
                    <p>- Én a seriff vagyok - mondta újra az ősz hajú sovány vastag, félelmetesen
                        öblös hangján. Vigyáznom kell a rendre, ezért választottak meg.</p>
                    <p>Rower olyan nyugodtan szivarozott a vihar közepén, mintha nem is kolt
                        revolverek és marcona, megdühödött emberek fognák körül, hanem legyek
                        döngicsélnének.</p>
                    <p>- Azt mondod, hogy seriff vagy, Hould - kezdte lassan, és leverte a szivarja
                        hamuját. Jó, hogy ezt említetted, mert az ember szinte elfelejti.</p>
                    <p>- Mit akarsz ezzel mondani?</p>
                    <p>- A seriff kötelessége, hogy a választókra való tekintet nélkül az igazságot
                        képviselje. Megvédje a magántulajdont, és ne tűrjön erőszakoskodást. Most
                        arról van szó, hogy emberek a törvény ellenére a tulajdonomban levő zsilipet
                        erőszakkal megsemmisítsék, és te itt állsz az élükön. Ezért okos dolog, ha
                        megmondod, hogy te a seriff vagy, mert az ember nehezen hisz ilyesmit...</p>
                    <p>Hould meghökkent, de a nagyfejű nem adott időt arra, hogy zavara
                        feltűnjön.</p>
                    <p>- Igenis, a seriff a kötelességét teljesíti! Ha nyugodtan nézi, hogy épül a
                        zsilip, akkor semmit sem tesz azért, hogy elkerüljék a vérontást, mert itt
                        vér folyik, Rower, kegyetlen harc lesz! A zsilipnek pusztulni kell.</p>
                    <p>Rower kiegyenesedett és egészen eléje állt a beszélőnek.</p>
                    <p>- Elkészül a zsilip, Allan! Érted? És ha harc lesz, azt nem én fogom
                        megbánni.</p>
                    <p>- A legelőkről van szó! - kiáltotta a szeplős Hiron. - Azt hiszed ölbe tett
                        kézzel nézzük, hogy a folyó menti legelők kiszáradjanak, és arra
                        kényszerüljünk, hogy a marhákat lebunkózzuk?!</p>
                    <p>- Van legelő lejjebb a Pecos-folyónál is. De lehet legelő mindenhol, ha
                        felépül a zsilip, mert lesz mesterséges öntözés. Még egyszer annyit hoz a
                        gazdaság, mert kapunk vasútállomást, ide járnák a marhakereskedők, üzemeket
                        létesítünk és minden négyszögölnyi föld a mostani árának a kétszeresét éri.
                        Vakok vagytok és ostobák, ha ezt nem akarjátok.</p>
                    <p>- Nem akarjuk!</p>
                    <p>- Vesszen a zsilip...</p>
                    <p>- Száz évig jó volt így ahogy van! A nagyapáink is így éltek...</p>
                    <p>Összevissza kiáltoztak, az öklüket rázták, és szorosan Rower körül
                        csoportosultak. Ez oldalt vágta a szivart a szájában, két hüvelykujját a
                        revolverövébe akasztotta, és közömbösen nézett a távolba.</p>
                    <p>Molly rémülten szorította kezét a szívére...</p>
                    <p>Amikor végre elült a lárma, ismét Hould a seriff szólalt meg.</p>
                    <p>- Ismerünk, Jack. Tudjuk, hogy veszett ember vagy, ha megmakacsodsz. De eddig
                        itt szerettek téged, mert úgy tudták hogy van szíved. Miért akarsz
                        harcot?</p>
                    <p>- Azért, hogy Folkstonból boldog, fejlődő város legyen. Ezért kell a zsilip.
                        Most pedig elég volt belőletek.</p>
                    <p>Allan egy szitkot fojtott el.</p>
                    <p>- Magadra vess, Rower azért, ami történni fog.</p>
                    <p>- Eddig is magam feleltem a tetteimért...</p>
                    <p>A folkstoniak morogva távoztak, és gyűlölködő pillantásokat váltottak az
                        udvaron ácsorgó fegyveres cowboyokkal.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>- Mióta állsz itt? - kérdezte meglepetten Mollyt, amint az ebédlőbe lépve
                        szembetalálkozott a leánnyal.</p>
                    <p>- Hallottam... mindent...</p>
                    <p>- Hm... Hát furcsa emberek... Nehezen fér hozzájuk a civilizáció. De ez
                        sajnos, nincs másképp.</p>
                    <p>- És mit fognak tenni most?</p>
                    <p>Rower nem felelt nyomban. Vállat vont.</p>
                    <p>- Mindent megkísérelnek majd, hogy a zsilipet ne készítsük el...</p>
                    <p>- Revolverharc lesz?</p>
                    <p>- Lehetséges - felelte őszintén Rower. - Ez ugyan nem tisztességes eljárás,
                        és itt becsületes “vademberekről” van szó, de lehetséges, hogy elfajul. A
                        haladás mindig harcot jelent - mondta mintegy önmagának Rower, és
                        elgondolkozva bámult ki az ablakon. - Legtöbbször azok küzdenek késhegyig
                        minden újításért, akik később hasznát látják...</p>
                    <p>- Miért erőszakolod, ha nem akarják?</p>
                    <p>- Mert megszoktam, hogy ne változtassam a szándékaimat akkor sem, ha ez
                        másoknak nem tetszik! Engem azért állított ide a sors, hogy ez a zsilip
                        megépüljön, és Folkston ne legyen távoli Vadnyugat, ősi állapotban tengődő
                        dzsungel. Ezek az ostoba alakok csak azt a pár legelőt látják, ami kiszárad
                        az alsó folyásnál! Lehet, hogy harc lesz. Nem! Biztos, hogy harc lesz, de a
                        zsilipet megépítem.</p>
                    <p>Eldobta a szivarját, és néhány lépést tett fel alá a szobában. Olyan volt ez
                        a hatalmas, szálfaegyenes, ősz ember, széles vállaival, fiatalosan csillogó
                        szemével, mint a régi Nyugat valamelyik legendás regényhőse.</p>
                    <p>- Te visszamész természetesen New Yorkba.</p>
                    <p>- Nem.</p>
                    <p>- Tessék?</p>
                    <p>Meglepetten sarkon fordult. Rower nem szokta meg az ellentmondást. Molly
                        azonban nyugodtan nézett a szemébe.</p>
                    <p>- Nem megyek New Yorkba. Ha téged veszély fenyeget, akkor itt a helyem. Nem
                        lenne egy nyugodt percem New Yorkban.</p>
                    <p>Rower hosszan nézte Mollyt, azután megsimogatta a leány csillogó, szőke
                        haját.</p>
                    <p>- Hát maradj. De ha elfajul itt a harc, akkor menned kell.</p>
                    <p>- Ha nem lennétek itt az isten háta mögött, akkor tudnád, hogy megálltam már
                        a sarat, veszélyes helyzetben - kezdte vidáman Molly. Szerette volna a
                        fogságát valahogy úgy elmondani, hogy ne hozza nagyon tűzbe az apját.</p>
                    <p>- Miféle veszélyben? - kérdezte gyorsan, és bozontos, ősz szemöldökeit
                        összevonta.</p>
                    <p>- Túsz voltam... Hunton kormányzó vonatját feltartóztatta egy rabló.</p>
                    <p>- Mi?... - döbbenten felemelkedett, mert kezdte sejteni, hogy a leány
                        apránként, óvatosan közöl valamit. - Beszélj, Molly. Mi történt?</p>
                    <p>- Hallottál te valamit a Tigrisről?</p>
                    <p>Rower most igazán elcsodálkozott. Két napja sincs hogy Countryból lovas
                        küldönc hozta Patterson seriff sürgönyét, amelyben a Tigris fiának
                        gyilkosságait közli, és figyelmezteti Rowert, hogy vigyázzon.</p>
                    <p>- Mit tudsz te a Tigrisről? - kérdezte olyan csendesen Mollyt, hogy a leány
                        csodálkozott.</p>
                    <p>- A Tigris fia huszonnégy óráig fogságban tartott...</p>
                    <p>Elmondta sorjában, hogy mi történt. A vasúttámadást, az Öreg Szél szakadék
                        közelében töltött napot. Rower szokatlan melegséggel nézett a leányra.</p>
                    <p>- Nagy veszélyben voltál, Molly... Igazán szerencse, hogy az a vérengző
                        barom...</p>
                    <p>- Nekem azt mondta, hogy nem ölt meg senkit, csak önvédelemből egy
                        embert...</p>
                    <p>Rower nevetett.</p>
                    <p>- És kettőt orvul. Egyiket álmában.</p>
                    <p>Molly maga sem tudta, miért szorul össze a torka keserűen.</p>
                    <p>- Honnan tudod?</p>
                    <p>Rower megmutatta Patterson sürgönyét.</p>
                    <p>- Olyan valószínűtlen... Nyers és szigorú volt, de mégis jó... és csak az
                        apját akarta kiszabadí­tani.</p>
                    <p>Rower komoran nézett maga elé.</p>
                    <p>- Ez megnehezíti a zsilip dolgát. - Felállt. - Elhatároztam, hogy mégis
                        visszaküldelek New Yorkba.</p>
                    <p>- Mondtam, hogy nem megyek!</p>
                    <p>- Akkor magam viszlek, ha kell, erőszakkal.</p>
                    <p>- De hát miért?!</p>
                    <p>- Mert a két Tigris Folkstonba készül, tán itt is vannak már. Azért, hogy
                        leszámoljanak velem. És ez olyan harc lesz, amilyennél te nem lehetsz a
                        közelben.</p>
                    <p>Molly szeme megtelt könnyel.</p>
                    <p>- Te mit tettél, amiért gyűlölnek?</p>
                    <p>- Elfogtam a Tigrist... - egy szivart ropogtatott zavartan. - Talán
                        helytelenül tettem, mert a Tigris akkor már jó útra tért...</p>
                    <p>- Miért fogtad el?</p>
                    <p>Rower hallgatott.</p>
                    <p>- Az ördög ágaskodott akkoriban a véremben... Kaland, embervadászat, harc...
                        Azután ostoba hiúság... Az emberek tudták, hogy a Tigris a sógorom. Úgy
                        éreztem, hogy ez a homlokomra van írva. Felkutattam, és...</p>
                    <p>- És még mindig erőszakkal tartotta fogva azt az asszonyt?</p>
                    <p>Rower mereven bámult a szivarból felszálló kék füstszálakba.</p>
                    <p>- Nem... - mondta azután tompán. - Szerették egymást...</p>
                    <p>- Akkor nem volt helyes...</p>
                    <p>Rower az asztalra csapott.</p>
                    <p>- Rabló, gyilkos, gazember volt!</p>
                    <p>- De jó útra tért, és...</p>
                    <p>- Mi?! Te véded?! - Egy másodpercig úgy nézett Mollyra, hogy a leány
                        megijedt. Azután idegesen elnyomkodta a kétharmad szivart, és kurtán
                        befejezte a beszélgetést. - A legelső jelre, ami a veszély kezdetét jelenti,
                        New Yorkba utazol.</p>
                    <p>Felkapta a puskáját, és ment. Molly látta, amint lóra kap, és a töltés felé
                        vágtat.</p>
             <milestone unit="endSubChapter" n="3"/>
            </div>
         <div type="chapter">
                <head>KEZDŐDIK A HARC</head>
             <milestone unit="startSubChapter" n="1"/>
                    <p rend="head">1.</p>
                    <p>Nagy tanácskozás folyt a folkstoni vendéglőben. Allan vitte a szót.</p>
                    <p>- Végre is itt az dönt, amit az őstelepesek többsége akar.</p>
                    <p>- Úgy van! - mondta egy másik. - Rower nem lehet kiskirály a környéken.
                        Elegen vagyunk ahhoz, hogy legyőzzük.</p>
                    <p>- Azt hiszem - szólt közbe a seriff -, hogy a kormányzó is mellénk állna, ha
                        egy beadványban elmondanánk...</p>
                    <p>A kitörő zsivaj elnyelte a szavát.</p>
                    <p>- Itt az a törvény, amit mi akarunk!... Nem kell olyan törvény, hogy Rower
                        kiszáríthatja a legelőket... elvehet a folyó vízéből... Nem hajtjuk másfelé
                        a marhát, mert Rowernek úgy tetszik!</p>
                    <p>Valósággal fenyegetően fogták körül a seriffet.</p>
                    <p>- Nézd, Hould! Ha azt hiszed, hogy Rower pártjára kell állnod, akkor szólj
                        csak!</p>
                    <p>- Én sem helyeslem, amit tesz, de a seriffnek a törvény parancsol...</p>
                    <p>- A törvényt pedig mi csináljuk - mondta a szeplősképű és nagyot csapott az
                        asztalra.</p>
                    <p>Ezt valamennyien helyeselték. A vendéglős hordta az italt, és tanakodtak.</p>
                    <p>- Most az a kérdés, hogy mivel lehet megtörni Rowert - mondta az egyik
                        marhatenyésztő.</p>
                    <p>- Ez nem könnyű kérdés - felelte egy másik dörmögve.</p>
                    <p>Rowernek tekintélye volt itt. Az látszott.</p>
                    <p>- Ha nyílt harcot kezdünk, akkor sok vér fog folyni...</p>
                    <p>- Hát mit akarsz? Talán orvul támadni?</p>
                    <p>A kövér vendéglős, aki eddig hallgatott, utat csinált magának a könyökével,
                        és a középre állt:</p>
                    <p>- Akarjátok tudni, hogy mi kéne?! Egy alkalmas vezető! Az! Itt összevissza
                        beszélni, egymást feldühíteni, azután lehurrogni, ezzel nem értek semmit
                        Rower ellen!</p>
                    <p>Morogtak. Csupa vad képű, ápolatlan hajú, torzonborz marhatenyésztő ült
                        együtt. Csakugyan körülményesnek látszott, hogy ezek szép egyetértésben
                        megállapodjanak valamiben.</p>
                    <p>- Allan egész jó vezető lenne - ajánlotta a szeplős.</p>
                    <p>De nem nagy lelkesedést váltott ki a társaságból. Mind azt hitte, hogy
                        egyedül ő hivatott erre a szerepre.</p>
                    <p>- Asszondom - szólalt meg ismét a kocsmáros -, hogy azt válasszátok, aki
                        elfogadható tervet mond, és aki vállalkozik is valamire.</p>
                    <p>Összenéztek.</p>
                    <p>- Szerintem - ajánlotta Allan -, Folkston és Country között bizonytalanná
                        kell tenni a vidéket, hogy ne hozhassanak el semmit a vasútállomásról. Akkor
                        nem lesz zsilip.</p>
                    <p>Ez jól hangzott. Csak a kivitel nem volt világos előttük.</p>
                    <p>- Néhány lovassal állandóan ott leszek a vasútállomás, és Folkston között. A
                        többit bízzátok rám - fejezte be Allan jelentősen.</p>
                    <p>Úgy látszott már, hogy ennél a tervnél maradnak, amikor egy csendes hang
                        szólalt meg:</p>
                    <p>- Én jobbat tudok. Válasszanak meg engem vezérnek.</p>
                    <p>Meglepetten fordultak hátra. A közbeszóló egy fiatalos arcú, magas férfi,
                        eddig csendesen ült az ivó távoli sarkában, és senki sem vette észre, hogy
                        mikor közeledett a társasághoz.</p>
                    <p>- Válasszanak engem vezetőjüknek. Én tudom a módját annak, hogy halálos
                        csapást mérjenek Rowerre. Régi számadásom van vele.</p>
                    <p>- Kicsoda maga? - kérdezte a szeplős, aki Allant szerette volna vezetőnek, és
                        ezért máris dühös volt az idegenre.</p>
                    <p>- Nem fontos - felelte szelíden Robin, és az arca kissé átszínesedett a
                        fejébe tóduló vértől. - Név az semmi. Itt csak tettekkel lehet bemutatkozni
                        annak, aki túlságosan elbizakodott.</p>
                    <p>A szeplős egy rövid lépéssel közelebb ment, és végigmérte a beszélőt.</p>
                    <p>- Hm... - mondta csendesen. - Nem elég világos, mit mond. Talán azért
                        cifrázza, mert fél?</p>
                    <p>Robin egy hasonlóan rövid lépéssel, test a testhez állt a szeplős Hiron
                        elé.</p>
                    <p>- Tud valakit, aki félelmetes a számomra?</p>
                    <p>Mozdulatlan fejek meredtek a két embere. Itt nyomban kirobban valami. Ez
                        tiszta dolog.</p>
                    <p>- Sokat lefetyel maga - jegyzi meg a szeplős. - Akar kirepülni?...</p>
                    <p>Ő maga repült. Robin ökölcsapása úgy zúgott az állára, mint valami
                        pörölyütés, ugyanakkor beletaposott a megtántorodó Hironba, hogy ez az
                        ajtónak zuhant, és kiszakítva a szárnyat, az utcára bukott, ájultan.</p>
                    <p>Mindenki felugrált...</p>
                    <p>- Hands up!</p>
                    <p>Robin két revolvert szegezett rájuk.</p>
                    <p>- Velem van elintéznivalójuk, vagy Rowerrel? Ha akarnám, most nyugodtan lóra
                        ülhetnék, és jelentkezhetnék az ellenségnél. Ostobák, hogy Rower malmára
                        hajtják a vizet... Ez az ember kint magához tér nyomban. Fegyverezzék le,
                        mert agyonlövöm, és ennek semmi értelme.</p>
                    <p>Nyugodtan, szelíden szólt, és mégis egy parancsoláshoz szokott ember
                        biztonságával.</p>
                    <p>A seriff odaugrott a szeplőshöz, és elvette a pisztolyát, miközben az
                        támolyogva felkelt, és kissé meggörnyedt. A rúgás gyomron találta.</p>
                    <p>- Kicsoda maga?! - lépett az idegen elé Hould, a seriff hivatalos
                        biztonságával. - Itt a kóborló revolverhősökkel elbánunk!</p>
                    <p>- Ezt nem figyeltem meg - felelte kissé gúnyosan a fiatalember. - Ön micsoda
                        itt?</p>
                    <p>- Seriff! A mindenségit, ha nem látná.</p>
                    <p>- Látom, de nem hittem. A seriff nem verekedés után szokott közbelépni. Lett
                        volna ideje megelőzni, akkor hol volt? - A pillanatnyi szünetben, ami Hould
                        zavara következtében támadt, folytatta: - Azt mondták, hogy vezetőt keresnek
                        Rower ellen, olyant, aki valamiféle tervet tud, és cselekszik is, ha kell.
                        Erre jelentkeztem. Meghallgattak? Nem. Ezzel sem törődöm. Maguk nélkül is
                        elintézem a dolgomat: jó napot.</p>
                    <p>Visszatette a pisztolyait, és az ajtó felé ment.</p>
                    <p>- Megálljon!</p>
                    <p>- Mit akar?</p>
                    <p>- Azt mondom - fordult a vendéglős a többiekhez -, hogy ennek az embernek
                        igaza van. Meg kell hallgatni!</p>
                    <p>- Nekem nem kell ahhoz a maguk engedélye.</p>
                    <p>- Ne olyan hetykén! - kiáltotta Allan, és kilépett a csoportból. - A szeplős
                        Hironnal nem verte meg egész Folkstont.</p>
                    <p>- Well - felelte Robin, és visszajött. - Megverem hát magát is.</p>
                    <p>Egyszerre nyúltak a revolvereikhez, de a seriff közbeugrott.</p>
                    <p>- Ebből elég legyen!</p>
                    <p>Úgy van! - csatlakozott a kocsmáros. - Ez a fiatalember nem kötött bele
                        senkibe, és nekem például tetszik.</p>
                    <p>Most már többen közbeszóltak, elrángatták Allant, és barátságosabbak lettek
                        Robinhoz.</p>
                    <p>- Mondja meg, mi a terve? - kérdezte az egyik.</p>
                    <p>- Mivel akarja megakadályozni, hogy a zsilip elkészüljön?</p>
                    <p>A seriff szép lassan kisétált. Törvényellenes dolgokról lesz szó.</p>
                    <p>- Maguk nem látnak az orrukig sem - felelte Robin. - A zsilip munkálatait egy
                        mérnök vezeti. Rabolják el azt a mérnököt, és nyomban megáll a munka.</p>
                    <p>Összenéztek. Ez a terv csakugyan egyszerű és jó volt.</p>
                    <p>Allan durván felkacagott.</p>
                    <p>- Jó tanács! És ki az, aki bemerészkedik Rower táborának kellős közepébe,
                        hogy egy embert elraboljon?</p>
                    <p>- Én.</p>
                    <p>Nagy csend támadt.</p>
                    <p>- Ha megválasztanak vezérüknek, akkor elhozom ma ide a mérnököt.</p>
                    <p>A szeplős Hiron ordított közbe:</p>
                    <p>- Fordítva, hé! Ha elhozza a mérnöküket, akkor lehet a vezetőnk.</p>
                    <p>- Így is jó - mondta a fiatalember vállat vonva, azután szó nélkül lóra ült
                        és elvágtatott.</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>Barker sápadtan hevert a kunyhó földjén végigterített pokrócokon. Tíz nap óta
                        tartott már a kálváriája.</p>
                    <p>Elsősorban a katonaság elől nekivágtak a havasnak. Mit bír el szenvedésben
                        egy volt színművész még akkor is, ha később okirathamisításért bezárták?</p>
                    <p>- Kérlek, fiam - fordult Robinhoz azzal a zord pátosszal, amelyet egykor
                        Schiller Haramiáiban alkalmazott, mint Moor Károly. - Én sokáig ültem most
                        börtönben... Leszoktam a kemény zsiványéletről. Ne erőltessük...</p>
                    <p>- Gyerünk! - mondta röviden Robin.</p>
                    <p>Így haladtak, Barker lovon, Robin gyalog, egyre erőltetettebb menetben az
                        ezerhatszáz méter magas Farkas-csúcsig. Barker már nem volt sem élő, sem
                        halott. Feltörte a nyereg, megfagyott az orra hegye, nyögött, és sípoló,
                        rekedt hangon beszélt.</p>
                    <p>- Fiam... - suttogta - prémek nélkül ilyen helyen nem lehet tartózkodni.</p>
                    <p>- Valamikor hetekig is meghúzta magát ilyen helyen - felelte kurtán
                        Robin.</p>
                    <p>- Hol vannak azok a régi szép idők? A börtönélet elpuhít, lassúvá és műveltté
                        teszi az embert... Már azt is elfelejtettem, hogy mit kellett az orrhegyre
                        kenni, ha viszketett a fagyástól...</p>
                    <p>- Majd ismét megszokja! Hát nem él magában a bosszúvágy anyámért?!</p>
                    <p>- Tessék?... - kérdezte ijedten.</p>
                    <p>- Azt hittem, hogy a bosszúvágyon kívül mással nem foglalkozott a
                        börtönben.</p>
                    <p>- Na, igen... De azért kanapét is készítettünk. Az ifjú rablóból öreg
                        kárpitos lett, és jó anyádat, isten nyugtassa, fiam, úgysem támasztjuk fel.
                        Eressz vissza engem... én megadom magam.</p>
                    <p>- Egy Tigris?</p>
                    <p>- Na igen, de hát... - Hirtelen kissé lehajolt. - Hogy mondtad, fiam?</p>
                    <p>- Te egy Tigris vagy.</p>
                    <p>- Az biztos! - bólintott Barker. - De éppen a tigris az a vad, amelyik
                        rosszul bírja a hideget.</p>
                    <p>Robin figyelte az ősz hajú embert. Ez lett hát a Tigrisből. Az anyját
                        megölték, az apját megzavarta a bánat. De talán lassanként magához tér.</p>
                    <p>Az öreg közben ezt gondolta:</p>
                    <p>“Ha álmában agyonlövöm, sohasem találom meg az utat innen...”</p>
                    <p>Így értek el a hegygerinc túlsó felén levezető útig, és nekivágtak a
                        völgynek. Az öreg közben érdekes megfigyeléseket végzett önmagán. Ugyanis
                        amikor már mögöttük volt az elhagyatott vidék, többször elhatározta, hogy
                        lelövi Robint. És rájött, hogy ez nem is olyan egyszerű.</p>
                    <p>Hányszor látja az ember filmen, olvassa regényben: előrántanak egy
                        pisztolyt... és bumm! Azután rákerül az életben a sor, és furcsa,
                        idegenszerű érzés zsibbasztja a kart, döbbenet nehezedik a mellkasra:
                        elsütni a pisztolyt egy élő emberre. Ölni! Életet kioltani annak, aki
                        sohasem tette ezt.</p>
                    <p>Egyszer már a kezében volt a markolat. Most lő! Behunyt szemmel kirántotta...
                        És a kolt nem jött. Az ördög bújt belé: megakadt a tokban.</p>
                    <p>Robin megfordult, és segített kihúzni a pisztolyt. Barker zavartan állt. Most
                        hogy lője le?</p>
                    <p>- Megakartam tisztítani - mondta halkan.</p>
                    <p>- Minek? Rendben van ez a pisztoly - felelte Robin, és elgondolkozva nézte a
                        revolvert.</p>
                    <p>Barker nem merte elsütni.</p>
                    <p>Különben is kutyául érezte magát. Minden tagja fájt. Legszívesebben sírt
                        volna, ha Tigris létére ezt nem szégyenli.</p>
                    <p>Este Robin elment, hogy valamit vadásszon vacsorára.</p>
                    <p>- Rakjon egész kis tábortüzet - mondta az apjának.</p>
                    <p>Hogy történt, pedig Barker igazán vigyázott, percek múlva lángban állt a kis
                        tisztás, a holmi egy része odaégett, és a visszasiető Robin épp hogy
                        megmentette a vacogó, halálra rémült “Tigris” életét.</p>
                    <p>- Nem értem - hebegte - pedig egész kis tüzet raktam.</p>
                    <p>Robin nem szólt semmit, és Barker búsan állapította meg, hogy a zsiványélet
                        kellő előképzettség nélkül fabatkát sem ér.</p>
                    <p>- Mindent elfelejtettem, fiam - siránkozott Barker -, a kanapékészítés
                        jámborrá teszi a haramiát.</p>
                    <p>Robin hallgatott. Barker még kevésbé érezte magát alkalmasnak magát arra,
                        hogy lelője ezt az ifjút. Az életét mentette meg, és most viszonzásul
                        lelője?!</p>
                    <p>Nem...</p>
                    <p>“A hálatlanság bűne rútabb a gyiloknál!”, szavalta valamikor egy klasszikus
                        műben.</p>
                    <p>Na! Nem is volt olyan klasszikus. A greenholdgrevi postás drámája volt.
                        Eredeti bemutató...</p>
                    <p>Hopla!</p>
                    <p>A fene ezt a lovat! Ha csak megérinti a sarkantyúval, akkorát ugrik. De hát
                        ki tudja állandóan oldalt tartani a két lábát, hogy a térde szinte
                        letörik?...</p>
                    <p>Távol feltűnt Folkston néhány épülete.</p>
                    <p>- Ott a város melletti emelkedőn van egy menedékház, ahol meghúzzuk magunkat
                        átmenetileg - mondta Robin, és lemutatott egy kisebb dombra.</p>
                    <p>- Milyen a berendezése egy ilyen menedékháznak? - kérdezte Barker
                        aggódva.</p>
                    <p>- Két pokrócunk megmaradt, azt a padlóra teríthetjük.</p>
                    <p>Nem hangzott valami biztatóan. De ki mer itt szólni?</p>
                    <p>Az utolsó kanyarodóban megtörtént a baj. Ismét megérintette a lovat a
                        sarkantyúval, Rimbow felágaskodott, de egy lapos kőről lecsúszott a
                        patája...</p>
                    <p>Ló és lovas legurultak a lejtőn, Rimbow felugrott, és ügetett néhány lépést,
                        de Barker fekve maradt...</p>
                    <p>Robin odarohant:</p>
                    <p>- Mi történt?</p>
                    <p>- Meghaltam - nyögte Barker.</p>
                    <p>Kissé eltúlozta a dolgot, mert mindössze a bokája ficamodott ki, és néhány
                        alapos zúzódást szenvedett. Robin kimosta a horzsolásokat, ezután levágta a
                        csizmát Barkerről.</p>
                    <p>- Hunyja be a szemét, és szorítsa össze a fogát.</p>
                    <p>- Előbb tisztázzuk, hogy miről lesz szó...</p>
                    <p>- Helyrerántom a bokáját.</p>
                    <p>- Nem! Ez orvosi... Au!</p>
                    <p>A boka, bár igen dagadtan, de a helyén volt.</p>
                    <p>Robin füttyentett a közelben legelésző lónak, hogy kövesse, azután könnyedén
                        felemelte Barkert, és a kunyhóba vitte.</p>
                    <p>A két pokrócra helyezte óvatosan.</p>
                    <p>- Kíván valamit?</p>
                    <p>- Tetanuszoltást! Ennyi horzsolás után biztos a fertőzés...</p>
                    <p>- Mi az, kérem?</p>
                    <p>- Ezt a fegyházban tanította a főkárpitos - magyarázta kínban - Homokos
                        talajon a horzsolás tetanuszt okoz. Védőoltás kell!</p>
                    <p>- Ilyesmi itt nincs. Csak feküdjön nyugodtan, nem lesz semmi baja. Este
                        visszajövök, hozok élelmet.</p>
                    <p>És ment.</p>
                    <p>Most igazán lelövi! Előhúzta a pisztolyát. De nem volt képes rá, hogy az
                        ablakon át lelője a fiút.</p>
                    <p>Látta, amint Robin elvágtat.</p>
                    <p>Kínjában és unalmában kinyitotta a tölténytárat.</p>
                    <p>Egy golyó sem volt benne!</p>
                    <p>Pedig ő töltve tette a tartóba. Robin vehette csak ki a töltényeket.</p>
                    <p>Te jó Isten! Ez az ember tudta, hogy ő csaló.</p>
                    <p>Nyögve bukott hátra, és átkozta a percet, amikor elvállalta ezt a különös
                        megbízást.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>Este visszatért Robin. Kissé kimelegedve.</p>
                    <p>- Hogy van? - kérdezte csendesen.</p>
                    <p>“Megöl, az bizonyos”, mondta magában Barker.</p>
                    <p>- Nehéz a légzésem... kezdődő tetanusz... Reggelre meghalok.</p>
                    <p>- Szomorú. Ha azonban még életben lenne és enni akar, ide teszem a húst és a
                        kenyeret. Igyekezzék kissé összeszedni magát, mert lehet, hogy futni kell,
                        és ilyen állapotban sokat fog szenvedni.</p>
                    <p>- Csak nem képzeled, fiam, hogy én így... nyeregbe tudok ülni...</p>
                    <p>- Majd odakötözöm... Ne féljen.</p>
                    <p>- Dehogynem!</p>
                    <p>Robin választ sem várva kisietett a menedékházból, és elvágtatott.</p>
                    <p>Barker sírva fakadt. Hiszen a Sing Sing ehhez képest Grand Hotel! Csípték a
                        férgek, egyedül feküdt a kemény földön...</p>
                    <p>Azért később odamászott és evett, bár érezte, hogy a tetanusz egyre nagyobb
                        mértékben elhatalmasodik rajta. Az bizonyos, hogy a fiú már rájött a
                        csalásra. Nyilvánvaló, hogy most jól megkínozza, azután leöli.</p>
                    <p>E szörnyű tudat ellenére mélyen elaludt a földön, a férgek között, két
                        pokrócon.</p>
                    <p>Robin vágtatott. A félig kiszáradt folyókanyar haldokló és halálra ítélt
                        legelőin keresztül, nagy félkörben, megkerülte a Rower-birtokot.</p>
                    <p>Útközben láthatta az okát, amiért a régimódi marhatenyésztők fanatikus
                        gyűlölettel küzdenek Rower zsilipje ellen. Villany? Ipar? Vasút? Az
                        öregapjukat sem érdekelte. De a fű! A szép zöld legelők, dús rétek kókadtan,
                        összeszáradtan sínylődtek a zsilip miatt elkeskenyedő alsó folyás, iszapos,
                        pocsolyás vidéke körül. A friss víz mocsárrá, a zöld levegő pusztává
                        sorvadt.</p>
                    <p>Ez az igazság. A többi ostoba mese. Vesszen meg Rower a zsilipjével. Így
                        gondolkoztak az emberek.</p>
                    <p>Rövidesen, a hegyek lábainál, körülbelül egy vonalba került a zsilippel. Itt
                        leszállt a lóról, megkötötte Rimbow-t és elindult a sötétben.</p>
                    <p>Nyugodt volt és határozott. A Tigrisek vére most mint hűsítő, önbizalmat adó
                        tudat keringett az ereiben. Az apja, a nagyapja, a dédapja, minden őse
                        nyugodtan és biztosan cselekedett hasonló helyzetben. Ha tudta volna az
                        igazat, hogy semmi köze a Tigrishez, talán megijed és összezavarodik.</p>
                    <p>Ha tudta volna, hogy a Tigris fia régen meghalt, akkor nem indult volna el
                        most ilyen esze­veszett tervet megvalósítani. De ha az ember erősen hisz
                        valamit, az majdnem annyi, mintha igaz lenne.</p>
                    <p>Úgy rohant bele vakon a kalandba, mint aki biztosan haladt egy magasban
                        kifeszített sodronyon, abban a hitben, hogy született kötéltáncos. Ha
                        rákiáltanak, és felriad a valóságra, bizonyos, hogy nyomban lezuhan.</p>
                    <p>Jó fél óra múlva elérte a Yakue-folyónak azt a részét, amely a zsilip felett
                        sellőről sellőre bukva rohan Rower földjein át.</p>
                    <p>Itt még nem szabályozták a medret. De már lerakták a kőhalmokat,
                        szerszámkamrákat. A sziklás mederrel szemben sima hegylánc. Ezt jó tudni.
                        Innen a hegyről egyetlen ember lepuffanthat mindenkit, aki a meder
                        szabályozásán dolgozik és a szikla sima falán át senki sem férhet hozzá.</p>
                    <p>Most hétrét görnyedve futott a part alámosott medre alatt. Lábát olykor
                        ellepte egy kiszélesedő hullám.</p>
                    <p>Távolabb látszott a fáklyák fénye, csákányozás, taliganyikorgás és olykor egy
                        nyújtott kiáltás hangzott. Most néhány reccsenés arra figyelmeztette, hogy
                        valaki jár a parton. Óvatosan felnézett.</p>
                    <p>Egy fegyveres ember állt a drótakadály nyílása előtt. A drót szélső bakja
                        felette volt leverve. Felmarkolt egy csomó iszapot, és messzire dobta. Az őr
                        arra fordult. Azt hitte, kígyó zörög a bokorban...</p>
                    <p>Robin óvatosan felhúzódzkodott. Az őr még mindig a lehullott iszap nyomán
                        zörgő bokrot figyelte...</p>
                    <p>Olyan csapással zúdult rá egy revolveragy, hogy hang nélkül a fűbe esett. Egy
                        perc alatt megkötözte kezét, lábát, a száját betömte, és továbbosont. A
                        következő drótakadály nyílásánál két őr állt. Beszélgettek.</p>
                    <p>- Rower eltúlozza a dolgot - mondta az egyik. - A folkstoniak nem mernek itt
                        megtámadni bennünket.</p>
                    <p>- Azért - mondta vontatottan a másik -, ha csakugyan kiszárad a legelő... meg
                        nincs mit innia a marháknak az alsó folyásnál, akkor mi lesz?</p>
                    <p>- Te érted ezt a zsilipdolgot?</p>
                    <p>- Nem, de akármilyen furcsa ez... a gazda tudja, hogy mit csinál. Mindég is
                        tudta.</p>
                    <p>- De ha egyszer sohasem kellett ide másképp, mint ahogy volt?</p>
                    <p>- Az öregapám is ezt mondta az elöltöltő puskájára. Mégis jobb egy Smith and
                        Weston ismétlő vagy egy Mauser automata, és...</p>
                    <p>Elhallgatott. A bokrok között, mögötte, megzördült valami. Belépett a
                        sűrűbe.</p>
                    <p>- Te... gyere csak, itt...</p>
                    <p>A másik elindult, de egy lépést sem tett, és eléje zuhant a társa, úgyhogy
                        keresztülesett rajta, azután sok csillag fénylett fel a szeme előtt: jól
                        tudta, hogy puskatussal fejbe csapták, de már elájult...</p>
                    <p>Ezután már csak egy poszt volt előtte. Három már megkötözve és elnémítva
                        feküdt. Olyan izgalom, olyan mámoros öröm fogta el, hogy szinte remegett
                        egész testében.</p>
                    <p>A Tigris!</p>
                    <p>Igen! Ez az, ami eddig bátortalanná tette: a vérében lappangó bűn, a
                        gyilkolás, a harc öröklött tehetsége. Nem Tom Connortól félt, aki szemben
                        állt, hanem önmagától...</p>
                    <p>Az utolsó őr talán száz lépésre állt a zsiliptől. Ez gyanútlanul bevárta
                        Robint, hiszen a társai sem tartották fel.</p>
                    <p>Egyszer csak revolver feszül a gyomrának, és az érkező cowboy megragadja a
                        zubbonyát.</p>
                    <p>- Egy hang, és meghalsz...</p>
                    <p>Feltartotta a kezét.</p>
                    <p>- Fordulj meg!</p>
                    <p>Engedelmeskedett. Mire felocsúdott az első meglepetéstől, már betömött
                        szájjal, összekötö­zött kézzel feküdt ott.</p>
                    <p>Robin, elkerülve a fáklyafényt, a fák mögötti cserjék között lopódzott, amíg
                        egy vonalba ért a dolgozókkal.</p>
                    <p>Messze tőle egy magas, szikár ember lovon járta a töltést. Ez Rower!...
                        Ráismert leírás után. Ilyen egyenes tartású, gőgös ember...</p>
                    <p>Lelőhetné szépen, nyugodtan. A keze ott vibrált a revolvere agyán...</p>
                    <p>Most valaki megáll a gazda mellett, szintén lovon és egy rajzlapot mutat
                        Rowernek, közben nagy ívet ír le a karjával... Kissé kövér ember. Szemüveget
                        is hord.</p>
                    <p>Ez a mérnök!</p>
                    <p>Körül zuhogtak a gőzkalapácsok, nyikorogtak a talicskák, lobogtak a
                        fáklyák...</p>
                    <p>Az idősebb lovas továbbüget a töltésen, a mérnök ide-oda léptet. Most várjon,
                        amíg erre jön?</p>
                    <p>Nyugodtan kilépett a sűrűből, cigarettára gyújtott, és zsebre dugott kézzel
                        elindult a mérnök felé. Ügyet sem vetettek rá.</p>
                    <p>Odament a szemüveges, kissé elhízott emberhez, és közben két beszélgetőt
                        széttolt a könyökével. Amikor a ló mellé ért, jó hangosan mondta.</p>
                    <p>- Tessék velem jönni!</p>
                    <p>- Baj van valahol?</p>
                    <p>- Ott az erdei útnál nincs rendben valami.</p>
                    <p>És elindult a mérnök előtt. A szemüveges lóháton követte. Oda vezette, ahol
                        az utolsó őrszem feküdt. Ide nem világított fáklya, és senki sem járt a
                        közelben.</p>
                    <p>- Tessék nézni.</p>
                    <p>A mérnök leszállt a lóról.</p>
                    <p>- Mit nézzek?</p>
                    <p>- Rosszul lett egy ember - felelte Robin.</p>
                    <p>- No és? Nem vagyok or...</p>
                    <p>Szinte egyszerre csapott le a két ökle. Egyik az álla alatt, másik
                        gyomorszájon találta a mérnököt.</p>
                    <p>Úgy dobta a vállára a köpcöst, mint valami zsákot. Egy kézzel száron vezette
                        a mérnök lovát, azután sietett.</p>
                    <p>Az őrök már mozgolódtak, de mukkanni sem tudtak a kötelékeikben, és csak halk
                        nyögdi­csélés volt minden hang, ami a szájukba tömött kendő mögül
                        hallatszott.</p>
                    <p>Ahogy kilépett egy drótsövény átjárón, nekifeküdt a baknak, eltörte vagy
                        kinyomta, hogy dolguk lesz az összegubancolódott tüskésdróttal, amíg erre
                        kijutnak.</p>
                    <p>...Tíz perc múlva a mérnököt lóra kötözve vitte. Egy lasszóval Rimbow
                        nyergéhez erősítette a mérnök lovát, majd sebes vágtatással elérte a
                        kunyhót. Üldözőt nem látott a nyomában. Barker mélyen aludt, amikor
                        belépett.</p>
                    <p>- Hé! Szélhámos úr! Ébredjen! Beszédünk lesz!</p>
                    <p>Az öreg ál-Tigris rémülten ült fel. Most jön a leszámolás.</p>
                    <p>- Ide figyeljen! Az első napon tudtam már, hogy csaló. Magammal hoztam, mert
                        esetleg szűkségem lehet nekem is a szélhámosságára!</p>
                    <p>Nem tagadta.</p>
                    <p>- Uram... kényszerhelyzetben...</p>
                    <p>- Hallgasson! Ha nem használhatom fel a céljaimhoz, akkor megölöm. Kétszer is
                        megmentet­tem az életét!</p>
                    <p>- Ez igaz, és kutya legyek, ha elfelejtem.</p>
                    <p>- Nem fontos. A kormányzó megszegte az ígéretét. És ezt majd maga fogja
                        bizonyítani, ha akarja, ha nem. Most egy foglyot hoztam. Vigyáz rá.
                        Megtöltöm a revolverét, és maga felelős ezért...</p>
                    <p>- De kérem én nem értek az őrzéshez. Eddig csak fogoly voltam...</p>
                    <p>- Ezt az embert megkötözve hagyom itt! De nyitva legyen a szeme! Érti?! Ha
                        visszatérek, és a mérnök eltűnt, akkor szitává lövöm! Mert maga ficamodott
                        lábbal nem juthat messzire.</p>
                    <p>- Nem is akarok így mászkálni... Higgye el, kérem, hogy szeretem önt, nem
                        árulnám el...</p>
                    <p>- Ne fecsegjen! Ön most a Tigris, és ha árulásra lesz kedve, jegyezze meg,
                        hogy gondom lesz magára. Egy gyilkosság színhelyén otthagytam a kabátját.
                        Sok pénzt raboltak azon a helyen. Nehéz lesz tisztáznia magát.</p>
                    <p>- Szent Atyám...</p>
                    <p>- Ön éppolyan üldözött rabló e pillanatban, mint én. És egyedül nem
                        menekülhet. Lehajolt Barkerhez, és megtapogatta a bokáját. Már lohadt a
                        daganat. Hideg vizes borogatást tett rá. Azután sorra nézte a
                        zúzódásokat.</p>
                    <p>- Rabló úr... Ön olyan jóságos hozzám, pedig én be akartam csapni.</p>
                    <p>- Maga egy vén hülye.</p>
                    <p>- Hm... vén még igazán nem vagyok... Au! Ott tessék vigyázni, a sebbe ragadt
                        az ingem... Honnan tetszik tudni, hogy én nem az igazi vad Tigris
                        vagyok?</p>
                    <p>- Magára néztem. Egy kétpúpú teve és egy tigris között kézenfekvő a
                        különbség. Különösen ha nem tud egyenesen ülni a lovon, a bal keze ügyébe
                        helyezi a revolvert, amikor jobbkezes... Kész. Most pedig ne feledje, amit
                        mondtam, mert megjárja.</p>
                    <p>Kiment, a mérnököt leoldozta a lóról, de a keze-lába továbbra is megkötözve
                        maradt. Ellátta tölténnyel Barker pisztolyát.</p>
                    <p>- Reggel visszatérek élelemmel.</p>
                    <p>- Egy lószőr matracot is hozzon, uram, könyörgöm. Lehet rafia, is ha jó a
                        huzat...</p>
                    <p>A mérnök lovát a ház mögé kötötte, ellátta szénával, azután Rimbow-n
                        ellovagolt, szélsebesen.</p>
             <milestone unit="endSubChapter" n="3"/>
             
            </div>
         <div type="chapter">
                <head>SZEMTŐL SZEMBE</head>
             <milestone unit="startSubChapter" n="1"/>
                    <p rend="head">1.</p>
                    <p>Éjfél után Folkston egyébként korán pihenni térő lakói még együtt ültek az
                        ivóban.</p>
                    <p>- Az az alak hencegett, szó sincs róla, hogy visszatérjen!</p>
                    <p>- Régen Countryban van már - legyintett bánatosan a szeplős. - Csak azért
                        bánt el velem, mert nem számítottam az ütésre.</p>
                    <p>- Legalább a nevét megtudhattad volna Hould - fordult a seriffhez Allan, a
                        nagyfejű.</p>
                    <p>- Az ám! Legalább tudnánk, hogy ki volt az, aki az orrunknál fogva vezetett?
                        - kiáltotta az asztalra csapva a marhakereskedő.</p>
                    <p>- Jobb így - felelte a seriff. Cigarettát sodort, nagy lapos, bütykös
                        ujjaival, azután, mint valami szájharmonikát, végighúzogatta az ajkai előtt.
                        - Nekem nem szabadott tudomást venni arról, hogy a mérnököt akarja
                        elrabolni.</p>
                    <p>- Már megint Rowert véded?!</p>
                    <p>Zajongás támadt. A seriff nyugodtan felállt:</p>
                    <p>- Fiúk! Én nem akarom a zsilipet. Meg is mondtam ezt Rowernek. Aszondom, hogy
                        eddig jó volt így, ezután sem kell más. Első a víz meg a legelő, és vesszen
                        a zsilip, de olyasmiben nem veszek részt, amiért szigorú büntetés jár a
                        seriffnek. Ezt beláthatjátok.</p>
                    <p>Akkorát szívott a laza cigarettájából, hogy valóság pernyeeső hullott a
                        kabátjára.</p>
                    <p>- Houldnak igaza van! - mondta Allan. Nem kell belevonni őt semmibe, ami nem
                        a seriffre tartozik.</p>
                    <p>- Azt hiszem, felesleges erről beszélni - szólt közbe a szeplős. - Annak a
                        fickónak esze ágában sem volt beosonni Rower táborába.</p>
                    <p>Hirtelen elhallgattak. Lódobogás hallatszott kintről. Valaki leugrott a
                        kocsma előtt, nehéz léptek döngtek a tornácon, azután belépett az
                        ajtón...</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>Jack Rower.</p>
                    <p>Szálfaegyenesen állt ott a hatalmas, ősz ember, kemény tekintetét
                        körüljártatta az ívóban, és dörgő, meleg hangon mondta:</p>
                    <p>- Jó estét, folkstoniak!</p>
                    <p>Egy másodpercnyi súlyos csend után valamennyien felemelkedtek, lassan,
                        mintegy hipnoti­zálva. Allan keze a pisztolya agyára nehezedett.</p>
                    <p>- Csak húzd ki, Allan és lőjj! Orgyilkosság vagy emberrablás között alig van
                        különbség.</p>
                    <p>- Hogy érted ezt?</p>
                    <p>- Mit komédiázol? Egy ártatlan embert elraboltak a munkahelyéről! Talán
                        félnek a folkstoniak, és letagadják, amit elkövettek?</p>
                    <p>Összenéztek. A kocsmáros mélyet bólintott, Hiron az ajkát rágta. Egy helyen
                        még látszott a friss seb, ahol Robin öklétől berepedt.</p>
                    <p>- Nos? Egyedül jöttem ide. Nincs velem egyetlen emberem sem!</p>
                    <p>Kissé valószínűtlenül hangzott, de tudták mind, hogy Rower nem hazudik.
                        Furcsa egy ember.</p>
                    <p>- Megnémultatok?! Vagy nincs bátorságtok vállalni, amit tettetek? Ahány ember
                        él és mozog körülöttem, el akart jönni a mérnököt keresni. Nem hagytam. De
                        ha egyszer nekiindulnak, akkor itt Folkstonban elszabadul az ördög! Nem kell
                        félteni sem a legelőt, sem a vizet, mert nem lesz, aki a marhákat
                        legeltesse. És nem lesz itt semmi! Értitek? Senki és semmi, csak a
                        pusztulás! Semmi!</p>
                    <p>- Jack Rower! - mondta a seriff hivatalos komolysággal. - Ezek az emberek
                        délután óta együtt ülnek itt, és nem voltak sehol! Ha valami történt nálad,
                        ami törvényellenes, jelentsd nekem, és én eljárok.</p>
                    <p>Rower durván nevetett.</p>
                    <p>- Neked, Hould? Te ma megfenyegettél a saját házamban. De ha akarod,
                        jelentést teszek. Tessék: valaki leütötte az őreimet, belopódzott a
                        táboromba, és elrabolta a mérnököt.</p>
                    <p>Ámultan néztek össze.</p>
                    <p>- Miért őrizteted asszonyokkal a birtokodat? - szólt végre Allan
                        csúfondárosan. - Férfiakkal ilyesmi nem eshet meg!</p>
                    <p>Rower arca elborult és tűzvörös lett.</p>
                    <p>- Elismerem - mondta rekedten -, hogy folkstoni embertől ezt nem vártam volna
                        el.</p>
                    <p>- Hogy érted ezt?</p>
                    <p>- Ahogy akarod, Allan.</p>
                    <p>Már érzelődött a puskaporszag a levegőben. Hould közéjük állt.</p>
                    <p>- Becsületemre mondom, Rower, hogy közülünk senki sem tette. Rosszul teszed
                        hát, ha belekötsz itt valakibe.</p>
                    <p>- Ami pedig a poklot illeti - kiáltott közbe Allan -, az így is, úgy is
                        elszabadul! Mert a zsilipet nem tűrjük! Harc lesz, kegyetlen és elszánt
                        küzdelem az utolsó emberig!</p>
                    <p>- Miért nem terelitek az állatokat az Indián kanyonhoz? Ott van bőven fű és
                        nincs messze!</p>
                    <p>- Itt akarunk legeltetni! Az ősök földjén!</p>
                    <p>- Nem te parancsolsz, Rower.</p>
                    <p>Fenyegető morajjal fogták körül az ősz óriást. Valaki túl közel furakodott
                        hozzá, azt durván hátrataszította. A kocsmáros és a seriff állták el a
                        kiáltozók útját.</p>
                    <p>- Mondd meg, Rower, hogy mit akarsz? - kérdezte Hould.</p>
                    <p>- Hol van a mérnök?</p>
                    <p>- Nem tudja itt senki.</p>
                    <p>- Becsületedre állítod itt mindenki előtt, hogy nem tudsz semmit az ügyről? -
                        A seriff pislogott és körülnézett. Ennyi ember előtt hamisan adja
                        szavát?</p>
                    <p>- Annyit tudok, hogy egy ember, aki ma délután érkezett, a nevét nem mondta
                        meg, tett olyan kijelentést, hogy a mérnököt elrabolja. Nem hitte senki,
                        hogy képes lesz rá.</p>
                    <p>Rower látta, hogy a seriff igazat mond. Körülnézett. Forrt a vére a gúnyosan
                        vigyorgó arcoktól.</p>
                    <p>- Hogy nézett ki az az ember?</p>
                    <p>- Fiatal, csinos arcú. Nagy, fekete szeme van, kissé hajlott orra, vörös
                        ingben jár...</p>
                    <p>Most nyílt az ajtó, és Rower előtt ott állt a fiatalember; nagy, fekete
                        szemmel, kissé hajlott orral, vörös ingben. Robin volt.</p>
                    <p>- Jó estét! - mondta, és kalapját az ajtóba vert kampósszögre akasztotta.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>A kövér kocsmáros jellegzetes nehéz légzése tisztán hallatszott a
                        csendben.</p>
                    <p>- Ez volt az? - kérdezte Rower, és a nyakán kidagadt az ér, úgy lüktetett.
                        Azután az idegenhez lépett - A birtokomról eltűnt a mérnök.</p>
                    <p>- Nem egy olyan kövér szemüveges? - kérdezte élénken és mosolyogva Robin.</p>
                    <p>- De!</p>
                    <p>- Láttam Country felé az úton. Azt mondta, bemegy a városba iszogatni egy
                        kicsit.</p>
                    <p>Rower megragadta a fiú kabátját.</p>
                    <p>- Le a kezekkel, hé! - kiáltott Robin.</p>
                    <p>Az öreg meggondolta magát és eleresztette. Nem sok reménye lehetett, ha
                        verekedést kezd. Nyelt egyet, és hátralépett.</p>
                    <p>- Hol van Clayton? - kérdezte fagyosan.</p>
                    <p>- Claytonnak hívják? Nem is tudtam... Érdekes.</p>
                    <p>- Maga ma délután azt mondta, hogy el fogja rabolni a mérnököt. Igaz?</p>
                    <p>- Igaz. De meggondoltam magamat, és nem tettem.</p>
                    <p>- Seriff - mondta Rower -, azt állította, hogy teljesíti a kötelességét.
                        Fogja el ezt az embert!</p>
                    <p>- Miért?</p>
                    <p>- Ő mondta, hogy elrabolja Claytont.</p>
                    <p>- De most tagadja. Ha van valami bizonyítékod, elfogom nyomban.</p>
                    <p>- Értlek, Hould. Úgy akarod megsütni a pecsenyét, hogy ne legyen kormos a
                        kezed.</p>
                    <p>Robin közben leült, és italt töltött. A körülállók nézték. Tehát behatolt
                        egyedül a zsiliphez, és elrabolta a mérnököt!</p>
                    <p>- Reggelig van időtök a mérnököt szabadon engedni. Ha hét óráig nem tér
                        vissza, akkor elindulunk valamennyien, és megtaláljuk Claytont. Ebben
                        biztosak lehettek!</p>
                    <p>- Elég volt a fenyegetőzéseidből! - mondta Allan.</p>
                    <p>- Nem félünk sem tőled, sem az embereidtől.</p>
                    <p>- Kissé elbizakodottak vagytok! - felelte Rower. - Mert ennek a fiúnak
                        szerencséje volt.</p>
                    <p>Odalépett Robin elé.</p>
                    <p>- Te ki vagy? A nevedet akarom tudni!</p>
                    <p>- Névjegyem nincs, de egy családi képet mutatok.</p>
                    <p>Elővett egy zsebórát, és felkattintotta a fedelét.</p>
                    <p>- Mit mutatsz nekem? - kérdezte csodálkozva Rower.</p>
                    <p>- Lásd, hogy ütött az óra, Jack Rower!</p>
                    <p>Egy pillantást vetett az órára. Valami képféle volt a fedelében.</p>
                    <p>- Mi a csoda?!</p>
                    <p>Rower felkiáltott és hátralépett. Az arca halálsápadt lett.</p>
                    <p>- Bemutatkozzam?... - kérdezte Robin.</p>
                    <p>A feszült csendben kissé megrökönyödötten álltak valamennyien. Egy szót sem
                        értettek az egészből.</p>
                    <p>- Mit akarsz? - kérdezte rekedten Rower.</p>
                    <p>- Tudhatod.</p>
                    <p>- Verekedni?</p>
                    <p>- Igen.</p>
                    <p>- Mit törődsz a zsilippel?</p>
                    <p>- Semmit. Ürügy volt, hogy megüzenjem: ütött az óra, Rower!</p>
                    <p>- Rendben van. Gyere velem.</p>
                    <p>- Hová?</p>
                    <p>- Ahol négyszemközt beszélhetünk.</p>
                    <p>Robin felállt, megigazította a revolvercsövét, és mindenki látta, hogy kissé
                        kihúzza, majd visszateszi a pisztolyát, mintha kipróbálná, hogy könnyen
                        rántható-e. Azután követte Rowert.</p>
             <milestone unit="endSubChapter" n="3"/>
             
             <milestone unit="startSubChapter" n="4"/>
                    <p rend="head">4.</p>
                    <p>Egy ideig szótlanul álltak az ivóban.</p>
                    <p>- Én láttam, hogy veszett ember - mondta a kocsmáros.</p>
                    <p>- Ez legyőzi őket, ha mögötte állunk - mondta a szakállas. - Istenemre, az
                        öreg szürke medve emberére talált.</p>
                    <p>Csak a seriff állt szótlanul és komolyan.</p>
                    <p>- Mi az, Hould? Miért nem beszélsz? Tán megnémultál ijedtségedben?</p>
                    <p>A seriff megköszörülte a torkát, mert úgy érezte, hogy fátyolozott lenne
                        kissé a hangja.</p>
                    <p>- Tudjátok, ki ez a fiatalember? - kérdezte.</p>
                    <p>Várakozóan néztek rá.</p>
                    <p>- A Tigris!</p>
                    <p>Döbbenten felkapták a fejüket. Mintha kísértet távozott volna, úgy meredtek
                        az ajtóra.</p>
                    <p>- Három nap előtt jött az értesítés - folytatta a seriff -, hogy több embert
                        megölt, akik az apja elfogatásában részesek voltak. Útban van ide, hogy
                        Rowerrel is végezzen. De közben kiszabadította az apját.</p>
                    <p>- Az igazi Tigrist!</p>
                    <p>- Láthatjátok, hogy ő is igazi Tigris. Nekem már beismerte egyszer Rower,
                        hogy később, érettebb fejjel nagyon megbánta, amit a Tigrissel tett. Most
                        megjelent a Tigris-kölyök leszámolni, és bizonyára az öreg is itt van
                        valahol a közelben.</p>
                    <p>Az embereket kissé fejbe vágta a közlés.</p>
                    <p>- Nézd, Hould - mondta végre a kocsmáros. - Bennünket a Tigris sohasem
                        bántott. Nekünk kell valaki, aki alkalmas arra, hogy szembeszálljon
                        Rowerrel.</p>
                    <p>- Nagyon igaz - helyeselt Allan, miután a nagy rabló neve mentette a hiúságán
                        esett csorbát. - A zsilip ellen kijátsszuk adunak a Tigrist. Jobb kártyánk
                        nincs. Azt mondtad az imént, Hould, hogy kedvezel nekünk, ahol csak
                        lehet.</p>
                    <p>- Úgy van! Ezt mondtad!</p>
                    <p>- Ne vedd tudomásul, hogy ez a fiú kicsoda!</p>
                    <p>A seriff tanácstalanul vakargatta az állát.</p>
                    <p>A kocsmáros lesöpört egy csomó morzsát és hulladékot az asztalról.</p>
                    <p>- Nem ismerted fel és kész!</p>
                    <p>Hould hallgatott.</p>
                    <p>- Eddig csak fecsegtetek - folytatta a vendéglős. - De most az az érzésem,
                        hogy végre történik is valami.</p>
                    <p>Ebben a pillanatban lövés dörrent élesen, messze hangzóan az éjszakában.
                        Valamennyien kirohantak.</p>
                    <p>Keletről már virradt halványan, a fák koronája között tejszínű derengés
                        látszott, és minden csendes...</p>
                    <p>Azután lódobogás hallatszott, és a távolban egy vágtató árny sziluettje
                        suhant el a hegyek felé vezető úton.</p>
             <milestone unit="endSubChapter" n="4"/>
             
             <milestone unit="startSubChapter" n="5"/>
                    <p rend="head">5.</p>
                    <p>Amikor Rower és a fiatalember kiléptek a kocsmából, még teljes sötétség
                        borult a tájra.</p>
                    <p>- Ide hallgass, kölyök! Függetlenül attól, ami közöttünk történni fog, azt
                        akarom, hogy tudd: én nagyon megbántam, amit akkoriban tettem. Nem lett
                        volna szabad a Tigrist bántani, miután jó útra tért. Ezt most megmondom.</p>
                    <p>Robin hallgatott.</p>
                    <p>- Ami volt, az megtörtént. Most helyt kell állni érte, és jobb is szeretem
                        így. De van itt másvalami. A zsilip...</p>
                    <p>Csendben mentek egymás mellett néhány lépést. Már mögöttük volt a vendéglő.
                        Robin cigarettára gyújtott.</p>
                    <p>- Mondd, te törődsz azzal, hogy itt zsilip legyen vagy nem?</p>
                    <p>A fiú vállat vont.</p>
                    <p>- Nem érdekel.</p>
                    <p>- Hát akkor figyelj: három hét múlva készen áll a zsilip. Messze vidéknek
                        áldás. Villanyuk lesz, és bekapcsolódhatnak a keleti vasútvonalba. Ezek az
                        alakok áldani fogják a nevemet, vademberekből polgárok lesznek, Folkston
                        rossz nevű vadnyugati fészekből város...</p>
                    <p>Messze elhagyták a kocsmát, túl jártak Folkstonon. Robin a távolba fúrta éles
                        pillantását.</p>
                    <p>- Itt megállunk, Rower.</p>
                    <p>- Jó.</p>
                    <p>Az öreg óriás is rágyújtott. Nyugodt volt, a gyufa nem remegett a
                        kezében.</p>
                    <p>- Ha én nem állok az élen, akkor összeomlik minden. Egyet kérek tőled. Még
                        senkitől sem kértem semmit.</p>
                    <p>- Nem teszem meg - felelte hidegen.</p>
                    <p>- Tudod, mit akarok kérni?</p>
                    <p>- Semmit sem teszek meg, amit te kérsz.</p>
                    <p>- Nem nekem teszed. A Tigrisek mindig szerették a nyugati embereket. Ez volt
                        a szerencsé­jük. Ezért találtak mindig cinkosra. Ez a nép itt elzüllik,
                        kipusztul, felmorzsolják az apró harcok a peon indiánokkal, elpusztul, mert
                        nem kering benne a nagy test vére: a vasúti forgalom. Ez a zsilip villanyt,
                        ipart, vasutat, messzi hegyvidéken jólétet jelent.</p>
                    <p>- Nem akarják.</p>
                    <p>- A rabszolgákat sem akarták felszabadítani, és az első vonatot nem az
                        indiánok, hanem a fehérek siklatták ki.</p>
                    <p>- Mit akarsz?</p>
                    <p>- Négy hét múlva találkozzunk ott, ahol akarod; és megverekszem veled, ahogy
                        tetszik. Akkor kész a zsilip, lesz itt katonaság, hogy őrizze, és nyugodtan
                        leszámolok veled.</p>
                    <p>Robin sokáig nem felelt. Az arca, mint általában, valami unott szomorúsággal
                        fordult a leg­sötétebb éjszakai homály felé, mintha ott látna valamit.</p>
                    <p>És csakugyan látott valamit. Egy asszonyt, aki szenved. De ezt az asszonyt
                        csak ilyenkor és csak a sötét semmi mozivásznán lehetett élve látni.</p>
                    <p>Mert az anyja volt, akit sohasem ismert, és mindig szeretett. Furcsa
                        szorongással érezte, hogy a vér, mely nem válhat vízzé, legalábbis hígabban
                        csörgedezik benne. Nem rezdül a pillája sem, ha revolvert szegeznek rá, és
                        hidegvérrel megtámad egy vonatot. De furcsa gyengédség fogja el, ha az öreg
                        Barker kificamítja a lábát, és tehetetlen egy síró nővel szemben. Savó
                        keveredett valahol a vérébe?</p>
                    <p>Az a leány a kezében volt. Itt áll mellette ez az öregember, akit
                        megtörhetett volna, ha Mollyt elhurcolja vagy... megöli.</p>
                    <p>Mi ez egy Tigrisnek? És képtelen volt rá. Sokszor eszébe jut az a kedves
                        arcú, finom leány. És ilyenkor még szomorúbb lesz.</p>
                    <p>De a legijesztőbb, hogy ez az öreg óriás itt “emberségről,
                        villanyvilágításról” beszél... és nem tudja brutális röhögéssel azt felelni:
                        “Mi közöm hozzá! Elő a fegyverekkel!” Csak áll és néz, és szomorú lesz, és
                        lassanként eltűnik annak az asszonynak a képe, mert kissé halványul az
                        ég.</p>
                    <p>Már virrad...</p>
                    <p>Rower nem szólt semmit. Hagyta gondolkozni.</p>
                    <p>- Mi hasznod van neked ebből a zsilipből?</p>
                    <p>- Semmi.</p>
                    <p>- Mit kapsz, ha elkészülsz vele?</p>
                    <p>- Tíz év múlva talán kitüntetést, és húsz év múlva elneveznek egy utcát az
                        emlékemre.</p>
                    <p>- Akkor miért csinálod?</p>
                    <p>- Mert tudom, kell! Úgy vagyok vele, mint a Tigrisek a portyázással és
                        rablással.</p>
                    <p>- Ezt nem értem - felelte egyenesen Robin.</p>
                    <p>- Megmagyarázom. Az apám Klondykébe ment aranyat ásni, és koldusszegényen
                        halt meg, de ő csinálta az első kompot, fenyőkre erősített kötél
                        segítségével a Yukon-folyón. Veszélyes, rossz vállalkozás volt. Ha aranyat
                        keres, a legszebb lelőhelyek között választhatott volna. Az egyik nagybátyám
                        Buffalo Bill-lel lovascsapatokat szervezett, hogy az első Pacific vasút
                        előtt vágtatva biztosítsák a közlekedést, az apám Mexikóban egy zászlóalj
                        indiánt szervezett Juareznek, és oldalba kapta III. Napóleon katonáit, akik
                        Miksa császárral jöttek át Francia­országból, és engem gyerekkorom óta izgat
                        a zsilip, hogy Folkston bekapcsolódjék a nagy keleti ütőér vérkeringésébe...
                        Ilyenek vagyunk.</p>
                    <p>Robin ismét másfelé nézett, nem felelt.</p>
                    <p>- Most hazamegyek. Ha kész a zsilip, üzenj, hogy hol vársz, ott leszek.</p>
                    <p>Ment. Robin nem mozdult. Vagy ötven lépés távolságból még látta a hatalmas
                        alakot, amint a lovára ült.</p>
                    <p>Rimbow és Rower kancája, ahogy eloldozták a kocsma elől, követte csendben a
                        két beszélgetőt. Robin lova ott maradt állva a gazdája közelében, mintha ő
                        is tűnődne mélabúsan. Nagy, csontos alakja tömör folttá domborodott a
                        halvány derengésben.</p>
                    <p>Rower megsarkantyúzta lovát és nekirúgtatott.</p>
                    <p>Egy dörrenés...</p>
                    <p>A ló felágaskodik, és az öreg telepes kibukik a nyeregből.</p>
             <milestone unit="endSubChapter" n="5"/>
            </div>
         <div type="chapter">
                <head>A TIGRIS KÖZBELÉP</head>
             <milestone unit="startSubChapter" n="1"/>
                    <p rend="head">1.</p>
                    <p>A vendéglőből kisiető emberek még látták elvágtatni Robint, legalábbis
                        bizonyosnak látszott, hogy ő az, aki mint gyorsan elsuhanó árny, vágtat a
                        félhomályban a hegyek felé.</p>
                    <p>Hould letérdelt Rower mellé, megvizsgálta.</p>
                    <p>- Él? - kérdezte Allan.</p>
                    <p>- Igen...</p>
                    <p>- De hiszen... mindkét revolvere a tokban van! - mondta valaki
                        csodálkozva.</p>
                    <p>A seriff felállt.</p>
                    <p>- El kell fogni a Tigrist, ha ismét látjuk.</p>
                    <p>- Miért?</p>
                    <p>- Orgyilkos! Rowert hátulról érte a lövés, miután lóra ült.</p>
                    <p>- Biztos vagy ebben?</p>
                    <p>- Igen. Valaki menjen Trickley doktorért, és szállítsuk haza Rowert. Azt
                        hiszem, a golyó lecsúszott a lapockáról.</p>
                    <p>- Ha nem túl mélyen fúródott a tüdőbe, akkor megél - mondta a kocsmáros.</p>
                    <p>- De mielőtt elmagyaráznánk, Rower emberei szép lövöldözést kezdenek majd, ha
                        a gazdájukat így hozzuk haza, miután nálunk járt.</p>
                    <p>Hould levette a kalapját, és megvakarta a feje búbját. Ez csakugyan “meleg”
                        helyzet.</p>
                    <p>- Majd én előremegyek - mondta végül bizonytalan hangon. Közben valahogy
                        rögtönzött kötéssel látták el Rowert. A seb nem vérzett erősen. A nyílás
                        összezárult félig-meddig.</p>
                    <p>A vendéglős néhány emberrel kitolta a zöldségeskocsit a fészerből, hogy
                        elszállítsák rajta Rowert.</p>
                    <p>Valaki már vágtatott Trickley doktorért. A többi utálattal, rossz érzésektől
                        eltelve állt.</p>
                    <p>Orgyilkosság itt évszámra nem fordul elő. Talán még a rablógyilkos sem teszi,
                        ha nyugati ember. Hátulról egy lovast lepuffantani!</p>
                    <p>Ilyesmi a legcsúfabb gyalázatosság. A seriff már ellovagolt, és a többiek is
                        felcihelődtek a lovaikra, hogy kövessék a zöldségeskordét, amelyen valahogy
                        elhelyezték a sebesültet.</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>- Állj!</p>
                    <p>Egy fegyveres fogadta Houldot.</p>
                    <p>- Beszélni akarok az öreg Bobbal. Hivatalosan jöttem.</p>
                    <p>Az őr bekiáltott.</p>
                    <p>- Hej, Bob! Jöjjön csak ide! Folkstonból érkezett valaki.</p>
                    <p>Nem mondta, hogy seriff az illető. Hould tekintélye itt erősen hanyatlóban
                        volt. Az öreg Bob kijött.</p>
                    <p>- Hol a gazda?! - kérdezte nyugodtan, de különösen merev testtartással.</p>
                    <p>- Beszélnivalóm van veletek! Hívd össze az embereket.</p>
                    <p>- Hol a gazda?!</p>
                    <p>- Ide figyelj, Bob! Én ide mint seriff jöttem, hivatalos ügyben, és felelőssé
                        teszlek téged meg az embereidet mindenért, ami történni fog, ha
                        megakadályozol munkámban.</p>
                    <p>Bob kivette pipáját és köpött. Aztán vállat vont.</p>
                    <p>- Mit akarsz?</p>
                    <p>- Az embereket hívd össze a közelből, és ha lehet, beszélnék Miss Rowerrel
                        is.</p>
                    <p>- És megmondod akkor, hogy hol a gazda?</p>
                    <p>- Igen.</p>
                    <p>Rövidesen együtt voltak a farm legényei, és kisietett Molly is. Sápadt volt
                        és kissé lihegve jött, de amennyire lehetett, megőrizte a nyugalmát.</p>
                    <p>- Mi történt az apámmal?!</p>
                    <p>A fegyveres cowboyok hang nélkül, de olyan arckifejezéssel fogták körül, hogy
                        Hould megborzadt.</p>
                    <p>- Ott kezdem, hogy Rower ma lenn járt a folkstoni kocsmában, ahol ismét nagy
                        veszekedés volt, és sértetlenül távozott egy idegen ifjú társaságában.</p>
                    <p>- Mi történt vele? - kérdezte halkan Molly.</p>
                    <p>- Ezzel az emberrel szóváltása volt, és elhatározták, hogy megverekszenek
                        egymással.</p>
                    <p>- És?</p>
                    <p>- Nem így történt. Az illető hátulról lelőtte Rowert.</p>
                    <p>Molly halkan felsikoltott, és Bobra támaszkodott.</p>
                    <p>- Rower él. Nem tudom, veszélyes-e a sebe.</p>
                    <p>- Ti ezt végignéztétek? - kérdezte Bob.</p>
                    <p>- Mi a kocsmában voltunk, lövést hallottunk, és mire kisiettünk, az idegen
                        ellovagolt. A folkstoniak idehozzák Rowert. Előrejöttem, hogy ha lehet,
                        megakadályozzam a lövöldözést, mert azt hinnétek, hogy mi, folkstoniak
                        lőttük le az öreget.</p>
                    <p>- Így is azt hisszük, seriff - mondta valaki keményen. - Az lőtte le a
                        gazdát, aki a mérnököt elszöktette!</p>
                    <p>Hould állta a tekinteteket.</p>
                    <p>Bob nekivörösödve ugrott a seriff felé.</p>
                    <p>- Azt akarod mondani, hogy valami idegennek állott érdekében a zsilip ellen
                        fondorkodni?</p>
                    <p>- Igen.</p>
                    <p>- Ki az az idegen?! Mi?! - kiáltotta egy másik.</p>
                    <p>A seriff megvárta, amíg csend lett.</p>
                    <p>- A Tigris - felelte azután.</p>
                    <p>Erre elült minden zaj.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>- Figyelmeztették rá Rowert. Én magam hoztam ide a küldöncöt egy Patterson
                        nevű seriff sürgönyével. A folkstoniak még senkit sem lőttek le hátulról, és
                        velem együtt üldözni fogják a Tigrist, mert az orgyilkos errefelé nem talál
                        szövetségest.</p>
                    <p>Molly az első rémült zsibbadásból csak most tért magához. Az apja iránti
                        aggódáson kívül egy új fájdalom is kínozta. Robin tette. Orvul. Ha kétkedett
                        is eddig abban, hogy a fiatalember rablógyilkos, most már bizonyossá vált,
                        hogy az.</p>
                    <p>- Seriff - mondta hangosan és határozottan. - A folkstoniak nyugodtan
                        jöhetnek az apámmal, itt egy szóval sem bántják őket.</p>
                    <p>- Ez nagyon helyénvaló megnyugtatás, Miss. Felesleges vérontás lenne.</p>
                    <p>- És a zsilip?! - kiáltotta Bob apó. - Számíthatunk...</p>
                    <p>- Csend! - Molly átvette az intézkedést. - Ennek az ügynek semmi köze a
                        zsiliphez!... Veszélyes a seb?</p>
                    <p>- Nem tudom, Miss Rower. Elküldtem Trickleyért, az majd megmondja. A lapocka
                        alatt talált. De Rower még él.</p>
                    <p>Feltűnt a sebesültet szállító kordé, mögötte a folkstoniak.</p>
             <milestone unit="endSubChapter" n="3"/>
             
             <milestone unit="startSubChapter" n="4"/>
                    <p rend="head">4.</p>
                    <p>A golyó nem hatolt mélyen a tüdőbe, mert elcsúszott kissé. Azért veszélyes
                        volt.</p>
                    <p>- Nyugodtan kell feküdni - mondta Trickley doktor. - Ez az öreg medve
                        kiheveri.</p>
                    <p>A doktor beszédmódja kissé nyers volt, de sokra tartották errefelé. Molly ott
                        ült az apja ágya mellett. A beteg már magához tért, de nem szólt,
                        gondolkozott. Később Bob jött be. - Miss Rower... csak egy fejbólintás, és
                        egész... hogy a gazda felvilágosítson bennünket... Az emberek nyugtalanok,
                        és hiába vigyázunk, valami kirobbanhat.</p>
                    <p>A beteg felemelte a kezét, és intett, jelezve, hogy kérdezzen Bob.</p>
                    <p>- A folkstoniak bűnösök ebben?</p>
                    <p>A beteg határozottan nemet intett a fejével.</p>
                    <p>- A Tigris lőtte le orvul?</p>
                    <p>A beteg lassan igent bólintott. Az öreg cowboy kiment, hogy megnyugtassa a
                        legényeket.</p>
                    <p>Rower a leánya felé fordult. Nem volt szabad beszélnie, a szemével kért
                        valamit.</p>
                    <p>Molly papírt és ceruzát hozott. Rower keze erőtlenül húzta az irónt.</p>
                    <p>“Keressétek Claytont. A zsilipet, akarom, törődj...”</p>
                    <p>Molly megértette. Este kisietett az emberek közé.</p>
                    <p>- Fiúk! Összeállítunk egy csapatot, és megpróbáljuk felkutatni a mérnököt. Én
                        veszem át az apám helyét. A zsilipet felépítjük. Most már becsület kérdése,
                        hogy megijedünk-e egy szál rablótól vagy akár száz folkstonitól.</p>
                    <p>Eltalálta a hangot a cowboyok szívéhez a hiúságukon keresztül.</p>
                    <p>- Miss Rower - mondta Bob apó. - Mi valamennyien az utolsó emberig ott állunk
                        ön mellett.</p>
                    <p>Helyeslő moraj zúgott fel.</p>
                    <p>- És ha lehet - folytatta Molly -, akkor elfogjuk ezt a fenevadat is...</p>
                    <p>- És felhúzzuk az első fára!</p>
                    <p>- Nem! - mondta határozottan a leány. - A Rower-farm emberei nem lincselnek.
                        A Tigrist átadjuk a törvénynek! Ha lehet, élve!</p>
                    <p>Bement a házba, és végigsietett a folyosón, a szobája felé.</p>
                    <p>El kell fogni azt a fenevadat, alakoskodó, szelíd arcával, megtévesztő
                        modorával.</p>
                    <p>Felkötni! Lelőni! - gondolta elkeseredetten, és benyitott az ajtón.</p>
                    <p>A szobájában, szemben vele ott volt Robin.</p>
                    <p>A Tigris!</p>
             <milestone unit="endSubChapter" n="4"/>
            </div>
         <div type="chapter">
                <head>HAJSZA EGY SZELLEM NYOMÁBAN</head>
      
             <milestone unit="startSubChapter" n="1"/>
                    <p rend="head">1.</p>
                    <p>- Ne kiáltson, Miss Rower. Fegyvertelenül állok itt. Ha tetszik, fedezze
                        magát egy revolverrel.</p>
                    <p>- Gyilkos!</p>
                    <p>Ez volt az első szó, amelyik feltört belőle.</p>
                    <p>- Kérem - felelte nyugodtan, halkan a fiú. - Csukja be az ajtót, mert ha erre
                        jön valaki és meglát, akkor elfognak nyomban.</p>
                    <p>- Azt hiszi talán, hogy innen távozhat anélkül, hogy elfogják?</p>
                    <p>- Valószínű. Ha ön bír annyi igazságérzettel, hogy végighallgatja, amit
                        mondok, akkor remélem.</p>
                    <p>Molly becsukta az ajtót.</p>
                    <p>- Beszéljen! De röviden.</p>
                    <p>- Amúgy sem vagyok bőbeszédű. Rágyújthatok a szobájában?</p>
                    <p>- Nem.</p>
                    <p>- Kérem. Ma éjszaka beszélgettem az apjával.</p>
                    <p>- És orvul rálőtt.</p>
                    <p>- Nem lőttem rá.</p>
                    <p>- Tagadni próbál?</p>
                    <p>- Nincs mit tagadni. Azt mondta, halasszuk el a párviadalt, amíg elkészül a
                        zsilippel. Bele­egyeztem. Erre elment, lóra ült, és valahonnan lövés
                        dördült, nem is messze tőlem...</p>
                    <p>Molly megvetően mosolygott.</p>
                    <p>- Ilyen átlátszó hazugságokkal áll elő?</p>
                    <p>- Hallgasson végig. Tisztán kivehettem, hogy lódobogás hangzik jobb felől. Én
                        is lóra kaptam, utánaeredtem, és...</p>
                    <p>- És nem érte utol! - vágott közbe dühös gúnnyal Molly.</p>
                    <p>- De utolértem...</p>
                    <p>- És hol van az illető?</p>
                    <p>- Nem fogtam el.</p>
                    <p>- És miért?</p>
                    <p>- Mert az apám.</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>Molly habozva állt.</p>
                    <p>- Egy barlang előtt állt a ló, amikor a nyomok után beértem. Onnan szólt
                        hozzám a sötétből, hogy ne jöjjek tovább utána.</p>
                    <p>- Ön együtt érkezett az apjával, hiszen énértem küldték cserébe!</p>
                    <p>- Hunton kormányzó becsapott. Valami komédiást küldött a Tigris helyett. Az
                        apám, amikor utolértem, azt mondta, hogy ne kutassak utána. Nem akar látni.
                        Azt sem akarja, hogy én lássam, mert a külsejét megváltoztatta, és gyűlöl,
                        mert nekem kellett volna lelőni Rowert. Otthagytam a barlangnyílást,
                        képtelen voltam rá, hogy kövessem vagy harcoljak vele.</p>
                    <p>Molly idegesen nevetett.</p>
                    <p>- Ezzel az otromba hazugsággal nem ússza meg. Talán a két trappert sem maga
                        lőtte agyon? És a birkhami vendéglőst sem?!</p>
                    <p>Robin csodálkozva húzta fel a vállait.</p>
                    <p>- Erről most hallok először.</p>
                    <p>- Elég legyen! Azért jött ide, hogy nevetséges mesékkel tisztára mossa
                        magát?</p>
                    <p>A folyosóról határozott lépések hangzottak, az ablak felől kiáltozás. Ha
                        Molly akarja, akkor a Tigris elveszett ember.</p>
                    <p>- Miért jött ide? - kérdezte a leány, mert ezt nem értette.</p>
                    <p>- Meg akartam mondani, hogy tőlem ne féljen. Én megvárom, amíg elkészül a
                        zsilip.</p>
                    <p>- És akkor?</p>
                    <p>- Akkor - felelte Robin lassan - megverekszem Rowerrel.</p>
                    <p>- Ezek után azt várja, hogy elengedjem innen?</p>
                    <p>- Mindegy, hogy mit tesz.</p>
                    <p>- Miért tagadja le a gyilkosságait? Az apja is így tett?</p>
                    <p>Robin kissé bután nézett maga elé.</p>
                    <p>- Kérem, én eddig egy embert öltem meg, Tom Connort, aki revolvert akart
                        rántani, tehát jogos önvédelemből tettem. A többit nem értem.</p>
                    <p>Molly szinte kétségbeesetten, hogy mennyire képtelen rá: hazugnak hinni ezt
                        az embert.</p>
                    <p>- És... a vendéglős?! Tex Brandon, akivel szóváltása volt?</p>
                    <p>- Csakugyan lehordtam Tex Brandont, és megfenyegettem. Piszok uzsorás, aki
                        délután kidobott, amikor egy kölcsönre haladékot kértem... És... a leányáról
                        is szó... volt.</p>
                    <p>- Szerette... a leányát?</p>
                    <p>- Akkor azt hittem, hogy szeretem.</p>
                    <p>- Nem érzi, hogy milyen átlátszó, gyáva hazugságnak tűnik, amit mond? Tex
                        Brandonnal szóváltása volt, és egy perc múlva holtan találták, lelőve. Az
                        apámmal szóváltása volt, és nyomban utána hátulról lelőtte egy láthatatlan
                        ember... Lehet itt mást hinni, mint azt, hogy tagad, üresen, ostobán, mint a
                        megrögzött bűnözők általában?</p>
                    <p>Robin vállat vont.</p>
                    <p>- Belátom, hogy így van. Mégis úgy áll a dolog, hogy Tex Brandont nem öltem
                        meg, Rowerre sem én lőttem rá hátulról, és a többi állítólagos áldozatról
                        sem tudok.</p>
                    <p>Olyan tiszta, becsületes, őszinte szeme volt. És olyan nyugodtan állt ott a
                        leány előtt. “Ha komédiázik, akkor a világ legnagyobb komédiása” - gondolta
                        Molly.</p>
                    <p>Ha már megtisztelt bűneim felsorolásával - folytatta-, nem mondaná el, hogy
                        kik voltak a további áldozataim?</p>
                    <p>- Fred Norwich és Jimmy Hall! - kiáltotta indulatosan a leány. Közben a későn
                        érkező lapokból elolvasta Robin bűnlajstromát. Reggelig olvasta. Tízszer,
                        hússzor, százszor, és még mindig ott feküdt az ágyán a két újság.</p>
                    <p>Robin olyan hökkenten nézett rá, mintha fejbe ütötték volna...</p>
                    <p>- Ezek... akik az apámat elfogták...</p>
                    <p>- Igen! Itt az újság! Ne higgye, hogy errefelé nem ismerik a bűneit.</p>
                    <p>Robin felvette az újságot, és elolvasta. Azután sokáig állt, nagyon szomorú
                        arccal.</p>
                    <p>- Nos? Tagadja?!</p>
                    <p>- Nem - felelte rekedten. - Nem tagadom. Most már beismerem. Ezeket én öltem
                        meg!</p>
                    <p>Érdekes. Most először érezte Molly, hogy itt van valami... Valami, ami titok,
                        amit nem ért... Most érezte először határozottan, hogy Robin hazudik. Most,
                        amikor beismerte a gyilkos­ságot.</p>
                    <p>- Maga... bevallja?</p>
                    <p>- Igen. Ezeket az embereket én öltem meg.</p>
                    <p>- És a többit?... Tex Brandon?</p>
                    <p>Robin elgondolkozott.</p>
                    <p>- Azt is... - mondta azután... - És az apját is... én lőttem le hátulról.</p>
                    <p>Olyan derűsen, szája szélén rezdülő szelíd, kissé szomorú mosollyal nézte a
                        leányt, mintha enyelegne vele.</p>
                    <p>Molly eléje állt, és felnézett rá.</p>
                    <p>- Robin - mondta, és megijedt attól, hogy keresztnevén szólította a Tigrist.
                        - Mondja meg az igazat...</p>
                    <p>- Igazat mondtam. Én öltem meg mindazokat, akikről beszélt. Jimmy Hallert
                        és...</p>
                    <p>Molly hisztérikusan nevetett.</p>
                    <p>- A nevét sem tudja? Hiszen vérrel írta a falra, hogy: “Jimmy Hall!”</p>
                    <p>Robin nem felelt, és Molly egy székre roskadt, azután az asztalra borult, és
                        keservesen sírt.</p>
                    <p>A férfi torkát, mellkasát szorongatta valami. Kinyúlt a keze és megsimogatta
                        a leányt. Nem érezte Molly? Vagy tűrte?</p>
                    <p>Annyi bizonyos, hogy nem mozdult, csak sírt.</p>
                    <p>Kopogtak.</p>
                    <p>Molly felugrott. Robinra nézett, de az nyugodtan állt.</p>
                    <p>- Ki az?</p>
                    <p>- Bob. Valami baj van, Miss Rower? Mintha sírni hallottam volna.</p>
                    <p>Molly habozott. Mély lélegzetet vett. Azután Robinra nézett, majd az
                        ajtóra.</p>
                    <p>- Semmi... - felelte erőltetett nyugalommal - mindjárt jövök, Bob apó!</p>
                    <p>A lépések távolodtak.</p>
                    <p>- Miért nem hívta be? Ne féljen. Nem lesz lövöldözés. Megadom magam
                        ellenkezés nélkül.</p>
                    <p>- És felkötik!</p>
                    <p>Molly az ujjait tördelte. Egyre őrjítőbben érezte, hogy itt valami szörnyű
                        titok van... Az nem lehet, hogy Robin... először tagad... aztán
                        beismeri...</p>
                    <p>Az apja! Vállalni akarja, amit az apja tett!</p>
                    <p>- Az... apja tette a többit is?</p>
                    <p>Robin nemet intett.</p>
                    <p>- Én követtem el mindent, Miss Rower.</p>
                    <p>- Nem igaz!</p>
                    <p>- Furcsa. Amikor tagadtam, nem hitt, most, hogy beismerem, ismét nem
                        hisz...</p>
                    <p>- Nem!</p>
                    <p>Hallgattak. Azután a lány izgatottan kérdezte:</p>
                    <p>- Ki tud jutni innen?</p>
                    <p>- Könnyen. Ha egyszer bejöttem, akkor azon az úton vissza is mehetek.</p>
                    <p>- És a mérnök?</p>
                    <p>- Ezt az ügyet az apjával elintéztem. A zsilipet építsék fel.</p>
                    <p>- Tehát?</p>
                    <p>- A mérnök este itt lesz.</p>
                    <p>- Menjen... siessen... én nem akarom... hogy elfogják!</p>
                    <p>Robin egy pillanatig nézte.</p>
                    <p>- Kár... - mondta azután.</p>
                    <p>- Mire mondja ezt?</p>
                    <p>- Hogy... én sohasem... szerethetek... senkit. Nem lehet házam, földem...</p>
                    <p>- Miért...</p>
                    <p>- Mert nincs értelme... Asszonyt nem köthetek magamhoz...</p>
                    <p>- Azt hiszi... nincs olyan... aki minden... bizonyítéknál jobban hisz a maga
                        szavában?</p>
                    <p>Egymással szemben álltak. Robin szomorúan megfogta a leány kezét.</p>
                    <p>- És ha hisz... valaki? Mit használ?... Tudom, hogy a véremben rablóősök
                        ösztöne lappang... Mikor tör ki, ezt ki tudja... Asszonyt nem köthet magához
                        egy Tigris. És gyerek?... Elég volt a fajtámból.</p>
                    <p>Molly nem felelt. A keze, amelyet Robin elengedett, csüggedten lehullott.</p>
                    <p>- Menjen - suttogta azután.</p>
                    <p>Molly lement az apjához.</p>
                    <p>- Estére itt lesz a mérnök - mondta.</p>
                    <p>Este csakugyan ott volt a mérnök.</p>
                    <p>Holtan.</p>
                    <p>Átlőtt fejjel találták meg a ház közelében.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>Barker görcsösen fogta a pisztolyt, és szemben ült a kövér mérnökkel.</p>
                    <p>- Micsoda maga? - kérdezte kissé ijedten Clayton.</p>
                    <p>- Én?...</p>
                    <p>Az ördög vigye el. Most nem tudja az emberi bestia nevét, amelytől retteg a
                        környék. Megvan!</p>
                    <p>- Én... a Párduc nevű híres rabló vagyok.</p>
                    <p>Clayton vállat vont.</p>
                    <p>- Ilyen nevű rablóról nem hallottam.</p>
                    <p>“Baj van” - gondolta az öreg. Gúnyos mosollyal próbálta javítani a
                        baklövést.</p>
                    <p>- De a Leopárdról bizonyára többet tud?</p>
                    <p>- Nem én...</p>
                    <p>- Hm... És hogy állunk a Foltos Hiénával?</p>
                    <p>Clayton azt gondolta magában, hogy az idős úr itt vele szemben hülye.</p>
                    <p>- Azért mondok mindenféle neveket, hogy eszébe juttassam az igazit -
                        folytatta Barker. Önnek fogalma sincs, hogy milyen nagy állatnak ismernek
                        engem ezen a környéken.</p>
                    <p>- Nem csodálom.</p>
                    <p>- Sejtelme sincs, hogy miféle néven vagyok itt közismert?</p>
                    <p>- Ló? - kérdezte a mérnök kíváncsian.</p>
                    <p>- Víz, víz... Vérengzőt mondjon, amitől rettegnek.</p>
                    <p>- Bölény...</p>
                    <p>Barker érezte, hogy nem az.</p>
                    <p>- Melyik a legveszélyesebb vad az Államokban?</p>
                    <p>- A szürke medve.</p>
                    <p>- Nem... De hagyjuk. Ha nem találja el, akkor maradjon meg tudatlanságban. Én
                        megvetem önt.</p>
                    <p>Clayton szívesen eltalálta volna a bestia nevét, mert szelíd természeténél
                        fogva szerette, ha nem bánt meg senkit. Különösen ezt a revolveres
                        öregurat.</p>
                    <p>- Miért fogtak el? - kérdezte.</p>
                    <p>- Ez hivatalos titok. Ön itt fogoly.</p>
                    <p>- És... mit szabad csinálnom?</p>
                    <p>- Kanapékat... De még nincs hozzávaló.</p>
                    <p>“Csakugyan elmebeteg lehet az öreg” - gondolta Clayton.</p>
                    <p>- Ha nem lenne megkötve a keze, ajánlanám, hogy készítsen papírzacskót.</p>
                    <p>- Kedves Vadmacska úr - kérlelte a mérnök.</p>
                    <p>- Víz, víz... Olyan vadról van szó, amelyik nesztelenül oson, és mindenki
                        elkerüli...</p>
                    <p>- Görény?... Az nagyon nesztelen, és igazán elkerülik.</p>
                    <p>- Miért?! - horkant fel Barker - Talán van bennem valami görényszerű?</p>
                    <p>- Hát... nem sok - hebegte a mérnök.</p>
                    <p>- Szóljon, ha enni akar.</p>
                    <p>- Vegye úgy, hogy szóltam.</p>
                    <p>Miután enni adott a mérnöknek, ismét elhelyezkedett szemben.</p>
                    <p>- Meddig leszek fogva? - kérdezte Clayton.</p>
                    <p>- Nem kérdezősködhet - felelte szigorúan. - Tilos olyan holmit magánál
                        tartani, ami testi sértésre alkalmas, és látogatókat csak külön engedéllyel
                        fogadhat.</p>
                    <p>- Nézze, Vaddisznó úr...</p>
                    <p>- Elég! Később elveszem majd a nadrágszíját és a cipőfűzőit. Ezt a szabályzat
                        előírja.</p>
                    <p>A mérnök ettől nagyon elszomorodott, és nem szólt többet.</p>
                    <p>- Ha akar, alhat is... - biztatta később Barker, mert elálmosodott.</p>
                    <p>- Addig nem alszom, amíg eszembe nem jut az ön állatneve.</p>
                    <p>- Hát ki a legnagyobb rabló az Államokban?</p>
                    <p>- A Tigris! - mondta valaki az ajtóban.</p>
                    <p>A Tigris állt a küszöbön. Az igazi!</p>
             <milestone unit="endSubChapter" n="3"/>
             
             <milestone unit="startSubChapter" n="4"/>
                    <p rend="head">4.</p>
                    <p>Hasonlított kissé Barkerre. Ritkás, macskaszerű bajusza, szabálytalan, fél
                        szemöldöke, majdnem ugyanolyanok voltak.</p>
                    <p>És mégis!</p>
                    <p>Ez az arc a Tigrisé volt. Ott állt szemben a karikatúrájával. Lazán fogta
                        hóna alatt a puskáját, ujja a ravaszon pihent és a cső mintegy véletlenül
                        Barkerre irányult.</p>
                    <p>Az ál-Tigris nyomban kiejtette a revolvert kezéből. Clayton nem értette az
                        ügyet.</p>
                    <p>- Mi baja magának, maga csaló? - kérdezte Barkert, akinek az egyik lába a
                        levágott csizma helyett rongyokba volt bugyolálva.</p>
                    <p>- El... törött a lábam... - felelte rémülten. A gyáva emberek eltúlozzák a
                        bajukat szorult helyzet­ben, hogy részvétet keltsenek abban, akitől félnek.
                        Így lett a gyógyuló ficamból törés.</p>
                    <p>- És maga? - fordult a Tigris Claytonhoz.</p>
                    <p>- Fogoly vagyok. Nem tudom, miért, és nem tudom, kinél.</p>
                    <p>- Hol fogták el?</p>
                    <p>- A Rower-farmon. Én végzem a zsilipépítést, mérnök vagyok.</p>
                    <p>- Úgy...</p>
                    <p>Valamin tűnődött. Azután hirtelen megfordult. Barker szívét jeges rémület
                        szorította össze:</p>
                    <p>Az igazi! Ez a Tigris! A fiát becsapta, az apát kicsúfolta ezzel a maszkkal.
                        Halála befejezett tény. Talán csak azt várják, hogy teljesen lábra álljon,
                        mert az előírás szerint beteg embert nem szabad kivégezni, és ezek tartják
                        magukat a börtönszabályokhoz.</p>
                    <p>A Tigris belépett a szobába.</p>
                    <p>- A fiam érkezik. Nem akarok találkozni vele. Ide húzódom a sarokba a gerenda
                        mögé. Ha csak egy jellel elárulják ittlétemet, lelövöm magukat - mondta csak
                        úgy, mintha beszélgetne, azután odament a kunyhó homályos sarkába, a gerenda
                        mögé.</p>
                    <p>- Most már tudom, hogy milyen fenevadat gondolt - jegyezte meg Clayton, aki
                        nem volt tisztában a helyzet komolyságával -, nyilván tigrist, nem?</p>
                    <p>- Ne fecsegjen! - mondta ijedten.</p>
                    <p>- Csak beszélgessenek - szólt a sarokból a Tigris -, ha Robin fülel, mielőtt
                        bejön, legalább nem gyanakszik. Rajta! Beszélgetni!</p>
                    <p>Barker rémülten engedelmeskedett.</p>
                    <p>- Hogy van? - kérdezte hebegve Claytont.</p>
                    <p>- Na... nagyon... jól... - felelte a másik most már kissé ijedten. - Szép...
                        időnk van...</p>
                    <p>- Izé... De múlt héten kissé... fújt a szél...</p>
                    <p>- Ön azt mondta, hogy híres rabló, akinek állatneve van - feszegette a
                        problémát Clayton. - Most úgy rémlik, hogy ez... az úr, aki elbújt, ez a
                        tulajdonképpeni állat...</p>
                    <p>Barker mélabúsan csóválta a fejét:</p>
                    <p>- Nem. Az állat én vagyok. Ez kétségtelen.</p>
                    <p>Valaki vágtatva érkezett. Ledobbant a lóról és bejött. Robin volt.</p>
                    <p>- Mérnök úr - mondta gyorsan. - Velem jön. Szabadon bocsátom. Arra kérem
                        csak, hogy ne árulja el ezt a rejtekhelyet, mert ezt a bolondos sebesültet
                        nem akarom cipelni ilyen állapotban.</p>
                    <p>- Efelől nyugodt lehet - egyezett bele örömmel Clayton.</p>
                    <p>- Visszamegy Rowerékhez, és folytatja a zsilip felépítését.</p>
                    <p>Odalépett, elvágta a köteléket, és felsegítette, mert a mérnök tagjai kissé
                        elgémberedtek a mozdulatlanságtól. Azután a nyeregtáskájából élelmiszereket
                        hozott be, és odadobta Barkernek.</p>
                    <p>- Itt van, maga szélhámos, holnap hozok ismét.</p>
                    <p>- Mondja kérem - kérdezte a mérnök -, ezt a kérdést nem tudtam megoldani, és
                        szeretném, ha a jövőben elkerülném a hasonló kényelmetlen helyeztet: miféle
                        állat ez az úr!</p>
                    <p>Robin végignézte Barkert.</p>
                    <p>- Egy nagy ló!</p>
                    <p>- Hát ezt mondtam - csodálkozott a mérnök, és nem értette az esetet, de Robin
                        nem tárgyalt tovább, hanem vitte.</p>
                    <p>Gyalog vágtak neki Claytonnal. Rimbow lassan követte őket...</p>
                    <p>Amikor elindultak, kilépett rejtekhelyéről a Tigris.</p>
                    <p>- Még visszatérek - suttogta Barkerhez, és kisurrant. Barker egyedül maradt a
                        sötét kunyhó­ban. Robintól már nem félt komolyan. Titokban talán úgy érezte
                        elhagyott, vén szívében, mintha csakugyan a fia lenne, hiszen gondoskodott
                        róla.</p>
                    <p>A fia!</p>
                    <p>Van is valahol egy fia Pitsburgben vagy New Orleansban, és egyszer küldött is
                        neki a fegyházba húsz dollárt, de a legközelebbi címét gondosan
                        eltitkolta.</p>
                    <p>De mi lesz, ha ez a sátánképű főtigris visszatér? Most nem merte lelőni, mert
                        a távozók hallották volna, de esetleg rövidesen visszatér, és egy golyóval
                        elintézi...</p>
                    <p>Ez biztos! De nem sietett vele, mert az hitte, hogy eltörött a lába. Úgysem
                        menekülhet tehát. No de nincs törés!</p>
                    <p>Az ajtóig csúszott, azután megpróbált felállni. Kissé nyilallt a bokája. De
                        ha a testsúlyát a másik lábára helyezte, akkor bicegve elindulhatott.</p>
                    <p>Hm... már alig dagadt, és nem is fáj nagyon. Megkísérelhette volna előbb is,
                        hogy lábra álljon. De az ember olyan szívesen hever betegen.</p>
                    <p>Tiszta holdfény világított. Beragyogta a völgyet. Valahol a távoli ezüstködbe
                        mosódó láthatá­ron Country vasútállomás fehér kőkerítése látszott, és alatta
                        a Folkston felé kanyargó szer­pentinen éppen leért a két férfi a nyomukban
                        baktató lóval.</p>
                    <p>Kissé megáztatta véraláfutásos bokáját a patak hideg vízében, és ahogy csak
                        bicegésétől tellett, igyekezett tovább.</p>
                    <p>Ha ismét találkozik Tigris szeniorral, akkor ez végez vele. Biztosan.
                        Arrafelé Country irányába vezet egy ösvény a hegygerincen.</p>
                    <p>Amikor felért az ösvény előtti emelkedésre, ismét lenézett. A Rower-farmot
                        látta és nem messze apró, piros foltok: a zsilipnél dolgozók fáklyái. A
                        farmhoz vezető úton egy kövér alak poroszkál a holdfényben. Egyedül. Robin
                        tehát magára hagyta.</p>
                    <p>Most egy lovas bukkan fel vágtatva az útra, egy félkör végén, amellyel
                        megelőzte a mérnököt. A ló, mint egy lefékezett autó, szinte átmenet nélkül
                        a rohanásból megáll...</p>
                    <p>Barker felkiált!</p>
                    <p>A lovas felkapja a puskáját és lő!</p>
                    <p>A mérnök lebukik! A gyilkos bevágtat a sűrűbe. De Barker jól látta. Az öreg
                        Tigris volt.</p>
                    <p>Lelőtte Claytont!</p>
                    <p>Most már nem törődött semmivel, futott... Futott, és a bokáját mintha éles
                        késsel döfködnék!</p>
             <milestone unit="endSubChapter" n="4"/>
            </div>
         <div type="chapter">
                <head>FELCSAP A LÁNG!</head>
        
             <milestone unit="startSubChapter" n="1"/>
                    <p rend="head">1.</p>
                    <p>Amikor a halott mérnököt hozták, Molly úgy érezte, hogy megőrül.</p>
                    <p>- Mi történt vele? - kérdezte Bobot.</p>
                    <p>- Nem lehet tudni. Itt találták a farm felé vezető úton. Még meleg volt, de
                        már nem élt...</p>
                    <p>- Láttak valakit a közelben?</p>
                    <p>- Mit kellett látni? - szólt közbe a cowboy vállat vonva. - Tudjuk ki
                        volt.</p>
                    <p>- Honnan?! - kiáltotta élesen Molly, és valamennyien furcsán néztek rá.</p>
                    <p>- Hát... aki elrabolta. Aki a gazdára is lőtt...</p>
                    <p>- A gazdára hátulról lőttek! Ő nem láthatta, ki volt!</p>
                    <p>Különösen pislogva álltak ott. Furcsa. Talán Miss Rower védi a gyilkost?</p>
                    <p>- Hát ki lehetett volna? - kérdezte Bob.</p>
                    <p>A leány erélyesen, de gyors, izgatott szavakban beszélt:</p>
                    <p>- Van egy öreg Tigris is! Nem tudjátok, hogy él, és itt van a környéken?</p>
                    <p>Meglepett csend támadt. A mérnök teteme ott feküdt az udvarban egy terítőn. -
                        A Miss honnan tudja ezt? - szólalt meg az öreg cowboy.</p>
                    <p>- Én is Tigris foglya voltam. És tudom, hogy az apját is szabadon
                        bocsátották. Láttam.</p>
                    <p>Érezte, hogy valamivel valószínűsíteni kell, amit állít. És végre is nem
                        hazudott. Csakugyan azt hitte az öreg Barkerre, hogy az a Tigris.</p>
                    <p>- Mindegy, hogy mi volt és hogy volt. Mind a két Tigris megérett a kötélre! -
                        kiáltotta Bob apó.</p>
                    <p>Erre nem szólhatott semmit.</p>
                    <p>- Az apám előtt titkolni kell, ami történt. Legalább addig, amíg lábra
                        áll!</p>
                    <p>- No de... mérnök kell!</p>
                    <p>- Az apám tegnapelőtt írt a kormányzónak... Lehet, hogy holnap vagy két nap
                        múlva új mérnök jön. Addig van mit dolgozni olyan, amihez nem kell mérnök.
                        Vigyék el szegény Claytont, és...</p>
                    <p>- Ne vigyék!</p>
                    <p>Egy látogató lépett észrevétlenül a kertbe. Ötven év körüli, szikár,
                        napbarnított ember volt. Hasig sáros lovat vezetett száron, és látszott
                        rajta, hogy messzi útról jön.</p>
                    <p>- Patterson vagyok, a birkhami seriff.</p>
                    <p>- Aki sürgönyözött?!</p>
                    <p>- Igen. Úgy látom azonban, hogy mégsem vigyáztak eléggé. - A halotthoz
                        lépett. - Ki ez az ember?</p>
                    <p>- Clayton, a mérnök.</p>
                    <p>Letérdelt a halott mellé, és megvizsgálta.</p>
                    <p>- Fogságban volt - mondta azután. - A csuklóin látszik a kötél nyoma.</p>
                    <p>- A Tigris elrabolta a tábor közepéről, ahol a zsilipet építik.</p>
                    <p>- Maga őt üldözi?</p>
                    <p>- Igen. Ha nem kellett volna visszatérnem közben Birkhamba és onnan a
                        kormányzóságra, akkor már fogoly lenne.</p>
                    <p>- Egyedül akarja elfogni?</p>
                    <p>A seriff felnézett Bobra.</p>
                    <p>- Mit gondolt, hogy egy lovashadosztály vár kinn? Vigyék el a halottat. A
                        gazdával szeretnék beszélni.</p>
                    <p>- Az apám beteg.</p>
                    <p>- Miss Rower...?</p>
                    <p>- Igen. Az apám megsebesült.</p>
                    <p>- Pedig figyelmeztettem. Nem kapta meg idejében a sürgönyt?</p>
                    <p>- De igen. Jöjjön be a házba, uram - mondta Molly, és elindult. Patterson
                        követte. A leány a saját szobájába vezette.</p>
                    <p>- Mondjon el mindent, Miss Rower. Mi történt azóta, hogy a Tigris feltűnt a
                        vidéken? Illetve amióta önt elfogta.</p>
                    <p>Molly elmesélte a fogság történetét. Úgy mondott el mindent, ahogy volt.
                        Patterson időnként csodálkozva felhúzta szemöldökét, mintha nem várt volna
                        Robintól ennyi emberséget és tapintatot egy fogoly hölggyel szemben. Végül
                        rátért az idősebb “Tigrisre”.</p>
                    <p>- Az nem a Tigris volt, hanem egy öreg színész, aki notórius
                        okirathamisító.</p>
                    <p>- Tudom.</p>
                    <p>- Honnan?</p>
                    <p>A leány elpirult és hallgatott. A seriff kutatóan nézte. De nem szólt.</p>
                    <p>- Azután... itt bukkant fel - folytatta Molly. - A zsilip körüli háborúról
                        hallott talán?</p>
                    <p>- Igen, valamit meséltek a kormányzóságon, és egy fiatal mérnök útnak
                        indult.</p>
                    <p>- Ó, ez nagyszerű!</p>
                    <p>- Nem is oly nagyszerű. Fiatal ember. Kár érte.</p>
                    <p>- Maga is... feleslegesnek tartja, amit az apám... tervez?</p>
                    <p>- Én fontosnak tartom. De bolond emberek élnek errefelé. Folytassa, Miss
                        Rower.</p>
                    <p>- Nincs sok hátra. Elrabolta megfoghatatlan módon a mérnököt, az embereink
                        közül.</p>
                    <p>- Hm... És azután?</p>
                    <p>- Azután az apám lement Folkstonba, és... Valaki hátulról lelőtte, miközben
                        lóra ült.</p>
                    <p>- Valaki? Kétséges talán, hogy ki volt az illető?</p>
                    <p>- Én... nem vagyok olyan bizonyos abban, hogy... Rob... Ő tette.</p>
                    <p>Most a seriff tartott szünetet. Azután megkérdezte.</p>
                    <p>- Van más is, aki gyanúsítható?</p>
                    <p>- Az... öreg Tigris...</p>
                    <p>Patterson elmosolyodott.</p>
                    <p>- Ez a vén ripacs Barker?</p>
                    <p>- Nem. Az igazi Tigris, az öreg.</p>
                    <p>A seriff felállt.</p>
                    <p>- Miss Rower! Mielőtt elmennék - egy titkot bízok önre, amit kevesen tudnak
                        az Államokban. Én is csak most értesültem róla a kormányzótól: Az öreg
                        Tigris öt éve halott.</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>Molly elfehéredett. Azután ő is felállt, lassan, mintegy hipnotizálva.</p>
                    <p>- Mi?... Azt mondja, hogy...</p>
                    <p>- Meghalt...</p>
                    <p>Virradt. A szobában lassan halványult a lámpafény.</p>
                    <p>- Öt év előtt - kezdte Petterson - megkegyelmeztek neki. Jól tudjuk hogy
                        odafenn az urak között sokan voltak, akik sajnálták a Tigrist, hiszen már jó
                        útra tért, amikor elfogták. Felesége sorsa csak fokozta ezt a részvétet. Öt
                        év előtt a legnagyobb titokban szabadlábra helyezték. Súlyos tüdőbaj támadta
                        meg a börtönben. Szánalmas roncs volt. Egy rendőrtisztviselővel Havannába
                        utazott, ahol szintén hatósági felügyelet alatt állt. Négy év előtt meghalt.
                        Egy évet töltött mindössze szabadlábon. Láttam a halottas képét, amit az
                        ottani hatóságok küldtek. Kétségtelen az azonosság.</p>
                    <p>Mollyban ismét felerősödött az a csendes fájás, amely nyomban enyhült, ha
                        Robin bűnössége kétségessé vált.</p>
                    <p>- Ön... tehát... bizonyos... a bűnös személyében?</p>
                    <p>- Sajnos, kétséget kizáróan. Boldog lennék, ha nem így volna. Ezt elhiheti.
                        Nem mondta el a leánynak, hogy Robin nem a Tigris fia: szegény Jeff Olsent
                        minek bemártani, ha egyszer úgysem segíthet a fiún? Pedig Olsen ostoba
                        története okozta a bajt. Ha Robin idejében értesül, hogy egy Weller nevű
                        orvos gyermeke, akkor nincs semmi baj.</p>
                    <p>De így legalább a jóhiszemű bűnös, szegény Jeff, maradjon háttérben.</p>
                    <p>- Végére járok az ügynek, kisasszony.</p>
                    <p>- Kérem, Mr. Patterson, maradjon addig a mi vendégünk. Úgyis kell valaki, aki
                        intézkedni tud baj esetén. Az apám még nagyon erőtlen.</p>
                    <p>- Köszönöm, Miss. Elfogadom. Kérem azonban, hogy ne titkoljon előttem semmit.
                        Bízhat bennem.</p>
                    <p>Molly gondolkozott.</p>
                    <p>- Nincs mit titkolnom - mondta azután nagyon szomorúan, de a seriff látta,
                        hogy könnyekkel küszködik.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>Hat nap múlva Rower már felült az ágyban. A seb nem volt mély, gyorsan
                        gyógyult, és a vasszervezet könnyen gyűrte le a vérveszteség okozta
                        gyengeséget.</p>
                    <p>- Gazda - jelentette Bob. - Most már rövidesen megáll a munka, ha nincs
                        mérnök.</p>
                    <p>Rower, aki előzőleg mindenféle hízelgéssel egy szivart próbált kicsalni
                        Mollytól csak most ébredt újra tudatára, hogy mi volt körülötte, mielőtt
                        megsebesült. Azt már közölték vele, hogy Clayton meghalt, de valahogy nem
                        kötötte le eddig más, csak a betegsége. Most újra ráeszmélt mindenre.</p>
                    <p>A zsilip!</p>
                    <p>- Várni kell, Bob. A kormányzó megígérte, hogy új mérnököt küld.</p>
                    <p>- De addig...</p>
                    <p>- Valami baj van?</p>
                    <p>- Az emberek... hogy is mondjam...</p>
                    <p>Megvakarta a fejét.</p>
                    <p>- Beszélj!</p>
                    <p>- Szóval, hát... Amíg maga közöttük volt... Addig hát a pokolba is elmentek
                        volna kérdezős­ködés nélkül. Mert hisznek abban, hogy erős, és...</p>
                    <p>- És most?</p>
                    <p>- Nézze, bossz... őszintén fogok beszélni. Az új emberek egy része, vagy tíz,
                        elszökött, amikor az az ördög elrabolta Claytont... Félnek... a
                        Tigristől.</p>
                    <p>- Pusztuljanak! Aki fél, az nem kell itt.</p>
                    <p>Bob topogott.</p>
                    <p>- Nos?! Ki vele! Mi van még?!</p>
                    <p>- A többiek suttognak.</p>
                    <p>- Mi a fene? Mit suttognak?</p>
                    <p>- Hát... némelyik látta, hogy a zsilip miatt csakugyan... kiszáradt néhány
                        legelő. És... régimódi emberek... Ők sem értik, hogy mi szükség a szép,
                        életet adó rétség kiszárítására... amikor...</p>
                    <p>- Bob!</p>
                    <p>Az öreg cowboy zavarában a földet nézte. Rower összevont szemöldökkel
                        figyelte:</p>
                    <p>- Talán... neked is ez a véleményed?</p>
                    <p>- Én kitartok maga mellett az utolsó leheletemig... Ezt jól tudhatja,
                        kérem.</p>
                    <p>- De nem kell az olyan ember, aki nem hisz abban, amit csinál!</p>
                    <p>- Magyarázza meg, bossz, úgy, hogy ők is értsék... Minek a zsilip, minek a
                        sok szerencsétlen­ség, és minek kiszárítani a legelőt, ahol már a nagyapáink
                        is...</p>
                    <p>- Bob - mondta Rower elgondolkozva. - Vedd fel a fizetésedet és még háromszáz
                        dollárt. A raktárból meg amit akarsz. Derék ember vagy, isten áldjon...</p>
                    <p>- El... küld?</p>
                    <p>- Igen. Öreg vagy, eleget dolgoztál. Utazz a leányodhoz Wyomingba. A
                        többieknek is mondd meg, hogy aki el akar menni, az jelentkezzék nálad,
                        fizesd ki őket.</p>
                    <p>- Azt hiszi, hogy én elmegyek innen? - kiabálta durván. - Engem nem küldhet
                        el, érti?! Én addig vagyok itt, amíg maga. A többi mehet, ahová akar, de
                        engem ne küldözzön, a minden­ségit!! - kiabálta nekivörösödve.</p>
                    <p>Rower elfojtott egy nevetést.</p>
                    <p>- Mégis úgy lesz, hogy elbocsátlak, Bob, mert nem szabad olyan munkát
                        végezni, amiben nem hisz az ember.</p>
                    <p>- Ez mind ostobaság! - lármázott az öreg.</p>
                    <p>- Azt mondtam, elmész!</p>
                    <p>- Nem vitatkozom magával! Vén bolond - üvöltötte, és miközben kiment úgy
                        bevágta az ajtót, hogy a ház megrezdült. Még az udvaron is izgatott
                        magánbeszélgetést folytatott, és élénk taglejtésekkel kísérte a
                        monológját.</p>
             <milestone unit="endSubChapter" n="3"/>
             
             <milestone unit="startSubChapter" n="4"/>
                    <p rend="head">4.</p>
                    <p>Rower kiült az ágy szélére. Kissé szédült. Azután felállt, hogy a nadrágjáért
                        nyúljon, de visszaesett ültében. Harmadik próbára sikerült. Miután
                        felöltözött, ismét ült néhány percig. Azután átment a másik szobába.</p>
                    <p>Szerencséjére Molly nem volt ott. Szivarra gyújtott, és kinézett az udvarra.
                        Egy ismeretlen férfit látott a kerítésnél, éppen a lovát vezette ki. Szikár,
                        napbarnított alak.</p>
                    <p>Ki lehet?</p>
                    <p>Odament a szekrényhez, és felhajtott egy pohárka pálinkát, azután kilépett a
                        szobából.</p>
                    <p>A friss levegőtől ismét elszédült kissé. A vér zúgva feltódult az agyára, és
                        elsötétedett előtte minden, hogy meg kellett kapaszkodnia az ajtóban.</p>
                    <p>De azután felszívódott ez a fekete köd, és kihúzta magát. A frissen gyógyult
                        sebe nyilallt. Remélte, hogy nem kap tüdővérzést. Csak begyógyult tán a
                        lövés?</p>
                    <p>Határozott léptekkel az idegenhez ment.</p>
                    <p>- Rower vagyok. Azt hiszem, nem találkoztunk még.</p>
                    <p>Az idegen megszorította a kezét.</p>
                    <p>- Patterson seriff.</p>
                    <p>- Aki sürgönyözött?</p>
                    <p>- Az. Örülök, Mr. Rower, hogy talpon látom. Nem korai még ez a felkelés?</p>
                    <p>- Nem. Hamarabb kellett volna, de nem tudtam. Most már, azt hiszem, megállok
                        a lábamon. Amint látom, menni készül?</p>
                    <p>- Igen. Most kapott értesítést a leánya, hogy holnapután érkezik Countryba az
                        új mérnök. Úgy hiszem, ebből az alkalomból találkozhatom a Tigrissel.</p>
                    <p>- Gondolja, hogy tervez valamit a mérnök ellen?</p>
                    <p>- Biztosra veszem. Ha ide betört, hogy elrabolja a szerencsétlen Claytont,
                        akkor nem mulasztja majd el az alkalmat, hogy kedvezőbb terepen
                        ártalmatlanná tegye az utódját.</p>
                    <p>- Ez könnyen lehet. Ne jöjjek én is?</p>
                    <p>- Azt hiszem, hogy önre itt is nagy szükség lehet... hm... Bizonyára nem
                        azért kelt fel, hogy Countryba menjen.</p>
                    <p>Szóval a seriff is megfigyelte, hogy valamiféle bomlás van itt folyamatban az
                        emberek között.</p>
                    <p>- Igaz. De talán egy-két megbízható cowboyt adnék...</p>
                    <p>- Köszönöm... Egyedül járok vadászni.</p>
                    <p>- Azt hiszi, bír... vele?</p>
                    <p>A seriff legyintett.</p>
                    <p>- Csak megtaláljam. Előttem nincs olyan veszett híre. Hajszálon múlt, hogy
                        ártalmatlanná tegyem. Háromkor értem Backford Lane-be, és fél háromkor
                        végzett Fred Norwichcsel, négy­kor sürgönyöztem Torontonba, és háromkor
                        lőtte le Jimmy Hallt.</p>
                    <p>- Álmában! Engem hátulról puffantott le! Az öreg Tigris nem tett ilyet. Más
                        ember volt.</p>
                    <p>A seriff bólintott.</p>
                    <p>- Így van! Figyelmeztetem önt, hogy a peon gazemberek mozgolódnak. Néhány
                        folkstoni farmer indián legelőkre hajtotta az állatokat, és a főnök
                        figyelmeztette őket, hogy ezt nem tűri.</p>
                    <p>- Legfőbb ideje, hogy elpusztuljanak a környékről. Ahány rablás és gyilkosság
                        történt az utóbbi időben, azt ők követték el. Két éve készülök rá, hogy
                        leszámoljak a peonokkal.</p>
                    <p>- Azt hiszem - mondta szomorúan a seriff - most itt lesz az alkalom.</p>
                    <p>- Hogy érti ezt?</p>
                    <p>- A peonok jól tudják, hogy ha kiszáradnak a legelők, a folkstoniak elűzik
                        őket a folyó túlsó vidékéről. Tehát igyekeznek majd megakadályozni a zsilip
                        megnyitását.</p>
                    <p>- Meglesz a zsilip! - szakította félbe elszántan Rower. - Minden
                        csirkefogóval leszámolok!</p>
                    <p>- Ezt szívből kívánom önnek.</p>
                    <p>A seriff elnyargalt. Rower erőteljes léptekkel ment az istállóhoz.</p>
                    <p>- Bill! A lovamat.</p>
                    <p>- Szent isten, a gazda!</p>
                    <p>- Ne tátsd a szádat! Gyerünk!</p>
                    <p>Bill kivezette a lovat. A hanyatló nap langyos, rozsdaszínű sugárnyalábjai
                        odahullottak a makacs ember kemény, elszánt arcába. A leánya jött arra.
                        Ijedten felkiáltott.</p>
                    <p>- Apa! Hogy merte... azonnal feküdjön vissza!</p>
                    <p>- Nincs semmi bajom, Molly. Egészséges vagyok - felelte nyugodtan. Azután
                        nyeregbe ült és elügetett. Vaserővel kényszerítette magát, hogy egyenes
                        tartással üljön a lován.</p>
             <milestone unit="endSubChapter" n="4"/>
            </div>
         <div type="chapter">
                <head>AZ ÖSSZECSAPÁS</head>
             <milestone unit="startSubChapter" n="1"/>
                    <p rend="head">1.</p>
                    <p>Az öreg Rower megjelenése új erőt adott a kishitűeknek. Mindössze ketten
                        kérték ki a fizetésüket. De az új munkások nélkül erősen megfogyatkozott
                        Rower tábora.</p>
                    <p>Lapátoltak, ástak, elhordták a homokot, de nem végezhettek olyan munkát,
                        amihez mérnök kellett. Rower késő estig ott járt közöttük. Sokszor
                        gyengeségi roham fogta el, de tartotta magát.</p>
                    <p>Amikor visszatért, Molly aggódó arcát pillantotta meg először. Mosolyt
                        erőltetett.</p>
                    <p>- Semmi baj, Molly. Már egészséges vagyok.</p>
                    <p>A leány kutatva nézte az apját.</p>
                    <p>- Nem fáj?</p>
                    <p>- A seb... nem... - felelte komoran. Leült, és szivarra gyújtott.</p>
                    <p>- Gazda! - jelentette Bob. - Folkstoniak vannak itt.</p>
                    <p>- Nem tárgyalok velük - mondta mereven.</p>
                    <p>- Várjon, Bob apó! - kiáltotta Molly, és az apja felé fordult. - A
                        folkstoniak eddig nem tettek ellenünk semmi rosszat...</p>
                    <p>- Gazemberek!</p>
                    <p>- Mindenkit meg kell hallgatni...</p>
                    <p>Rower dühösen rágta a szivarját.</p>
                    <p>- Jöjjenek! - mondta Bobnak.</p>
                    <p>Csak Allan jött. A többi kinn várt.</p>
                    <p>- Lehet veled okosan beszélni, Rower?</p>
                    <p>- Ha van hozzá okos ember.</p>
                    <p>Allan elengedte a füle mellett a sértést.</p>
                    <p>- Megkíséreltük, hogy a peonok földjén legeltessünk. Te mondtad.</p>
                    <p>- Tudom.</p>
                    <p>- A peonok azt mondták, hogy megölnek minden betolakodót.</p>
                    <p>- És ti persze féltek tőlük.</p>
                    <p>Nem erről van szó.</p>
                    <p>- Hát miről?</p>
                    <p>- A peonok jogosan tiltakoznak. Te sem engednél a földjeiden mást
                        legeltetni.</p>
                    <p>- Ti mindég el akartátok űzni a peonokat, mert lopnak és orgyilkosságokat
                        követnek el.</p>
                    <p>- Ez igaz. De most nem loptak.</p>
                    <p>- Mi közöm ehhez nekem?</p>
                    <p>- A peonok is azt akarják, hogy hagyd abba ezt a zsilipőrültséget.</p>
                    <p>- Lehet, hogy ti hallgattok rájuk és féltek tőlük. Én nem törődöm a
                        peonokkal.</p>
                    <p>Allan a földet nézte:</p>
                    <p>- Hát akkor még csak egyet, Rower. Bármi történjék: nekünk semmi közünk a
                        Tigrishez! Ha ellened van, azért nincs velünk! Orgyilkosokkal nem
                        szövetkezünk.</p>
                    <p>- De peonokkal igen!</p>
                    <p>Allan hallgatott.</p>
                    <p>- Felelj. Szövetkeztetek a peonokkal?</p>
                    <p>- A peonok érdeke is az, ami a miénk. Nem kell a zsilip.</p>
                    <p>- Meglesz a zsilip!</p>
                    <p>- Jól van, Rower! Ha azt hiszed, hogy az egész világ köteles szót fogadni a
                        te makacs koponyádnak, hát csak rohanj fejjel a falnak!</p>
                    <p>- Azt hiszem, Allan, eleget tárgyaltunk.</p>
                    <p>- Én is azt hiszem.</p>
                    <p>Sarkon fordult és ment. Amikor a léptek alatt csikorduló kavicsok zöreje
                        elmúlt, egy ideig sem Molly sem Rower nem szólt.</p>
                    <p>- Azt hiszed... - mondta végül a leány - hogy... bírsz velük...
                        mindenkivel?</p>
                    <p>- Nem tudom - felelte sóhajtva, és nagy öklét az asztalra helyezte -, de az
                        bizonyos, hogy megteszem, amit hitem szerint tennem kell!</p>
                    <p>Bob apó jött, kissé ijedt arccal.</p>
                    <p>- Gazda!...</p>
                    <p>- Mi van?</p>
                    <p>- Egy cowboy megtalálta kinn a mezőn... A seriff lovát... Elhozta...</p>
                    <p>- És Patterson?...</p>
                    <p>- Nincs sehol...</p>
                    <p>A cowboy hozta a nyugtalan, poros lovat. A nyergére vastagon tapadt az alvadt
                        vér.</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>A seriff nyugodtan lovagolt a Country felé vezető úton. Elszörnyedve látta,
                        hogy Jeff Olsen ostobasága milyen tragédiát idézett elő. Az bizonyos, hogy
                        ez a látszólag szelíd és okos Robin egy szörnyeteg. De ha nem hallja az
                        ostoba mesét, hogy az apja a Tigris, akkor nem ölne halomra vakmerően és
                        gyáván, szemben és orvul mindenkit, aki az útjába akad.</p>
                    <p>Este lett. A csendes vidéken nagy ívben kellett megkerülnie a drótsövénnyel
                        zárt Rower-földe­ket. Most Countryba megy, és egy állomással a mérnök elé
                        utazik. Ez a legbiztosabb...</p>
                    <p>Egyszerre nyugtalan lett. A környező vidék alig látható, mozdulatlan
                        kontúrjai között semmi sem mukkant. És mégis.</p>
                    <p>A ló felhorkant, hátravetette a fejét, és nem akart tovább haladni. Patterson
                        megveregette az állat nyakát, és körülnézett. Semmi... De mégis... Ott a
                        hegyi ösvény felé, ahol a bozontos síkságról szerpentin indul... mintha egy
                        ló patája kőre ütött volna... De messze lehet, az bizonyos.</p>
                    <p>Fülelt.</p>
                    <p>Semmi. A lova lassan hátrafelé lépegetett. Fújt, és a zablát rágta. Patterson
                        tudta, hogy az állat fél.</p>
                    <p>- No... mi az? Sun... - suttogta, és ismét megveregette az állatot, azután
                        leszállt, és... És ennek köszönhette az életét.</p>
                    <p>Bumm! Bumm!</p>
                    <p>Két lövés villant fel, és tompa dörrenés kísérte. Patterson leszállás közben,
                        mielőtt földet ért volna, erős lökést érzett a válla körül, és a nyeregre
                        dőlt. Úgy függött keresztben néhány másodpercig, mint valami zsák, azután a
                        földre zuhant. Ha nyeregben ülve éri a lövés, akkor a golyó éppen a szívébe
                        fúródik. Érezte, hogy a sebe elég súlyos, folyik a vére, de nem veszítette
                        el az eszméletét.</p>
                    <p>Aki a lövést leadta, hosszan figyelt a bokrok között guggolva. Készen arra,
                        hogy ha valami mozdul a mezőn, újra tüzel. De csend volt.</p>
                    <p>A seriff tehetetlenül feküdt és Sun lehajtott fejjel állt mellette. A guggoló
                        orgyilkos halkan füttyentett. Csendes neszt hallott oldalról. Tudta, hogy a
                        lova lép melléje.</p>
                    <p>A Tigris felugrott!</p>
                    <p>Egy ember állt közvetlenül mellette a vaksötétben. Bizonyára revolver is van
                        a kezében.</p>
                    <p>- Ki vagy? - suttogta.</p>
                    <p>- Robin. A fiad.</p>
                    <p>- Mit akarsz itt?! Mondtam, hogy hagyj békén - suttogta a másik.</p>
                    <p>- Nem akarom, hogy orvul gyilkolj!</p>
                    <p>- Te...!</p>
                    <p>- Nem akarom! - ismételte Robin hangosan - Kire lőttél?</p>
                    <p>A Tigris csak suttogva beszélt. Ez a furcsa, sípoló, fojtott torokhang már
                        akkor meglepte Robint, amikor nyomon követte a Tigrist, és egy barlang
                        mélyén először beszélt vele. Mintha gégebaja lenne, olyanformán suttogta,
                        krákogva, nyújtott hangon:</p>
                    <p>- Pusztulj az utamból, kölyök! - sziszegte -, mert téged sem kíméllek.</p>
                    <p>Robint végtelen szomorúság fogta el.</p>
                    <p>- Menj innen - mondta csendesen -, mindenki azt hiszi, hogy én vagyok a
                        tettes, valamennyi szörnyűségben. Vállalom, és ha kell, bűnhődöm érte.</p>
                    <p>- Őrült vagy - sípolta a torz hang. - Nem vállalod, vagy vállalod -, mindegy!
                        De az utamat ne keresztezd, kölyök!</p>
                    <p>- Én vagyok az oka az egésznek! Bizonyára a kormányzó bocsátott szabadon, és
                        azért küldte helyetted azt a szélhámost, mert elszöktél.</p>
                    <p>- Ostoba vagy! - felelte a Tigris, és vihogott. - Jimmy Hall és Fred Norwich
                        már előbb felfordultak. Akkor a kormányzó még nem is álmodta, hogy a világon
                        vagy.</p>
                    <p>- És Tex Brandon, a vendéglős Birkhamben...</p>
                    <p>- A gazember! Hitvány uzsorás... Aznap érkeztem Birkhambe, hogy leszámoljak
                        vele és Olsennel...</p>
                    <p>Robin felkiáltott.</p>
                    <p>- Őt is megölted?</p>
                    <p>- Nem! Elszökött a gazember! Látta, amikor Texet lepuffantottam... Már nem
                        érte el a golyóm!... De ő is sorra kerül... és mind! Mind! - lihegte rekedt,
                        ugató hangon.</p>
                    <p>- Mit vétett ellened... Olsen...</p>
                    <p>- A főemberem volt! Cliffort néven rettegett rabló! Amikor elfogtak... Ő
                        megmenekült... és megígérte, hogy végez... Rowerrel... De futni hagyta.
                        Ezért meghal! Most tudsz mindent! Menekülj... Én mindenkin... bosszút
                        állok... vér!... Vér!</p>
                    <p>Elhűlten állt Robin az apja előtt. A Tigris őrült... Ez kétségtelen.</p>
                    <p>- Nézd - mondta csendesen -, Rowerrel leszámolhatsz, ha felépítette...</p>
                    <p>- Nem! Nem lesz meg a zsilipje!</p>
                    <p>- Megígértem neki!</p>
                    <p>- Akkor sem. Dőljön romba mindaz, amit egy életen át nagy küzdelemmel
                        tervezett...</p>
                    <p>- A zsilip meglesz - mondta Robin.</p>
                    <p>- Haha! - kacagott nyersen a színtelen, torz hang. - Talán te véded meg
                        ellenem Rowert?</p>
                    <p>- Könnyen lehet!</p>
                    <p>- Úgy?! Hát idehallgass, te tacskó! - súgta a torz hang. - Öt év előtt...
                        Havannába vittek félholtan... roncsolt tüdővel... Négy év előtt meghaltam!
                        Eltemettek! És most itt áll a Tigris, aki úgy kívánta a bosszút, hogy
                        legyőzte a halált!! Megölöm őket, akik elpusztítottak! Érted, - súgta,
                        harsogva. - A halott Tigris bosszújától megborzad a világ... Ezt a titkot
                        nem fejti meg senki! Érted?!</p>
                    <p>Robin elborzadt.</p>
                    <p>- Rowert kíméld, amíg a zsilip kész - felelte, és elővette az öngyújtóját,
                        hogy rágyújtson. - Én megígértem, és...</p>
                    <p>Csak néhány szikra látszott, de mielőtt a láng fellobbant volna, Robin egy
                        ökölcsapást kapott, hogy megszédült, és oldalt tántorodott.</p>
                    <p>Ez mentette meg az életét. Két lövés dörrent a gyomra irányában, ahol állt.
                        És Robin megértette, hogy az apja lőtt rá...</p>
                    <p>Egy pillanatra megbénította a görcsös iszonyat... a szörnyűséges, szinte
                        fizikai sajgás a szívében: az apja megöli!</p>
                    <p>És ennek a borzadásnak az erejével, mielőtt még a Tigris megismételhette
                        volna a lövést, rávetette magát, elgáncsolta, és olyat lökött rajta, hogy
                        elrepült a bokrok közé...</p>
                    <p>Robin rövid idő alatt félelmetesen gyors harcos lett. A Tigris sem lehetett
                        különb fiatal korában. A hit egy hazugságban, hogy félelmes, rendkívüli erők
                        lappanganak benne, csodála­tos elszántságot és valóban félelmetes erőt adott
                        neki.</p>
                    <p>Mire a Tigris felugrott, egy vasmarok csavarta ki a karját, és
                        visszaszorította.</p>
                    <p>- Meg akartál ölni! - mondta Robin.</p>
                    <p>- Eressz - suttogta a Tigris -, az apád vagyok.</p>
                    <p>- Figyelj! Én úgysem szívesen élek. Rendes nőt nem szerethetek soha, mert
                        tudom, hogy a gyermekem egy Tigris lesz. Ne legyen gyermekem. De apám se
                        legyen! Lehet, hogy kiirtlak téged, magamat, hogy elpusztuljon a Tigris-faj.
                        Meg kéne tennem. És ha Rower zsilipje ellen mész, akkor meg is teszem,
                        elhiheted!</p>
                    <p>Magához vette a Tigris puskáját, pisztolyát és ellovagolt. Így nem kellett
                        attól tartania, hogy az apja lelövi hátulról.</p>
             <milestone unit="endSubChapter" n="2"/>
            </div>
         <div type="chapter">
                <head>A VÉG KEZDETE</head>
        
             <milestone unit="startSubChapter" n="1"/>
                    <p rend="head">1.</p>
                    <p>Robin arrafelé vágtatott, ahol a nyári ég sugárzásától egy árnyalattal
                        enyhébb sötétben terült el a síkság. Sokáig kereste a sebesültet. A lövéstől
                        megriadt ló már elfutott, a földön fekvő ember árnya nem látszott az
                        éjszakai rétség magas füvében.</p>
                    <p>Szerencséjére kibukkant a hold, a fehér fény beragyogta a mezőt, és
                        megpillantotta távol a seriff mozdulatlan testének sötét árnyát.</p>
                    <p>Patterson lehunyt szemmel feküdt. Sok vért veszített, a seb mély volt és elég
                        súlyos. Robin néhány csepp rumot töltött a sebesült foga közé, kimosta a
                        sebét, és amennyire tudta, bekötötte.</p>
                    <p>Patterson lassan felnyitotta a szemét.</p>
                    <p>- Te vagy... - lihegte. Nem érezte, hogy bekötözték. Azt hitte, hogy a fiú
                        megöli. - Jöttél... hogy befejezd... Tudd meg, Robin...</p>
                    <p>- Hallgasson és feküdjön nyugodtan, hogy ne veszítsen több vért. Folsktonból
                        küldök segítséget.</p>
                    <p>Nem értette. Miért kötözi be, és miért hoz segítséget Robin, ha lelőtte? Mert
                        ő lőtte le, az kétségtelen... Ott fekszik a földön a fiú puskája,
                        mellette.</p>
                    <p>Robin felugrott a lovára, és elvágtatott.</p>
                    <p>A puskát ottfelejtette. Patterson nagy erőfeszítéssel odakúszott...
                        megszagolta a csövet. Érző­dött a lőpor szaga... Megnézte a tárat: hiányzott
                        egy golyó...</p>
                    <p>Semmi kétség... ez a golyó itt van benne, a válla alatt, ebből a fegyverből
                        lőtték...</p>
                    <p>De miért kötözte be?</p>
                    <p>Elájult...</p>
                    <p>A folkstoni kocsmában néhányan még együtt voltak. Amióta a zsilip miatt
                        napról napra nőtt az izgalom, és egyre nagyobb folton ette ki a mocsár a
                        zöld legelőt, sokszor hajnalig is együtt voltak, hogy megtanácskozzák a
                        teendőket. Mert ha kell, fegyver fegyver ellen intézik el... Valaki
                        megzörgette a kocsma hátsó ablakát. A kövér kocsmáros felkiáltott
                        meglepetésében, amikor kinyitotta.</p>
                    <p>Robint pillantotta meg, lóháton, lihegve, verejtékezve.</p>
                    <p>- Patterson seriff ott fekszik súlyos sebbel a Két hód-hegység
                        szerpentinjével szemben, a rétségen.</p>
                    <p>- Ki lőtte le?</p>
                    <p>- Én!</p>
                    <p>Egy sarkantyúzással az út menti mezők felé szökellt, és mire kirohantak a
                        kocsmából, már messze nyargalt. Csak távoli dobogás hallatszott...</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>Barker nagy nehezen elvergődött Countryba. Mit csináljon? Tudni kéné, hogy mi
                        vár rá a hatóságok előtt... Ez a mérnök, akit megöltek, ezt voltaképpen ő,
                        Barker őrizte és tartotta a Tigris fogságában. Hogy tisztázza magát? És ha
                        igaz, hogy ez az ifjú, állatnevű rabló mindenfélét elkövetett, amivel őt is
                        gyanúsítják, akkor vége!</p>
                    <p>Szegény öreg nem tudta, mit tegyen. Country mezőváros, vasúti megállója kissé
                        élénkebb forgalmú, mint az átlag nyugati helységek.</p>
                    <p>A város egyik terén óvatosan leült kalapját az arcába húzta, és aggódó
                        szívvel pihent egy keveset. Elsősorban megborotválkozik, hogy ne hasonlítson
                        arra a vén rablóra.</p>
                    <p>Nem, nem!</p>
                    <p>Ez beismerése annak, hogy titkolnivalója van. Esetleg azt hiszik, hogy ő a
                        rabló, és meg­lincselik. Ezt szerette volna elkerülni, mert úgy érezte, hogy
                        sem mint csaló, sem mint színész, ilyen elbánásra nem szolgált rá.</p>
                    <p>Viszont lehet, hogy a kormányzó a hatóságok tudomására hozta hogy a
                        szörnyeteg körözött cinkosa egy szabadult rab, akiben eleinte megbízott.
                        Neve Barker, egynyolcvan magas, arca kerek, orra tojásdad, feltűnő
                        ismertetőjele: intelligens ember. Bárki nyugodtan lelőheti, csak jelentse az
                        esetet a hatóságnak, ahol nyugta ellenében készpénzjutalomban részesül.</p>
                    <p>Igen. Ez valószínű. Jobb, ha nem ismerik fel, hogy ő Barker, ha egyszer
                        jutalmazzák azt, aki lelövi.</p>
                    <p>- Halló, Barker! Csakhogy megvagy! - kiáltotta valaki, és a vállára csapott
                        hátulról.</p>
                    <p>Először úgy érezte, hogy meghal rémületében. Azután rohant, mintha puskából
                        lőtték volna ki.</p>
                    <p>- Barker! - üvölti egy vészesen diadalmas hang utána, és fut az illető is!
                        Hallja jól.</p>
                    <p>Egy főúton rohan végig. Néha még belenyilall a bokájába, de már nem
                        akadályozza a gyógyult ficam, csak öreg tüdeje zihál, mint valami rozzant
                        fújtató...</p>
                    <p>A sarkon egy kis iparvágány halad át a fordulón és a pályaudvarról néhány
                        csille gurul a tárna felé. Mielőtt a kereszteződéshez ér, egy cowboy, akinek
                        ez a hivatala odaáll széttárt karral a középre, de Barker azt hiszi őt
                        akarja feltartóztatni. Elsötétedik előtte a világ, a pisztolyához kap és ezt
                        hörgi:</p>
                    <p>- Félre vagy lövök.</p>
                    <p>A cowboy a két megoldáson kívül egy harmadik lehetőséget is felismert, és úgy
                        kapta szájon visszakézzel Barkert, hogy ez belezuhant fejjel a
                        vegyeskereskedő gyékényajtajába, és magára döntött egy hordó mézet. De
                        bámulatos gyorsasággal felugrott, egyszersmind a kenőolajnak döntve a
                        tulajdonost, és néhány hemperedés után elérte az ablakot, ki az utca másik
                        felére, és két revolvert szegezve maga elé, rohant!</p>
                    <p>- Barker - üvöltötte az üldöző.</p>
                    <p>- Aki hozzám ér, lelövöm!</p>
                    <p>Felborított egy zöldségeskordét és nyargalt!</p>
                    <p>A lakosság egy része tisztában volt vele, hogy ez az az őrült ebtenyésztő,
                        akit vidékről hoztak Mincker doktorhoz.</p>
                    <p>De mitől ragad úgy?...</p>
                    <p>A végzet azonban ellene volt. Hiába futott, ugrott, mászott, bukdácsolt, az
                        üldöző utolérte rávetette magát hátulról, és Barker elnyúlt, mint egy
                        szétlapított béka. Nem mozdult. Hunyt szemmel feküdt.</p>
                    <p>- Barker!</p>
                    <p>Nem felelt. Jön a golyó. Biztos!</p>
                    <p>- Barker!... Kelj már fel, a mindenedet... Mi a fenét rohansz? Ismét vaj van
                        a fejeden?</p>
                    <p>Az öreg felült. Csodálkozva ismerte fel az üldözőjét.</p>
                    <p>- Nelson!... Te...</p>
                    <p>- Én hát. Örültem, hogy megtaláltalak, mert Morwille megbetegedett, és nincs
                        színészem helyette.</p>
                    <p>- Nézd... és én azt hittem...</p>
                    <p>- Akármit hittél, ilyen bolondul rohanni képtelenség. De azt hiszem, okosabb,
                        ha lemegyünk a Takarékpénztár tetejéről.</p>
                    <p>Mert ott ültek. És most a kémény mellett társalogtak. Lentről sokan
                        nézték...</p>
                    <p>- Hát... itt játszik a társulatod?</p>
                    <p>- Csodálkozol? Ponyvás szekéren járunk, de még mindig a “Csillagos lobogó”
                        című hazafias daljáték megy. És Morwille az ezredes szerepében
                        megbetegedett.</p>
                    <p>- Ez egy szerencsétlen szerep! Engem letartóztattak benne.</p>
                    <p>- Emlékszem. A fináléban már kihagytuk a szólódat. Hát most újra játszhatod,
                        a régi feltételek mellett.</p>
                    <p>- Az nem jó. Valamit fizessél is.</p>
                    <p>- Nem bánom. Fél dollár, de akkor te is kiállsz a színészekkel együtt
                        katonaruhában a “színház” elé, reklámnak.</p>
                    <p>- Itt a kezem!</p>
                    <p>- Látom, de vidd előlem, mert utálom azt a ragadós izét, ami lecsöpög
                        róla.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>Este Barker eljátszotta Wilson ezredest, a “Csillagos lobogóban”. A hatalmas
                        dalmű amerikai katonadalok gyűjteménye volt, háttér az ég, pontosan annyi
                        csillaggal, ahány állama van Amerikának.</p>
                    <p>Időnként egy katona szaval majd bejönnek sokan és énekelnek. Végül négyen,
                        közöttük Nelson, elől egy hatalmas tubával Nyugat hőskorából fennmaradt
                        énekeket játszanak. A zenekart a direktorné kíséri harmóniumon, amit napi
                        egy dollárért a tanító adott kölcsön, és nem minden lenyomott billentyű ad
                        hangot. De csekélységekkel itt nem törődtek. A nézők padon ülnek egy
                        ponyvával körülfogott térségen, szemben a deszka színpaddal, és élvezik a
                        művészetet. Csak egyszer fordult elő, hogy a félszemű Hickes három
                        másodpercet adott a tenoristának arra, hogy abbahagyja a szólóját, azonban
                        már kettőnél tüzelt, és kilőtt egy csillagot az égről. De mondom,
                        csekélységekkel itt nem törődtek, és egészébe véve nagyon jól szórakozott
                        mindenki. Az egyenruhák szépek, az amerikai katonát szeretik, és ritkán
                        vetődik erre társulat.</p>
                    <p>- Egy hétig is eljátszunk itt - mondta Nelson a kocsmában Bakernek.</p>
                    <p>- Annyi a lakos?</p>
                    <p>- Bejárnak mindenfelől a vasút miatt. Tegnap is tizenkét néző volt. Szép ház
                        errefelé.</p>
                    <p>Barker megelégedetten vette tudomásul az új helyzetet. Leborotváltatta a
                        Tigris-szakállát, és elhatározta, hogy nem törődik semmivel.</p>
                    <p>- Te hol jártál amióta beszüntetted vendégszereplésedet a fegyházban?</p>
                    <p>- Nagy titok de neked elmondom. Ismersz te egy híres állatot, bizonyos
                        Leopárd?</p>
                    <p>- Leopárd...? Ismerem. Hogyne.</p>
                    <p>- Illetve olyan állat ez, amilyen Amerikában nincs.</p>
                    <p>- Kenguru.</p>
                    <p>- Vadabb és vérengzőbb. Megvan: Hiéna!</p>
                    <p>- Az van Amerikában is. De mindegy, szóval etető voltál egy
                        állatseregletnél.</p>
                    <p>- Fenét! Ez az állat... egy ember.</p>
                    <p>- Mutatványos?</p>
                    <p>- Rabló! Állatnevű rabló, de Amerikában nincs.</p>
                    <p>- Akkor hol találkoztál vele? Máshol is voltál bezárva?</p>
                    <p>- A rabló itt van, de a neve más világrészben vérengző.</p>
                    <p>- Hm... Strucc? Van egy színmű, “Strucc, a haramia”, abban játszottál?</p>
                    <p>- Ostoba vagy! Lóháton jártam a prérit egy rablóval. Bizonyos csörgőkígyó van
                        ilyen...</p>
                    <p>Nelson részvéttel nézett vén kollégájára.</p>
                    <p>- És mióta van ez neked? - kérdezte.</p>
                    <p>- Nelson, hallgass meg. Ha nem vagyok hozzád őszinte, téged is bajba
                        keverhetlek.</p>
                    <p>- Ragályos?!</p>
                    <p>- A kormányzó megbízásából eljátszottam egy rabló szerepét.</p>
                    <p>Nelson megértően bólintott.</p>
                    <p>- Értem. Buffalo Billt adtátok karácsonykor a fegyházban.</p>
                    <p>- Nem!!!</p>
                    <p>- Azért ne üvölts. Ha nem, akkor nem.</p>
                    <p>- Egy rabló ki akarta szabadítani az apját.</p>
                    <p>- Aha! A fiad mégis érdeklődött utánad... Ez szép tőle.</p>
                    <p>Barker sóhajtott. Letett arról, hogy bármit is megértessen Nelsonnal.</p>
                    <p>- Hagyjuk - mondta legyintve -, mindegy. Csak annyit hogy halálos veszélyben
                        vagyok mert ha bármelyik a kettő közül meglát, ledurrant. A fiatalabb az
                        ugyan kétszer az életemet megmen­tette, de elszöktem. Az öreg az tudja, hogy
                        láttam...</p>
                    <p>- Próbálj hideg fürdőket venni...</p>
                    <p>- Értsd meg Nelson... Halott ember vagyok, ha meglát valamelyik.</p>
                    <p>- Jó napot, Barker. - Valaki a vállára csapott.</p>
                    <p>Barker kezéből kihullott a pohár, és csörrenve esett a padlóra.</p>
                    <p>Robin állt mellette.</p>
             <milestone unit="endSubChapter" n="3"/>
             
             <milestone unit="startSubChapter" n="4"/>
                    <p rend="head">4.</p>
                    <p>- Nem jönne sétálni néhány lépést?</p>
                    <p>Barker hebegve felemelkedett.</p>
                    <p>- Kérem, én...</p>
                    <p>- Csak jöjjön - mondta szelíden Robin, és megfogta a karját. Ettől elzsibbadt
                        ijedtében. Nelson nem tudta, hogy mi történik, de nem is tudhatta meg, mert
                        Barker gépiesen követte Robint.</p>
                    <p>- Hová... visz? - hebegte, amikor kinn voltak.</p>
                    <p>- Csak jöjjön...</p>
                    <p>- Nem megyek a hegyek közé... Nem tudok... fogolyra vigyázni. Nem vagyok
                        fegyőr...</p>
                    <p>- Nézze csak... Maga becsapott engem... Megérdemelte a halált!</p>
                    <p>- Most megöl...?</p>
                    <p>- Ezt régen megtehettem volna már. Ehelyett néhányszor megmentettem az
                        életét.</p>
                    <p>- Igaz - motyogta Barker -, kutya lennék, ha ezt letagadnám... De hát mit
                        akar?</p>
                    <p>- Semmit. Tisztuljon erről a vidékről. Nincs belekeverve bűnügybe, futhat,
                        amerre akar...</p>
                    <p>- Hát nem igaz, hogy engem is... köröznek?</p>
                    <p>- Nem. Csak megijesztettem... De ha nem viszi a bőrét, van itt valaki, akivel
                        megjárja...</p>
                    <p>- Aki a mérnököt...?</p>
                    <p>Robin élesen szembefordult vele.</p>
                    <p>- Honnan tudja?</p>
                    <p>- Láttam.</p>
                    <p>- Hát akkor tartsa a száját, és ne fecsegjen erről, ha kedves az élete.</p>
                    <p>- Én senkinek... - hebegte Barker.</p>
                    <p>Lassanként egy csendesebb részére értek Countrynak.</p>
                    <p>- Egy szívességet kérek magától. Ha úgy érzi, hogy tettem önért
                        valamit...</p>
                    <p>- Igen, igen... csak nem lovon... és nem verekedni.</p>
                    <p>- Olyasmi, ami a mesterségéhez tartozik. El tudja változtatni kissé az
                        arcát?</p>
                    <p>- Uram! Leart, a mesebeli vörös királyt játszottam térdig érő szakállal.</p>
                    <p>- Hát nem kell térdig érő szakáll.</p>
                    <p>- Van rövidebb is...</p>
                    <p>- Változtassa meg a külsejét, és üljön lóra.</p>
                    <p>- Muszáj?</p>
                    <p>- Nem kell messzire lovagolnia.</p>
                    <p>- Akkor talán lehetne gyalog...</p>
                    <p>- Figyeljen, Barker, és ne szakítson félbe. Ragasszon szakállt és bajuszt.
                        Elutazik a vasúton Cubsonba. Ott felad egy sürgönyt, ezzel a szöveggel:</p>
                    <p>Country vasútállomás. Értesítsék Rowert, hogy közbejött akadályok miatt nem
                        vállalom a megbízást.</p>
                    <p>Hilton mérnök.</p>
                    <p>- És... mi lesz a mérnökkel?... - kérdezte aggódva.</p>
                    <p>- Semmi, amiért félnie kell, Barker! Megbízhat abban, hogy ha bűnt akarnék
                        elkövetni, azt magam tenném, és nem rántanék bele mást. Feleljen:
                        vállalja?</p>
                    <p>- Igen!</p>
                    <p>- Akkor azonnal fogjon hozzá! A négyórai vonattal induljon.</p>
                    <p>Mielőtt Barker tovább érdeklődhetett volna, Robin eltűnt egy másodperc alatt
                        a járókelők között.</p>
                    <p>A vén színész még soká tűnődött. Akárhogy is áll az ügy, eddig csak ő csapta
                        be ezt a fiút. Robin mindig emberséges és jó volt hozzá. Azután pedig...
                        akárhogy is van: megszerette az állatnevű rablót.</p>
                    <p>Hiába.</p>
                    <p>Elindult, hogy engedelmeskedjék.</p>
                    <p>Azt már nem látta, hogy a házfal mellett, ahol Robinnal beszéltek, egy fél
                        szemöldökű, macska­bajuszú, ősz ember áll, és megelégedett vigyorral húzódik
                        vissza. Azután a legközelebbi fához siet, ahová a lovát kötötte.</p>
                    <p>Az igazi Tigris volt.</p>
             <milestone unit="endSubChapter" n="4"/>
            </div>
         <div type="chapter">
                <head>A NAGY HŐSTETT</head>
           
             <milestone unit="startSubChapter" n="1"/>
                    <p rend="head">1.</p>
                    <p>Barker bement a cubsoni állomás postájára, és feladta a sürgönyt. A távírdász
                        ablakában jól látta az arcát és gyönyörködött a kitűnő maszkban. A “Tóbiás
                        vagy a két napernyő” című dalmű vikáriusát alakította ilyen szőrzettel.</p>
                    <p>Egy ideig még ődöngött a peronon azután eszébe jutott, hogy szomjas. Beült az
                        étterembe, és hála Nelson bőkezűségének, egyheti szereplés után majdnem
                        teljes háromnapi fizetését megkapta, amire évek óta nem volt példa ennél a
                        társulatnál. Később kissé elaludt a bor és a szokatlan út hatása alatt, és
                        csak arra az éles csengőberregésre riadt fel, amely a Denverből érkező
                        vonatot jelezte.</p>
                    <p>Hopla! Lekési az esti előadást!</p>
                    <p>Fizetett és indulni akart, de megállt. Az ablakon keresztül, egy oszlop mögül
                        állva Robint pillantotta meg.</p>
                    <p>Nézd csak! Figyelte.</p>
                    <p>Amikor befutott a vonat, a fiatalember felkapaszkodott... Sokan leszálltak,
                        néhányan felfelé igyekeztek, úgyhogy a fiatalember rövid időre eltűnt a
                        szeme elől, de nyomban ismét meglátta, egy hosszú, csontos, sovány alakkal,
                        akin nyugati öltözéke dacára messziről szaglott a zöld­fülű.</p>
                    <p>A mérnök!</p>
                    <p>Barker kisietett a kocsmából, és a közelükbe furakodott. Ezt hallotta:</p>
                    <p>- De miért nem sürgönyözték Denverbe?</p>
                    <p>- Mert csak ma tudta meg, hogy terveznek valamit a mérnöke ellen. Én azért
                        jöttem, hogy kerülő úton Folkstonba vezessem önt.</p>
                    <p>Barker megrémült. Miben vett részt? Robin elrabolja a mérnököt, és megöli.
                        Már kiléptek a pályaudvarról.</p>
                    <p>Mit tegyen?</p>
                    <p>Fütyültek. Indul a vonat! Ez huszonöt perc alatt Countryban van. Majd
                        ott!</p>
                    <p>Felugrott az egyik III. osztályú kocsira.</p>
                    <p>Már mozgásban volt...</p>
                    <p>Az eltűnő állomásépületen túl megpillantotta Robint, amint lóra ül, és a
                        mérnök elkötött egy kipányvázott vezetéklovat.</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>A hegyek felé vágtattak. Robin úgy-ahogy nógatta, sőt néha megütötte Hilton
                        paripáját, hogy együtt maradjanak.</p>
                    <p>- A hegyekbe megyünk?</p>
                    <p>- Igen. Az egyetlen mód, hogy elkerüljük azokat, akik leskelődnek önre. A
                        Rower-farm körül sima hegylánc zárja el az utat. A hegyek közé Folkstonból
                        nem vezet út.</p>
                    <p>- Hogy jutunk akkor a szikláról a farmra?</p>
                    <p>- Egy helyen alacsonyabb az egyik szint, ott lasszóval leereszkedünk.</p>
                    <p>- Miért lesnek rám? Hiszen a zsilip itt csak áldást jelent.</p>
                    <p>- De ezt nem értik - dörmögte Robin.</p>
                    <p>A mérnök nem gyanakodott. Már elég kollégájával megtörtént, hogy a nép
                        valamilyen oknál fogva görbe szemmel nézte a szabályozást, méricskélést, és
                        kis híján meglincselték.</p>
                    <p>Robin udvariasan bemutatkozott a vonatban, mint Rower intézője, és megkérte,
                        hogy szálljon ki Cubsonban a vonatból, majd kerülő úton mennek a farmra,
                        mert a nép egy része haragszik a mérnökre, és a Country felől vezető úton
                        lesnek rájuk.</p>
                    <p>Éjfél felé hegyek közé értek és hűvös lett. Mesze lenn a völgyben kis
                        házcsoport látszott.</p>
                    <p>- Az ott Folkston - mutatta Robin.</p>
                    <p>- Csakugyan innen nem vezet út a völgybe.</p>
                    <p>- A túlsó oldalon sok kis ösvény van Folkston felé, ez a rész gránit és
                        bazalt. Egyetlen ösvényt sem vághattak benne...</p>
                    <p>Bumm!</p>
                    <p>Egy lövés dörrent, és a mérnök lova keserves nyerítéssel végigzuhant.</p>
                    <p>Bumm! Bumm!</p>
                    <p>Valahonnan fentről tüzelt rájuk egy láthatatlan ellenfél.</p>
                    <p>A mérnök egy bokorra zuhant, még azt sem tudta, hogy eltalálták-e, amikor
                        Robin meg­ragadta, és berántotta egy szikla mögé.</p>
                    <p>- Megsebesült?</p>
                    <p>- Nem tudom... - lihegte gyorsan Hilton.</p>
                    <p>- Akkor semmi baj... Már érezné, ha sebet kapott volna...</p>
                    <p>A halódó ló keservesen nyerített és vonaglott. Robin egy pisztolylövéssel
                        megszabadította a kínjaitól.</p>
                    <p>Rimbow már ott állt mellette, a szikla árnyékában, sértetlenül.</p>
                    <p>- Ki lőtt?...</p>
                    <p>- Még nem tudom. Van revolvere? - kérdezte Robin.</p>
                    <p>- Van.</p>
                    <p>Több lövés nem hallatszott.</p>
                    <p>A mérnök moccanni sem mert. Robin kereste fenn, a magasban fekvő sziklák
                        között, hogy honnan lőttek. De semmit sem látott.</p>
                    <p>- Ért maga a fegyverhez? - kérdezte Robin a mérnököt.</p>
                    <p>- Tűrhető céllövő vagyok.</p>
                    <p>- Akkor figyeljen. Egy esélyünk van a menekülésre. Ha én elindulok.</p>
                    <p>- Kimegy a fedezékből?! Hiszen akkor azonnal lelövi...</p>
                    <p>- Nincs idő fecsegésre! Ha elindulok, maga lövésre kész fegyverrel figyel.
                        Aki üldöz bennün­ket, az tüzelni fog. Akkor a villanás célpontot ad, és maga
                        nyomban lő. Ahányszor villanást lát, tüzel. Ha talál, megmenekültünk. Ha
                        nem, akkor végünk. Érti?</p>
                    <p>- Értem. De miért nem én megyek? Maga jobban céloz.</p>
                    <p>- De nem tudok zsilipet építeni.</p>
                    <p>Azt nem mondta, hogy képtelen lenne az apját célba venni.</p>
                    <p>- És... ha magát baj éri? - kérdezte habozva a mérnök.</p>
                    <p>- Ha elesek, akkor maga a legelső keleti sziklapárkánynál lasszón
                        leereszkedik, és igyekszik a keleti irányt megtartani. Rövidesen eléri a
                        folyót. Kész?</p>
                    <p>- Kész.</p>
                    <p>Robin kiugrott a szikla mögül, és néhány gyors szökelléssel egy másik
                        gránittömb felé igyekezett.</p>
                    <p>Bumm! Bumbumm!</p>
                    <p>Bang! Bang!</p>
                    <p>Három gyors pisztolydurranás. Majd két dörrenés a mérnök fegyveréből. Robin
                        egy lökést érzett a karján, és valami forró futott végig az arcbőrén.</p>
                    <p>De elérte a sziklát. Az arcáról vér folyt. Súrolta a golyó. A karjára
                        megsebesült. Gyorsan, ahogy tudta, a fogával tépést csinált az ingéből és
                        elkötötte a karját.</p>
                    <p>Minden csendes. Eltalálta a mérnök a Tigrist?</p>
                    <p>Még egy próbát kell megkísérelni.</p>
                    <p>Felugrott és futott.</p>
                    <p>Bumm! Bumm! Bumbumm!</p>
                    <p>Bang! Bang!</p>
                    <p>Most már nem keresett fedezéket. A golyók ott vágódtak el mellette, hogy a
                        szikla az arcába porzott, hallotta sivításukat.</p>
                    <p>Mindegy! Legyen vége!</p>
                    <p>Bumm! Bumbum! Bum!</p>
                    <p>Bang! Bang!</p>
                    <p>És azután:</p>
                    <p>- Jaj! Az ördög...!</p>
                    <p>Valahonnan a magasból egy hang kiáltotta ezt, és egy revolver hullott le
                        csattogva szikláról sziklára, a mélybe...</p>
                    <p>A mérnök talált. Robin ott állt szabadon, a sziklaplató közepén, de nem jött
                        több lövés.</p>
                    <p>- Másszon ki, és vezesse a lovamat száron, óvatosan - kiáltotta a
                        mérnöknek.</p>
                    <p>De Rimbow, ahogy meghallotta a gazdája hangját, ment magától.</p>
                    <p>Robin vállán felszakadt a ruha, a véres ing látszott. Ott is súrolta a golyó.
                        Valóságos csoda volt, hogy megmenekült.</p>
                    <p>- Jöjjön - mondta Hiltonnak. - Siessünk.</p>
                    <p>A hold már összeért a távoli hegycsúcs fehér izzásával. Mire elérték a
                        Rower-birtokkal párhu­zamos sziklaperemet, lebukott az ezüst karéj, és
                        vaksötét borult a tájra. Távol a hold utolsó fénynyalábja még megcsillant a
                        folyó ezüstszalagján.</p>
                    <p>Robin két lasszót egymáshoz kötött, és megerősítette egy fa derekán.</p>
                    <p>- Másszon le!</p>
                    <p>Hilton engedelmeskedett. Alig ért földet a lába, máris melléje siklott
                        Robin.</p>
                    <p>- Mostantól tartsa lövésre készen a puskáját - suttogta -, és jöjjön szorosan
                        mögöttem. Előre!</p>
                    <p>A sziklától a sűrű fák között siető folyóig vagy háromszáz lépést sík mezőn
                        kellett áthaladni. Ez volt a veszélyes terep.</p>
                    <p>Robin előregörnyedve, minden árkot, gödröt fedezékül használva, futólépésben
                        igyekezett a folyóhoz. A mérnök szorosan mögötte haladt. Elérték a kimosott
                        partrészt. Itt Robin már járt egyszer.</p>
                    <p>- Állj, mert lövök!</p>
                    <p>Egész közelről kiáltott rájuk valaki. Úgy látszik, amióta Robin belopódzott
                        ezen az úton, az alsó partra is őrt állítottak.</p>
                    <p>- Rowerrel akarok beszélni.</p>
                    <p>- Ki vagy?</p>
                    <p>- Nem mondom meg. Rowerrel kell beszélnem személyesen. Áttörtem a peonok és
                        folk­stoniak gyűrűjét. A mérnökről hozok hírt.</p>
                    <p>Az őrszem habozott néhány másodpercig.</p>
                    <p>- Rower nincs itt - mondta végül. - Kiment néhány emberrel, hogy a mérnököt
                        hozza.</p>
                    <p>- Miss Rowerrrel kell akkor beszélnem, sürgős, életbe vágóan fontos.</p>
                    <p>- Dobd le a pisztolyodat, és gyere ide a fák közé. Egyedül vagy?</p>
                    <p>- Nem, de a kísérőm itt marad.</p>
                    <p>Ledobta a fegyvereit, és követte az őrt. Csak Molly ismerheti fel. A
                        Rower-farm emberei sohasem látták. Valaki fáklyát gyújtott és az arcába
                        világított, de kis híján elejtette.</p>
                    <p>- Ember! Te... valahol nagy cécóba keveredtél! Ki vagy?</p>
                    <p>- Miss Rowerrel kell beszélnem.</p>
                    <p>- Odavezetlek. Miss Rower éjszaka nem járkál a zsilip körül.</p>
                    <p>Innen, egy ugrásnyira az elhagyatott éjszakai vidéktől, még könnyen
                        menekülhetett volna.</p>
                    <p>Egy másodpercig habozott.</p>
                    <p>- Jól van - mondta -, menjünk.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>Ismét ott állt Molly előtt, a leány szobájában. Ketten voltak. A cowboy, aki
                        bejelentette, nyomban visszalépett. Molly egyetlen hangot sem bírt szólni. A
                        poros, zúzódásokkal borított, véres arcú ember még jobban elrémítette,
                        mintha csak egyszerűen lép eléje Robin.</p>
                    <p>- A fegyvereimet elvették - mondta Robin csendesen.</p>
                    <p>- Mit akar? - hebegte Molly.</p>
                    <p>- Elhoztam a mérnököt. Kerülő úton. A peonok és a folkstoniak szövetkeztek.
                        Megszállták a Country felé vezető utakat.</p>
                    <p>- Mi történt az apámmal?</p>
                    <p>- Bizonyára semmi baja, miután nem hozta el a mérnököt. A peonok esetleg
                        megtámadnák, de a folkstoniak nem hagyják ezt. Túlságosan nagy szégyen lenne
                        ez, és nagy felelősség, ha nincs rá ok. Csak a mérnök ellen tiltakozhattak
                        volna úgy, hogy némileg igazuk legyen.</p>
                    <p>- És maga...</p>
                    <p>- Én Cubsonban lecsaltam a mérnököt a vonatról, és elhoztam a hegyeken át.
                        Útközben egyetlen... támadónk volt... és ezt elintéztük.</p>
                    <p>A leány ismét végignézte a férfit, tetőtől talpig... és megszorította a
                        torkát valami...</p>
                    <p>- Maga... elhozta?</p>
                    <p>- Igen. És azért jöttem előre, hogy egy tanácsot adjak. Senkinek sem kell
                        tudnia, hogy mérnök megjött. Még a munkásoknak sem. A mérnök itt valamelyik
                        szobából irányíthatja a munkát. Önnek vagy az apjának megmondhatja, hogy
                        kell mérni, mit kel tenni, hiszen az alapterv, a főbb számítások már együtt
                        vannak. Akkor pillanatnyilag engedni fog a feszültség...</p>
                    <p>- De a mérnököt... várják.</p>
                    <p>- Sürgönyt küldtem Countryba, hogy Hilton nem jön. A mérnöknek tehát titokban
                        kell itt élni.</p>
                    <p>Molly az ujjait morzsolgatta kínjában. Mi fáj? Nem tudta. Itt állt előtte az
                        a nyílt arcú, nyugodt fiatalember... A világ valamennyi férfia között ez
                        lenne a legkedvesebb neki, de...</p>
                    <p>De ez egy szörnyeteg! A Tigris fia.</p>
                    <p>- Miért... tette... mindezt? Hiszen gyűlöl bennünket és mindenkit...</p>
                    <p>- Egyetlen kérdésére sem felelhetek.</p>
                    <p>- Maga sebesítette meg Pattersont?!</p>
                    <p>- Igen.</p>
                    <p>- Akkor... miért... értesítette a folkstoniakat?</p>
                    <p>- Én követtem el mindent...</p>
                    <p>Molly eléje lépett, egész közel. Tágult szemmel nézett egyenesen a férfi
                        szemébe. Sokáig álltak így.</p>
                    <p>Robin lassan elfordította a fejét. A szája szélén fájdalmas rándulás vibrált
                        át.</p>
                    <p>- Robin - suttogta a leány -, beszéljen őszintén... nem tudom... nem akarom
                        hinni...</p>
                    <p>Hogy szerette volna átkarolni a leányt, magához szorítani, hiszen szerette!
                        Szerette már ott fenn a menedékházban, amikor mint foglyot őrizte... És nem
                        tette... nem tehette...</p>
                    <p>- Robin - mondta most már enyhébben, könnyes szemmel, és két kezét a fél
                        vállára tette.</p>
                    <p>- Mit akar?... - kérdezte rekedten, türelmetlenül - nem mindegy, hogy mi az
                        igaz? A Tigris fia vagyok! Tigrisvérem van. Kerülnöm kell, ha szeretek
                        valakit! Minden ősöm rabló volt, és minden utódom rabló lenne... Tigris-vér
                        folyik az ereimben! Menjen tőlem, Molly... Elátkozott, ha hozzám ér...</p>
                    <p>Nézték egymást. És mindketten egy arcot láttak: a fél szemöldöke lepörkölve,
                        macskabajusz, borostás áll...</p>
                    <p>A Tigris vigyorgott rájuk. Az ős!</p>
                    <p>- Menjen, Molly, Hilton a folyóparton vár. Siessen.</p>
                    <p>A leány kiment. Mire visszatért Hiltonnal, a szoba üres volt. Robin az
                        ablakon és a háztetőn keresztül, azon az úton, amelyen egyszer már
                        beszökött, eltűnt búcsú nélkül, nyomtalanul.</p>
             <milestone unit="endSubChapter" n="3"/>
             
             <milestone unit="startSubChapter" n="4"/>
                    <p rend="head">4.</p>
                    <p>Hajnalodott.</p>
                    <p>Hilton mindent elmesélt a leánynak, hogyan jöttek a hegyek között bujkálva,
                        hogyan történt az orvtámadás.</p>
                    <p>- Őrült ez a fiatalember, nem is vakmerő. Épeszű ember ilyesmire nem
                        vállalkozik. Molly szinte felsikoltott, amikor Hilton elmondta Robin futását
                        a revolvergolyók pergőtűzében.</p>
                    <p>- És... az üldözőt nem látták? Egy pillanatra sem, Mr. Hilton?</p>
                    <p>- Én láttam, de igazán csak egy pillanatra. Miközben a kísérőm a második
                        szikla mögé futott... Akkor találtam el... Kibukkant a feje egy gránittömb
                        mögül...</p>
                    <p>- Milyen volt... az arca?</p>
                    <p>Hilton megborzongott.</p>
                    <p>- Sohasem felejtem el. Furcsa, ritkás ősz bajusza volt, a fél szemöldökét
                        lepörkölhette valami, és gondozatlan, borostás szakáll... De Miss Rower!
                        Rosszul van?!</p>
                    <p>Molly megnyílt szájjal, tágult szembogárral meredt rá, mintha kísértet volna.
                        Közben fényes reggel lett. Barátságos napfény ömlött el a farm udvarán, és
                        sokféle madárhanggal telt meg a szoba.</p>
                    <p>- Parancsol... vizet?...</p>
                    <p>De a leány csak állt... nem szólt, azt az arcot nézte a levegőben,
                        valahol.</p>
                    <p>- Jöjjön! - kiáltotta azután hirtelen. - Kérem... jöjjön... azonnal... Szent
                        Isten!</p>
                    <p>Egyenesen Patterson szobájába vezette a mérnököt.</p>
                    <p>A seriff már a gyógyulás útján volt. Régen felébredt, és éppen a pipáját
                        tömte. Ha egészséges, akkor a hajnal már a szabadban találja.</p>
                    <p>A leány elmondta sorjában az éjszakai eseményeket. Patterson majd kiesett az
                        ágyból, amikor meghallotta, hogy Robin a farmon járt.</p>
                    <p>- És hagyta, hogy elmenjen?</p>
                    <p>- Igen! - felelte izgalmában kiáltva Molly. - Igen! Mert eddig csak hallották
                        a szörnytetteit, de ha látták, akkor mindig segített éppen valakin. Magán is
                        segített! Miért lőtte le, ha azután megmentette?</p>
                    <p>- Hogy harcképtelenné tegyen? De Clayton mérnökkel nem volt ilyen kíméletes.
                        És Rowerrel sem.</p>
                    <p>- Lelőhette volna orvul apát is, amikor belopódzott. Öt embert ártalmatlanná
                        tett, elrabolta a mérnököt, és nem gyilkolt!</p>
                    <p>- Beláthatja, Miss Rower, hogy mindez nem valami meggyőző, ha mondjuk a bíró
                        elé állítják. Én valamikor szerettem azt a fiút, és magam sem hittem
                        volna... De hát mivel indokolja? Ki ölt? És miért vállalná Robin, ha nem ő
                        volna?</p>
                    <p>- Mr. Hiltont kétszáz peon és valamennyi folkstoni várta a Countryból vezető
                        úton. Ma éjjel hozta egyedül, és ha érdekli, hogyan...</p>
                    <p>- Ahogyan nem sok férfi lenne képes rá az Államokban, ezt elhiteti, Mr.
                        Patterson - szólt közbe a mérnök.</p>
                    <p>- Ismételje a seriffnek kérem, amit nekem elbeszélt. - kérte Hiltont Molly.
                        Hilton elbeszélte az eseményeket, ahogy lejátszódtak Cubsontól a
                        Rower-birtokig. Patterson felkönyökölt, és kifürkészhetetlen arckifejezéssel
                        hallgatta. A “csel”, amelyben Robin, mint élő céltábla magára vonta a
                        láthatatlan ellenfél revolvertüzét, ezen az arcon is előidézett egy
                        rándulásnyi meglepett csodálkozást.</p>
                    <p>- Azt mondja el, amit akkor látott - szólt közbe Molly -, amikor eltalálta az
                        ellenfelet.</p>
                    <p>- Ijesztő arcú, fél szemöldökű, macskabajuszú, borostás fej.</p>
                    <p>Egy koppanás hallatszott.</p>
                    <p>Patterson szájából kihullott a pipa.</p>
                    <p>- Mit mond?! Ember, maga csak álmodta tán...</p>
                    <p>Hilton vállat vont.</p>
                    <p>- Nem láttam azelőtt soha ezt az arcot. Nem is emlékeztet senkire.</p>
                    <p>A seriff kétkedve nézett, hol a leányra, hol a mérnökre.</p>
                    <p>- Nem hallotta még soha a Tigris nevét?</p>
                    <p>- Mint képletes elnevezést, nem hallottam még. Két hét előtt érkeztem a New
                        York-i főiskoláról Denverbe...</p>
                    <p>A seriff a szék karfájáról odahúzta a kabátját, régi, nagy bőrtárcát vett
                        elő, és egy fényképet mutatott Hiltonnak.</p>
                    <p>A Havannában készült felvétel volt a Tigrisről, a ravatalon.</p>
                    <p>A mérnök felkiáltott:</p>
                    <p>- Ez volt! Egy pillanatra láttam, de akár megesküszöm rá! Ez volt az a
                        bajusz, a szemöldök!... Csak nem ilyen beesett, sovány az arca!
                        Esküszöm...</p>
                    <p>Döbbent csend volt. A seriff megnedvesítette nyelve hegyével a száját.</p>
                    <p>- Csakugyan... itt valami különös van... ebben az ügyben... Kár, hogy nem
                        bírok azonnal felkelni.</p>
                    <p>Ismét megfordult az agyában, hogy elmond Molynak mindent Robinról. De a fiún
                        nem segít, és Jeff Olsen nagy bajba keverednék, szegény öreg bolond.</p>
                    <p>- És - fejezte be hangosan a gondolatait - Tex Brandon, a vén uzsorás, Jimmy
                        Hall és Fred Norwich az ő lelkén száradnak, akárhogy is áll az ügy...</p>
                    <p>Molly felállt. A szeme furcsán ragyogott.</p>
                    <p>- Én ezt nem hiszem. Semmit, de semmit sem hiszek, amiből az derül ki, hogy
                        Robin rossz ember.</p>
                    <p>- Pedig a tények, Miss Rower... Ámbár, ahogy a mérnököt idehozta... És a
                        tanácsát is megfogadnám Mr. Rower helyén. Ha azt hiszik hogy nincs mérnök,
                        akkor nem félnek, hogy felépül a zsilip, és megnyugosznak. Titkolni
                        kell.</p>
                    <p>- Mr. Patterson... - mondta Molly - derítse ki az igazságot. Robin vállalni
                        akarja az apja bűnét, és ártatlan. Tudom! Érzem.</p>
                    <p>A seriff közben ismét felvette a pipáját, és rágyújtott. - Jól van, Miss
                        Rower. Igazságot derítek erre az ügyre, ha lehet...</p>
                    <p>Molly arca lassanként ismét elkomorodott. “És azután? - kérdezte magában. -
                        Ha nem gyilkos?... Mit várok, mit remélek? Hiszen...”</p>
                    <p>Tigrisvér!</p>
             <milestone unit="endSubChapter" n="4"/>
            </div>
         <div type="chapter">
                <head>A TIGRIS NYOMÁBAN</head>
             
             <milestone unit="startSubChapter" n="1"/>
                    <p rend="head">1.</p>
                    <p>Robin visszatért a sziklához, és sebesen mászott a lasszón... Rimbow
                        türelmesen állt a helyén ugyanahhoz a fához kötve, amelyre a lasszót
                        erősítette.</p>
                    <p>Szeretettel megveregette az, állat nyakát, azután elindult az egyik magasba
                        kanyargó ösvényen.</p>
                    <p>Megkeresi!</p>
                    <p>Szeretet, vérségi kapcsolat elmúlt benne. A vakmerő rablóős legendája egy
                        aljas orgyilkosban meghalt, mikor megismerte az apját.</p>
                    <p>De mégis az apja!</p>
                    <p>Megsebesült, talán meg is halt. Keresésére indult. Milyen furcsa, hogy
                        egyszer sem látta szemtől szembe, és lehet, hogy már nem is látja, vagy csak
                        holtan...</p>
                    <p>A mérnök lovának a hullája még ott feküdt. A golyó kissé rézsút balról érte
                        az állatot. Tovább haladt a lövés irányában, fel a kacskaringós
                        ösvényen.</p>
                    <p>A sziklaplatón két üres töltényhüvelyt talált. A nyomok szerint a Tigris
                        tovább osont innen, bizonyára azért, hogy megkerülje őket. Így jutott el
                        Robin egy nagy bazaltkiugróhoz.</p>
                    <p>Ott visszahőkölt.</p>
                    <p>Vér!</p>
                    <p>Itt érte találat a Tigrist. Erősen vérzett, ez látszott a nagy, sötét folton.
                        Néhány töltényhüvely hevert a földön, és eltépett rongyfoszlányok, ahogy
                        gyorsan bekötözte a sebet... Ilyen állapotban nem juthatott messzire.</p>
                    <p>A szikla túlsó felén levezető úton Robin ismét lóra ült. Könnyen követhette a
                        Tigrist. Itt is, ott is vérnyomok. Azután egy pisztoly. Bizonyára kiejtette
                        lovaglás közben. Nagyon gyenge lehetett, félig eszméletlen. Különben nem
                        veszítette volna el az egyik pisztolyát.</p>
                    <p>Ahogy az ösvény aljához közeledett, egy helyen feltúrt földre lett figyelmes.
                        Itt megállt, és a ló kikötve várakozott.</p>
                    <p>Ismét vér és foszlányok.</p>
                    <p>A Tigris, úgy látszik, szorosabbra igazította a kötést, és lóra ült! Ilyen
                        vérveszteséggel! Micsoda fizikum!... Követte a patanyomokat. Bizonyosra
                        vette, hogy a halódó rablót ott találja valahol az útfélen, a nyeregből
                        lefordultan. De tévedett. Kilométereken keresztül követte a holtra sebzett
                        Tigris nyomát, egyre álmélkodva. Még mindig bírja!</p>
                    <p>...Egy kis patak mellett, már közel a völgyhöz, újra feltúrt föld és vértől
                        ázott rongyok. Itt megállt a Tigris, és kimosta a sebet... Friss tábortűz
                        maradványa látszott, kormos fű, hamu... Evett és pihent bizonyára.</p>
                    <p>A völgy felé lejtő mély talajban még könnyebben követte a ló nyomát. Balra
                        kanyarodott, nem a vasút felé, hanem a lakatlan, végtelenbe nyúló, bozótos
                        rétség irányába.</p>
                    <p>Eh! ha akárki is: az apja. Ápolni fogja, élelmet hoz neki, és amikor
                        lábadozik, de még nincs ereje védekezni, elviszi innen a Tigrist. Ha kell,
                        erőszakkal is...</p>
                    <p>Az apja!... Hiába!</p>
                    <p>Még egy teljes óráig követte a csodálatosan szívós ember nyomát. Azután
                        megpillantott a távolban egy deszkabódét. Valami indiánus vagy csavargó
                        lakhatott benne, ki tudja, milyen régen. A patanyomok egyenesen a kunyhó
                        felé vezettek.</p>
                    <p>Ott van, ez biztos. Nem mehetett tovább. Mit tegyen?</p>
                    <p>Még halálra sebzetten is kerüli az embereket. Nem kér segítséget. Ő a
                        Tigris!</p>
                    <p>Sebes ügetésre ösztökélte Rimbow-t. Bármit is tett, bármennyire hideg itt
                        belül minden, ha rágondol, mégiscsak az apja fekszik ott benn, magára
                        hagyatva, súlyos sebbel... A kunyhó elhagyatottnak látszott, az ablaka
                        mögött semmi, az ajtó nyitva. Vágtatva igyekezett el érni.</p>
                    <p>Bumm!</p>
                    <p>Lövés dörrent az ablak mögötti sötétből. A golyó ott zizzent el a füle
                        mellett.</p>
                    <p>Megrántotta a szárat. Elzsibbadtan az iszonyattól ült a nyeregben; és a ló
                        felágaskodott, mintha ő is elszörnyedne...</p>
                    <p>Az apja!</p>
                    <p>Bumm! Bummbumm!</p>
                    <p>Robin szinte sikoltva kiáltott, mint aki megőrült e pillanatban, hogy ilyen
                        szörnyetegtől lett! Azután megsarkantyúzta a lovát, és ököllel verte az
                        állat fejét, úgy nyargalt eszeveszetten a kunyhó közeléből.</p>
                    <p>Bumm! Bumm!</p>
                    <p>Még két golyót küldött utána a Tigris, és az egyik igazán csak
                        milliméterekkel hibázta el a fejét.</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>Folkstonban helyreállt a nyugalom A lakosok közben megegyeztek a peonokkal,
                        hogy az egyre hatalmasabb folton elmocsarasodó legelők helyett az indiánok
                        földjére terelhetik a marhákat.</p>
                    <p>Ez volt az első eset, hogy a rossz hírű rabló peonok barátkozhattak a
                        folkstoniakkal. Nem valami szívélyes barátság volt, ez meglátszott a
                        fehéreken, ha a városban bevetődött egy indián, de mégiscsak jó viszonynak
                        nevezhetjük a régebbi állapotokhoz képest. Még azt is megszokták, hogy
                        Mikhuwian, a főnök, beüljön közéjük a kocsmába. A közös ügy sok mindent
                        áthidal.</p>
                    <p>- Azt hiszem - mondta a szeplős Hiron -, hogy Rower hiába vár új mérnököt a
                        városból. Híre ment Clayton esetének, és nem akaródzik a denveri uraknak
                        idejönni, méricskélni.</p>
                    <p>- Aljas gaz volt, aki megölte Claytont - mondta a kövér kocsmáros -, de a mi
                        ügyünket jól szolgálta. Ez bizonyos.</p>
                    <p>- Adj whiskyt és szódát - mondta Mikhuwian...</p>
                    <p>A kocsmáros dühösen töltött, és a főnök elé tette.</p>
                    <p>- Rosszkedvűnek látszol, Allan - mondta a seriff, egyetlen hosszú kisujja
                        körmét két foga közé ékelve -, pedig aszondom, inkább odaát a zsilipnél van
                        ok a rosszkedvre.</p>
                    <p>- Nem tetszik ez a csend. Rower nem az az ember, aki így visszavonul.</p>
                    <p>- A mérnököt várja - vigyorgott Hiron.</p>
                    <p>- Miért nem utazik Denverbe, hogy elhozza? És... miért dolgozik éjjel-nappal
                        most is? A hegyről jól látni a fáklyákat...</p>
                    <p>- Hát van ott olyan munka is, homokelhordás, partfeltöltés.</p>
                    <p>- Hm... És ha szép lassan elkészül valahogy a zsilip?</p>
                    <p>- Mérnök nélkül?</p>
                    <p>Allan hallgatott. Nyomott hangulatban ültek.</p>
                    <p>- Peonok szívesen támadni fehér gonosz embert, amikor akartok - szólt közbe a
                        főnök.</p>
                    <p>- Csak úgy a vak világba nem ontunk vért - mondta a kocsmáros.</p>
                    <p>És várakozás közben lassanként minden legelő mocsár lesz! - kiáltotta Hiron
                        indulatosan.</p>
                    <p>Ez igaz volt. Komoran ültek.</p>
                    <p>- Azután - szólt közbe egy másik - úgy tudom, Rower katonákat is kért a
                        kormányzótól. Ha katonákat küldenék, akkor késő. Nem tehetünk semmit.</p>
                    <p>Nyomott hangulatban ültek. Alig nyúlt időnként a pohárhoz valamelyik. Most
                        egy ló állt meg nagy vágtatásból a vendéglő előtt, és hallatszott, amint
                        leugrik valaki. Azután egy poros, lihegő cowboy jött be. Valamennyien
                        felugráltak, mert megismerték Rower egyik legényét.</p>
                    <p>- Üljetek le... - lihegte - egyedül jöttem, és elhatároztam, hogy hozzátok
                        állok. Nem bírom. Szerettem mindig Rowert, de ezt nem akarom... A legelőt
                        teszi tönkre.</p>
                    <p>Nagyot fújva leült.</p>
                    <p>- Adj innom - mondta a kocsmárosnak. A folkstoniak még mindig kevés
                        bizalommal nézték.</p>
                    <p>- Mit akarsz?... Valami újabb ravaszság Rower részéről?</p>
                    <p>- Nincs benne ravaszság. És Rowernek semmi köze az ügyhöz. Már nem egy
                        legénye otthagyta. De én egyenesen idejöttem, mert nem akarom, hogy
                        elkészüljön a zsilip.</p>
                    <p>- Hogy készülne el?</p>
                    <p>- Öt nap alatt kész! Hát nem látjátok itt lenn napról napra lepocsolyásodni a
                        folyót, arra fent meg elönti Rower legszebb legelőit, olyan duzzadt. Isten
                        ellen való vétek.</p>
                    <p>- Hát a mérnök nem hiányzik? - vetette közbe Hiron.</p>
                    <p>- A mérnök itt van. Előttünk is titkolták eleinte, de már mindenki tudja.</p>
                    <p>Halotti csend lett.</p>
                    <p>- Becsempészték - folytatta a legény. - Becsaptak mindnyájatokat. A hegyeken
                        át, éjszaka hozták. Azért jöttem, mert öt nap múlva már készen lesz a
                        zsilip, és nem akarom, hogy meghaljon a rétség.</p>
                    <p>- Mivel... bizonyítod, hogy ez igaz? - kérdezte a kocsmáros.</p>
                    <p>- Én hiszek neki! - kiáltotta Allan, és nagyot csapott az asztalra. - Fiúk!
                        Estére készen álltok?</p>
                    <p>- Akár egy perc múlva.</p>
                    <p>- Az lenne hamar - mondta az indián. - Este jönni emberekkel és megtámadni
                        őket oldalról... Van nyíl száraz fűvel... Felgyújtani farm...</p>
                    <p>- Eredj! - mondta Allan -, és este légy itt a peonokkal. Ma leszámolunk.</p>
                    <p>- Küldjetek előbb üzenetet - mondta a cowboy -, talán lehet vele
                        okosan...</p>
                    <p>- Eh! Pokolba a sok tárgyalással!</p>
                    <p>Egy perc alatt teljes volt az elhatározás. Szedelőzködtek és elindultak, hogy
                        megszervezzék az esti kirándulást.</p>
                    <p>...Valaki, aki a hegyoldalból látta, amint Rower legénye Folkston felé
                        nyargal, és idáig követte, végighallgatta a tanácskozást lóhátról, a kocsma
                        ablakából. De az izgatott folkstoniak nem vették észre.</p>
                    <p>Amikor Mikhuwian lóra kapott, hogy a peonokért menjen, megveregette a paripa
                        nyakát és odasúgta:</p>
                    <p>- Gyerünk, Rimbow! Azt hiszem, kezdődik a tánc.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>Mikhuwian, a törzsfőnök, indiánsebességgel nyargalt a kanyon felé, ahol a
                        peonok földje kezdődött. Hirtelen surranó zajt hallott a feje felett, jól
                        tudta, mi ez, oldalt hajolt, visszarán­totta a lovát, de már elkésett...</p>
                    <p>A lasszó ráhullott, összerándult a felsőtestén, és Mikhuwian kibukott a
                        nyeregből. Csak azt érezte, hogy vágtat vele a hurok sebesen, földön,
                        bokron, köveken át, azután elvesztette az eszméletét.</p>
                    <p>Robin nem vonszolta halálra a főnököt. Néhány ugrást tett még Rimbow
                        ellenkező irányba, azután a cowboy leszállt a nyeregből. A megkötözött
                        indiánt lóra pányvázta, és elnyargalt.</p>
                    <p>Délután volt. Egyenesen Rower farmjához lovagolt. A fegyveres őr lába elé
                        dobta a törzsfőnököt.</p>
                    <p>- Küldd a gazdát! Gyorsan!</p>
                    <p>- A zsilipnél van.</p>
                    <p>- Akkor Pattersont! Gyerünk! Egy-kettő!</p>
                    <p>Amikor Patterson meglátta, pisztolyt rántott.</p>
                    <p>- Add meg magad...</p>
                    <p>- Most ne velem bíbelődjék! Örüljön, ha megússza a fejbőrével a mai
                        napot.</p>
                    <p>- Szállj le a lóról.</p>
                    <p>- Nem szállok le! Figyeljen, maga fajankó! Este a folkstoniak támadnak. A
                        peon főnök a harcosaiért ment, amikor elfogtam. Amíg Folkstonban megtudják,
                        hogy Mikhuwian nem értesítette a törzset, és elmennek az indiánokhoz, éjfél
                        lesz. Nem sok idő, de elég ahhoz, hogy felkészüljenek.</p>
                    <p>- Ha csakugyan így van, akkor most derék ember voltál.</p>
                    <p>- Rowert elárulta egy legénye. Követtem és kihallgattam a tanácskozást.
                        Tudják, hogy itt a mérnök, és öt nap múlva meglesz a zsilip. Irgalomra nem
                        számíthatnak. Sok szerencsét!</p>
                    <p>- Állj!</p>
                    <p>- Megyek Countryba, talán sikerül egypár legényt összeszedni, ha nem, akkor
                        visszatérek magam.</p>
                    <p>Megsarkantyúzta Rimbow-t, és elvágtatott.</p>
                    <p>A seriff ott állt revolverrel a kezében, de nem lőtt utána.</p>
             <milestone unit="endSubChapter" n="3"/>
            </div>
         <div type="chapter">
                <head>A NAGY ÖSSZECSAPÁS</head>
             
             
             <milestone unit="startSubChapter" n="1"/>
                    <p rend="head">1.</p>
                    <p>Már nem játszották a “Csillagos lobogót”. A társulat útra készen állt, csak
                        az útiköltség hiánya tartotta vissza őket. És a vendéglős, akinek tartoztak.
                        Nelson egy utolsó, úgynevezett “fő-díszjutalom-előadást” tervezett
                        vasárnapra, de nem sok reménye volt. Akármilyen szép is az amerikai
                        katonaélet vidám és borús dalaival, a nézők megunták, és alig számíthatott
                        bevételre.</p>
                    <p>Barker már napok óta búskomor volt. Senki sem tudta, mi a baja. Alig evett,
                        és ami még feltű­nőbb volt: alig ivott. Végül úgy érezte, hogy nem bírja
                        egyedül elviselni a titkot. Megkereste az igazgatót.</p>
                    <p>- Nelson! Beszélnem kell veled. Sürgős szükségem van rád.</p>
                    <p>- Öregem, tudod, hogy nekem sincs.</p>
                    <p>- Nem pénzről van szó.</p>
                    <p>- Ami a vacsorát illeti...</p>
                    <p>- Eh! Nem érdekel... Egy bűn terheli a lelkiismeretemet.</p>
                    <p>Leültek az elhagyatott ponyvás kocsi lépcsőjére.</p>
                    <p>- Nelson... Tudod, hogy ki volt az a fiatalember, aki a múltkor
                        megszólított?</p>
                    <p>- Nem. Te tudod?</p>
                    <p>- Igen. De megint elfelejtettem...</p>
                    <p>- Súgó nélkül nem vagy ember.</p>
                    <p>- Ez az illető az állatnevű rabló!</p>
                    <p>- A Kenguru!</p>
                    <p>- Nem, nem... vérszomjas és villámgyors...</p>
                    <p>- Szúnyog?</p>
                    <p>- Lehet. Mindegy - legyintett mélabúsan. - Az az ember a szemem láttára
                        eltüntetett egy mérnököt. Én sürgönyöztem, hogy az illető nem jön. És... egy
                        mérnököt már megöltek a szemem láttára...</p>
                    <p>- Minek avatkozol ilyesmibe?</p>
                    <p>- Most... nem tudok aludni... Hátha... talán... megölték... és én
                        segítettem.</p>
                    <p>- De hát ki ez az állatnevű ember?</p>
                    <p>- Híres rabló? Sok pénz van kitűzve rá...</p>
                    <p>- Ha feljelentetted volna - mondta Nelson -, a kitűzött díjból már régen úton
                        lehetnénk.</p>
                    <p>- Ostobaság! Ez az ember olyan volt hozzám, mint a fiam.</p>
                    <p>- Egy okkal több, hogy feljelentsd. A fiadat ismerem.</p>
                    <p>- Megmentette az életemet.</p>
                    <p>Nelson vállat vont:</p>
                    <p>- Most csak ülj le és fogd be a szádat, még bajba kerülsz, és az rossz reklám
                        lenne a társulatnak.</p>
                    <p>Nelson mindent a színház működése szempontjából nézett. De hívták már a
                        színpadra, tehát otthagyta barátját. Barker egyedül maradt kétségbeesetten
                        töprengve. Micsoda élet öreg napjaira!</p>
                    <p>- Barker!</p>
                    <p>Robin állt mellette. Felugrott, hogy elfusson vagy mondjon valamit, de csak
                        állt, és a feje enyhén rezgett.</p>
                    <p>- Még mindig fél tőlem...?</p>
                    <p>- A... a mérnökkel... mi van?</p>
                    <p>- Hogy érti ezt?</p>
                    <p>- Mit?</p>
                    <p>- Semmi baja. De ma este meg akarják ölni, és akkor maga is
                        belekeveredik.</p>
                    <p>- Tudtam! - nyögte.</p>
                    <p>- Én becsempésztem Rower farmjára. Ez istenes cselekedet volt, és büszke
                        lehet rá. Zsilipet épít titokban.</p>
                    <p>- És ezt tiltja a törvény?!</p>
                    <p>- Nem. De a nép ellene van. Öreg Barker, ráfér magára egy kis nyugalom végre.
                        Megcsinál­hatja a szerencséjét. Ez a Rower gazdag ember. Akar olyant tenni,
                        hogy egy életre lekötelezze?</p>
                    <p>- Ha nem zárnak be miatta. Nem csinálok több kanapét.</p>
                    <p>- Olyat kell tennie, amiért kitüntetik! Ide hallgasson...</p>
                    <p>Leült mellé a lépcsőre. Az öreg először figyelemmel hallgatta. Később hevesen
                        tiltakozott, a mellét verte, és megesküdött valamire, sőt egy kicsit sírt
                        is.</p>
                    <p>De végül Robin meggyőzte.</p>
                    <p>- Eddig nem érte baj, ha nekem szót fogadott. Ezt jegyezze meg. Szóval, este
                        itt találkozunk.</p>
                    <p>- Maga mindenre rávesz... Mit csináljak?</p>
                    <p>- Fogadjon szót.</p>
                    <p>Robin sietett a kocsmába. Egypár legényt esetleg talál, aki eljön vele
                        harcolni... Mindenesetre segíteni kell. Ha másképp nem, hát egyedül is
                        visszatér. Egy éles hang kiáltott most a közelében.</p>
                    <p>- Fogják el! A Tigris!</p>
             <milestone unit="endSubChapter" n="1"/>
             
             <milestone unit="startSubChapter" n="2"/>
                    <p rend="head">2.</p>
                    <p>Nelson volt. Felismerte az illetőt, aki annak idején a kocsmában Barkerrel
                        suttogott. És ebben a pillanatban a név is eszébe jutott. A vérengző, akit
                        hírből ő is ismer, de mennyire ismeri, körözvényből, újságcikkekből! De
                        bolond is volt, hogy nem tudta: a Tigris! Nyomban az útiköltségre gondolt és
                        kiáltott:</p>
                    <p>- Fogják meg! A Tigris!</p>
                    <p>Egyszerre tíz revolver ugrott ki a tokjából. Ha Robin egy lépést vagy egy
                        mozdulatot tesz szitává lövik. Tehát megállt.</p>
                    <p>Nelson egész testében remegve mondta, rámutatva:</p>
                    <p>- Maga... maga a Tigris!</p>
                    <p>- Az hát. Na és?</p>
                    <p>Tíz perc múlva bilincsek között ült a börtönben. Csak azt kérte, hogy
                        Barkerrel beszélhessen. De a seriff megtagadta a kívánságát.</p>
             <milestone unit="endSubChapter" n="2"/>
             
             <milestone unit="startSubChapter" n="3"/>
                    <p rend="head">3.</p>
                    <p>Csendes és békés völgy ez a Folkston. Innen a hegyekből olyan, mint valami
                        kis paradicsom. Apró fehér házaival, farmjaival, dús fáival. Túloldalról a
                        kopár sziklák csipkeháttere, csupa derű, hangulat, harmónia.</p>
                    <p>...És a Rower-farm körül serényen hordták a torlaszokat. Minden cowboy a
                        fegyverét nézegette. A kerítést homokzsákokkal erősítették meg, és a zsilip
                        körül kidöntött fákkal zárták el az utat.</p>
                    <p>A peon törzsfő a huszadik korbácsütés után mindent bevallott.</p>
                    <p>- Nem akarják a zsilipet, és mi sem akarjuk.</p>
                    <p>- Szóval a folkstoniak egyesülnek a peonokkal?</p>
                    <p>- Igen.</p>
                    <p>- Felkötni! - javasolta Bob apó.</p>
                    <p>- Sőt - mondta Rower -, szabadon bocsátjuk.</p>
                    <p>- Tessék?! - hüledezett Patterson, aki szintén ott állt a puskájával harcra
                        készen. - Ezt a gazembert, akinél csak a folkstoniak alantasabbak, mert
                        indiánokkal szövetkeznek a fehérek ellen?</p>
                    <p>- Visszamehetsz Folkstonba - mondta Rower a főnöknek. - Azt üzenem neki hogy
                        szívesen elkerülöm a vérontást, ezért tudják meg, hogy felkészülten várunk.
                        Vágjátok el a kötelét.</p>
                    <p>A cowboyoknak nem tetszett ez a megoldás, de engedelmeskedtek.</p>
                    <p>A törzsfőnök szeme dühösen villogott, és szó nélkül elnyargalt.</p>
                    <p>- Ostobaság! - mondta Patterson -, egy megkorbácsolt törzsfőnökkel a
                        visszatérő halált bocsátotta szabadon.</p>
                    <p>- Mindegy. Tudják meg, hogy várjuk őket! Talán akkor észbe kapnak.</p>
                    <p>- Dehogyis! Hiszen túlerőben vannak!</p>
                    <p>- Meglátjuk - mondta elszántan Rower.</p>
                    <p>- Fiúk, aki fél, az elmehet békében. Senki se áldozza fel az életét, aki nem
                        hisz abban, hogy fontos és jó, amit teszünk.</p>
                    <p>A maroknyi csapat azonban kitartott gazdája mellett hűségesen.</p>
             <milestone unit="endSubChapter" n="3"/>
             
             <milestone unit="startSubChapter" n="4"/>
                    <p rend="head">4.</p>
                    <p>Jóval éjfél után csend volt a farm vidékén. Három cowboy előőrsnek ment. A
                        környék magaslatairól figyelték a tájat. Egy óra felé egy csapat madár
                        kezdett keringeni dél felől. Ezeket felriasztotta valami... Egy fegyver is
                        csillan...</p>
                    <p>Az előőrs kilövi a fegyverét, hogy jelt adjon másik két társának, és nyargal
                        vissza.</p>
                    <p>- Jönnek!</p>
                    <p>A farm keleti oldalán az indiánok kezdték a támadást... Bokrok és dombok
                        fedezéke mögül tüzeltek, és elszórt rajvonalban kúsztak a ház felé.</p>
                    <p>- Ne pazaroljátok a golyót - mondta Rower. - Csak biztos célra lőni!</p>
                    <p>A folyó felőli részen a fehérek százfőnyi csapata várakozott. Ha az indiánok
                        magukra vonják az erő nagy részét, akkor ők innen rohamoznak.</p>
                    <p>- Rowert keressétek - mondja Allan. - Ha őt leterítjük, akkor nem fognak
                        küzdeni. Nyomasztó csend volt a fülledt éjszakában. Csak az indiánok lőttek
                        néha, és előbbre kúsztak. Rowerék viszonozták a tüzet. Ha néha eldörrent a
                        puska, akkor valamelyik túl merészen kúszó indián felordított, és egy
                        ellenséggel kevesebb volt. Azért lassan mégis közeledtek.</p>
                    <p>Amikor a peonok a meredek hegyoldal közelébe értek, fentről, ahonnan nem
                        várták, sűrű sortűz ropogott rájuk hirtelen.</p>
                    <p>Fedetlenül érte őket a tűz! Akit nem talált golyó, az meglepetten felugrott,
                        de erre a farm felől is megnyitották a tüzet.</p>
                    <p>Patterson ötlete volt, hogy a szikláról, ahonnan Robin jött a mérnökkel,
                        oldalba kapják az indiánokat. Ordítás, jajgatás és zűrzavar.</p>
                    <p>- Rajta! - kiabálta Rower -, rohanjuk meg őket! Kíméletlen puskatus- és
                        revolverharc kezdődött, de nem tartott sokáig. A meglepett vörösök első
                        csoportja megfutamodott.</p>
                    <p>A folkstoniak a folyó felőli oldalon nem láthatták, mit történt. A lövés és
                        ordítozás azonban jól hallatszott.</p>
                    <p>- Valami baj lehet odaát - mondta nyugtalanul Allan.</p>
                    <p>Egy fehér jött futva. Ezt összekötőnek küldték a peonokkal.</p>
                    <p>- Visszaszorították a vörösöket! A szikláról is lőttek!</p>
                    <p>- Talán segítséget kaptak? - kérdezte idegesen a seriff.</p>
                    <p>- Dehogy! Felmászott egypár ember lasszón, és onnan rájuk cserdítettek! -
                        mondta Hiron.</p>
                    <p>- A mindenségit! Most mi lesz?</p>
                    <p>- A főnök szedje össze az embereit, és kezdjen új támadást! - parancsolta
                        Allan.</p>
                    <p>- És mi?</p>
                    <p>- Nem várunk tovább! Előre!</p>
                    <p>Sortűz! A lovascsapat nekirúgtatott. Ugyanakkor néhány nyílvessző égő
                        fűnyalábbal a farm irányába röppent... Most már szüntelenül ropogtak a
                        fegyverek, és egyik égő fűcsomó a másik után repült felettük.</p>
                    <p>- Két ember... vízzel és pokróccal... a tetőre...</p>
                    <p>Öten már holtan vagy harcképtelenül feküdtek. Az istálló kigyulladt, és az
                        udvar felőli részen betörték a torlaszt!</p>
                    <p>- Nincs tovább, uram! - mondta lihegve Bob, és a vállára szorította a kezét,
                        mert megsebesült.</p>
                    <p>- Mi van?...</p>
                    <p>- Elvesztünk...</p>
                    <p>- Lőni az utolsó golyóig!</p>
                    <p>A vad lövöldözés elől kissé megtorpantak a támadók... De hiába. Nem lehetett
                        reményük a túlerő ellen.</p>
                    <p>A fehérek egy kis csoportja Hiron vezetésével átgázolt a folyón, és már benn
                        volt a farmudvarban, egy gazdasági épület mögé húzódtak, és onnan
                        tüzeltek.</p>
                    <p>Rower emberei közül már vagy húszan feküdtek súlyos sebbel. A tűz az
                        istállóról átterjedt a cselédépületre...</p>
                    <p>- Rower! Tegyétek le a fegyvert! - harsogta egy hang a puskalövések
                        másodpercnyi szünetében. Allan volt.</p>
                    <p>A válasz vagy húsz lövés volt a hang irányába... A tűzfényben fetrengő
                        sebesültek, a puskaporfüst fojtó szaga pokollá tették a farmot.</p>
                    <p>Rower egy biztos lövéssel leterítette a szeplős Hiront.</p>
                    <p>- Magad kerested ezt a golyót, gazember!</p>
                    <p>Egy gazdasági épület mögött védte magát a maroknyi csapat, de fogytán volt a
                        töltényük is... Az ellenség egyre közelebbi fedezékek mögül tüzelt... a kör
                        bezárult.</p>
                    <p>Vége!</p>
                    <p>És ebben a legválságosabb pillanatban megszólalt egy trombita! Élesen, messze
                        hangzóan recsegett a rohamra hívó jeladás, és a fehéredő ég hajnali
                        világosságában szuronyok és egyenruhák tűntek fel! Egy lovastiszt kardja
                        villan.</p>
                    <p>Itt vannak a katonák! A szoroson át amerikai uniformisok közeledtek
                        futólépésben...</p>
                    <p>Lövésre kész fegyverrel, szuronyt szegezve...! A trombita recsegett. Az egyik
                        dombon lecsa­tolják a gépfegyvert... A többit nem várta meg senki. Először
                        az indiánok futottak. Lóra kaptak, és elvágtattak rémülten.</p>
                    <p>Jól tudták, hogy mit jelent az Államokban a katonai segítség. A folkstoniak
                        döbbenten álltak, mintha csodát bámulnának. Nem menekültek, de nem is
                        moccantak.</p>
                    <p>- Dicsőség az Istennek - suttogta Patterson, és levette a kalapját.
                        Valamennyien födetlen fővel álltak...</p>
                    <p>Miután eltisztultak az indiánok, a folkstoniak is igyekeztek elkerülni a
                        katonák közeléből.</p>
                    <p>A csatának vége volt... A tiszt lóra ül, villan a kardja, és a menet jön a
                        Rower-farmhoz, ahol boldog emberek éljeneznek.</p>
                    <p>A katonaság szép rendben befordult az udvarra. És a tiszt méltóságteljesen
                        fogadta Rower üdvözlését, azután így felelt:</p>
                    <p>- Mr. Rower! A társulat öntől várja útiköltségét. Nincs egy huncut
                        centünk!... Nevem Barker.</p>
                    <p>Egy katona kezében büszkén lengett a csillagos lobogó.</p>
             <milestone unit="endSubChapter" n="4"/>
             
             <milestone unit="startSubChapter" n="5"/>
                    <p rend="head">5.</p>
                    <p>Az eset előzményei:</p>
                    <p>Robin elfogatását megelőzően rábeszélte Barkert, hogy jöjjön el a társulattal
                        este, egy szabadtéri előadáson, bemutatni a “Csillagos lobogó” című
                        dalművet.</p>
                    <p>- Hol?</p>
                    <p>- Folkstonban, Rowernek.</p>
                    <p>- De hisz azt mondta, hogy ott harc lesz?</p>
                    <p>- Ha maguk megjelennek a dalmű jelmezeiben, akkor nem lesz. Ki mer itt a
                        katonasággal harcolni?</p>
                    <p>- És ha valaki mer? Akkor mit csinálunk mi a katonaruhában?</p>
                    <p>- Nézze, ha megteszi, és a társai is beleegyeznek, akkor Rower hálájára egy
                        életen át számíthat. Nagyot tett akkor, Barker...</p>
                    <p>- Hm...</p>
                    <p>Megbeszélték, hogy este találkoznak. De közben Robint elfogták. Barker
                        tanácsot kér a tenoristától és az apaszínésztől.</p>
                    <p>Végül is úgy döntöttek, hogy megpróbálják.</p>
                    <p>- Jó reklám lehet belőle - vélte Nelson, akit később szintén beavattak.</p>
                    <p>És este útnak indultak, élükön Bakerrel az ezredes szerepében.</p>
             <milestone unit="endSubChapter" n="5"/>
             
             <milestone unit="startSubChapter" n="6"/>
                    <p rend="head">6.</p>
                    <p>És megérkezett az igazi katonaság...</p>
                    <p>A peonokat áttelepítették a veszélyes törzsek számára kötelező elkerített
                        indiánterritoriálisra. A zsilip készen állt, és semmi sem hátráltatta többé
                        a befejezést.</p>
                    <p>A kormányzó jelen volt a duzzasztógát felavatásánál, de az ünnepség a
                        folkstoniak részvétele nélkül folyt le.</p>
                    <p>És Molly... Ő ugyan részt vett az ünnepségen, de igen sápadt volt és a szemei
                        vörösek. És a Rower-farm nagy ünnepi ebédjén csak kínnal nyelt le néhány
                        falatot.</p>
                    <p>A kormányzó egyedül maradt a szobájában, hogy lepihenjen az utazás előtt.
                        Kopogtak.</p>
                    <p>Molly lépett be sírva:</p>
                    <p>- Mr. Hunton... Robint... halálra ítélték...</p>
                    <p>- Tudom. Holnap végre is hajtják!</p>
                    <p>Amikor a leány sírásban tört ki, kissé megenyhült.</p>
                    <p>- Legyen okos, Molly, csak nem hiszi, hogy megkegyelmezhetek...</p>
                    <p>- De... de igen... Ártatlan! - kiáltotta zokogva, és remegett egész testében.
                        - Ártatlan!</p>
                    <p>- Látja. Gyáva orgyilkos. Ő maga is beismerte, hogy hajnali háromkor megölte
                        Fred Norwichot, utána Jimmy Hallt...</p>
                    <p>- Ártatlan.</p>
                    <p>- Patterson mindent kiderített.</p>
                    <p>- Ő is tudja, hogy Robin apja a gyilkos! A Tigris! Azért vállalja ő!</p>
                    <p>- Ezt nem bizonyítja semmi... Molly kérem, nálunk, Amerikában a kegyelemhez
                        legalább annyi indok kell, mint egy felmentő ítélethez...</p>
                    <p>- Patterson tudja!</p>
                    <p>- Hol van Patterson?</p>
                    <p>- Nem tudom... - sírta kétségbeesetten Molly.</p>
                    <p>- Patterson fent járt a sziklán, Hilton mérnökkel. Elmeséltette a támadást...
                        Azután elindult a nyomok után, mint Robin. Ennek egy hete. Azóta nem tért
                        vissza.</p>
                    <p>- Azután emlékezzen a hajnali támadásra... A vonat ellen... Mit tudna itt
                        felhozni a fiú mentségére Patterson? - mondta a kormányzó.</p>
                    <p>- Nem ölt meg senkit!</p>
                    <p>- Mégis, én magam láttam, beszéltem vele! Hajnali fél négykor feltartóztatta
                        a kormányzó vonatát... Nagy bűn ez!</p>
                    <p>Molly mozdulatlanul állt. Az agya sebesen dolgozott. Azután felkiáltott:</p>
                    <p>- Ártatlan! És maga a tanú, Mr. Hunton!</p>
                    <p>- Hogy érti ezt?</p>
                    <p>- Backford Lane félnapi út Birkhamtól!... Nem?</p>
                    <p>- Ez igaz... de mit használ a fiúnak?</p>
                    <p>- Ártatlan! Mr. Hunton! Mert hogyan ölhette meg Fred Norwichot Backford
                        Lane-ben, háromnegyed háromkor, és egy órával később Jimmy Hallt
                        Torontonban, amikor Brikham előtt feltartóztatta a vonatot három órakor?</p>
                    <p>A kormányzónak nyitva maradt a szája meglepetésében.</p>
                    <p>- Az... ördögbe...</p>
                    <p>- Ön a mentő tanú! Fél négykor beszélt vele sok mérföldnyire a tett
                        színhelyétől!!! - kiáltotta. - És holnap kivégzik!</p>
                    <p>- Jimmy! Hej, Jimmy! - A kormányzó egy ugrással kinn volt az udvaron. -
                        Vágtass Countryba... Várj... Írok... Így... Vidd azonnal...</p>
                    <p>A kivégzés elhalasztását rendelte el. Újrafelvétel Robin ügyében! Az utolsó
                        percben... A kormányzó verejtékező homlokkal nézett a vágtató után... Kínos
                        lenne, hogy ő, a kormányzó ismerte az alibit, és most kivégeznék...</p>
                    <p>Visszament a szobába:</p>
                    <p>- Ez igazán okos volt öntől, Miss... Vizet! Hé!... Jöjjön valaki
                        segíteni!</p>
                    <p>Molly ájultan zuhant a padlóra.</p>
             <milestone unit="endSubChapter" n="6"/>
             
             <milestone unit="startSubChapter" n="7"/>
                    <p rend="head">7.</p>
                    <p>Robin perének második tárgyalása bővelkedett az izgalmakban.</p>
                    <p>Az elnök neuraszténiás lett. Ilyen még nem volt! A felmentő bizonyítékok
                        dacára a vádlott konokul beismer.</p>
                    <p>- Én öltem meg Fred Norwichot és Jimmy Hallt is.</p>
                    <p>- Hogy lehetett ön Backford Lane-ben gyilkos, amikor Birkhamben volt és
                        feltartóztatta a vonatot?</p>
                    <p>- Tévedés van az időben.</p>
                    <p>- Maga ölte meg Fred Norwichot?</p>
                    <p>- Igen.</p>
                    <p>- Ember! Ne hazudjon!</p>
                    <p>A vádlott csökönyösen vallott.</p>
                    <p>A hallgatóság körében zűrzavar és izgatottság lett úrrá. Most felállt a
                        védő:</p>
                    <p>- Új tanú jelentkezett az imént. Kérem, hogy azonnal hallgassuk meg.</p>
                    <p>- Az elnök helyt adott az indítványnak. Feszült várakozás...</p>
                    <p>Jött Patterson. Nagy utat tehetett meg a seriff, mert csupa por volt, a
                        ruhája szakadt. Így állt a bíró elé.</p>
                    <p>- Mit kíván? - kérdezte az elnök.</p>
                    <p>- Vallomást akarok tenni, amely világosságot derít az ügyre.</p>
                    <p>- Kicsoda maga?</p>
                    <p>- Patterson, a birkhami seriff; ismerem a gyilkost.</p>
                    <p>- Ez az ember azt állítja, hogy ő ölte meg Norwichot és Hallt.</p>
                    <p>- Hazudik, mert azt hiszi, hogy az apját védi.</p>
                    <p>- Maga tudja, ki a bűnös?</p>
                    <p>- Tudom! A bűnös lediktálta a vallomását, tessék!</p>
                    <p>- Hol van az illető és kicsoda?</p>
                    <p>- Tegnap este meghalt, és Jeff Olsennek hívták a kutyát, amíg élt.</p>
             <milestone unit="endSubChapter" n="7"/>
             
             <milestone unit="startSubChapter" n="8"/>
                    <p rend="head">8.</p>
                    <p>Kellemes, hűs, nyári este volt. Együtt ültek a Rower-farmon, és Patterson
                        mesélt.</p>
                    <p>- Elindultam a szikláról a nyomok után, és megérkeztem a kunyhóhoz, ameddig
                        te is követted a Tigris nyomát, Robin. Egy halódó sebesültet találtam ott
                        szörnyű állapotban. Azonnal felismertem. Jeff Olsen! Ezért tartott távol
                        téged, amíg a Tigris szerepét játszotta itt. Bajuszt növesztett közben, és
                        lenyírta kissé a fél szemöldökét... de te megismerted volna azonnal, és én
                        is felismertem. Mindent bevallott. Ő a Tigris alvezére volt. Az apádat,
                        Weller doktort, megölte, mert az is részt vett a Tigris elleni expedícióban
                        Rowerrel. Ez az a támadás, amelyre olykor visszaemlékezel. Olsen és a
                        banditák rátörtek az apádra. A Tigris fia csakugyan nála volt, de a gyerek
                        meghalt. Olsen félt, hogy a Tigris egyszer még bosszút áll ezért, ha
                        kiszabadul. Weller leégett háza és legyilkolt háznépe között egy síró
                        gyermeket talált, Robint! Kapóra jött neki az orvos fia! Ezt neveli tovább a
                        Tigris elhunyt gyereke helyett. Magához vette a kisfiút, és elmenekült vele.
                        Azután más néven letelepedett Birkhamben, mint tisztességes ember. Robint a
                        bosszúnak nevelte. Hogy egy napon, ha majd közli vele a Tigris történetét,
                        akkor megölje Rowert és a többit. De az a nap, amikor az apját megölték,
                        félénkké tette Robint. Tex Brandon, aki uzsorás is volt, mostanában
                        szorongatta Olsent az adósságaiért. Ez fontos indítóoka volt, hogy Olsen
                        elkezdje a leszámolás nagy komédiáját. Robin gyávasága remény­telenné tette
                        a bosszút. Érezte, hogy öregszik, és terveiből nem lesz semmi. Akkor kezdett
                        bele a szörnyű játékba. Robint azzal a mesével, hogy a Tigris az apja volt,
                        nekihajtotta a világnak. És ő, Olsen Jeff ölt. Természetesen Robinra esett a
                        gyanú. Olsen végzett Tex Brandonnal a kocsma közelében, miután Robin
                        veszekedett vele. Azután vágtatott tovább Robin útvonalán. Időközben
                        megváltoztatta az arcát, hogy a Tigrisre emlékeztessen. Így halt meg sorban
                        Fred Norwich, Jimmy Hal és Clayton. Olsen ölte meg valamennyit, és Robinnal
                        fedezte magát. Amíg Hilton mérnök golyója véletlenül halálra sebezte. Ott
                        haldokolt egyedül, amikor rátaláltam. Mindent beismert. Igazi báránybőrbe
                        bújtatott fenevad volt. És évekig mint türelmes képmutató élt, hogy
                        megvalósítsa bosszúját, a Tigrisért.</p>
                    <p>- Most mi a teendő? - kérdezte Rower.</p>
                    <p>- Szerintem - jegyezte meg halkan Barker, aki szintén jelen volt -, legfőbb
                        ideje, hogy vacsorázzunk...</p>
                    <p>...Molly kint állt a tornácon.</p>
                    <p>Jól hallotta, hogy melléje lép valaki, de nem fordult meg.</p>
                    <p>- Molly...</p>
                    <p>Az a bizonyos valaki átkarolta. Most sem fordult meg, csak lehunyta a
                        szemét.</p>
                    <p>- A legenda - folytatta a mellette álló - szétfoszlott... A Tigrisvértől
                        nincs mit tartani... Most...</p>
                    <p>- Most?</p>
                    <p>- Kérdeznék valamit...</p>
                    <p>De nem kérdezett semmit. Csak álltak ott. Azután csendesen megcsókolták
                        egymást, és távolról odahallatszott a zsilipen átzúgó víz tompa harsogása a
                        jó szagú estében...</p>
     
                    <p>Azóta húsz év telt el. Sok ház épület és még több farm. Kiderült, hogy a
                        legelőnek és földnek csak áldás a zsilip, mert lehetségessé teszi a
                        mesterséges öntözést.</p>
                    <p>És kiderült, hogy a zsilip mindenkinek áldás.</p>
                    <p>A vasút olcsóbbá tette az árucikkeket, és nem kellett csaló jenki ügynökök
                        ócskaságait drágán megvenni.</p>
                    <p>A kisváros bekerült a Kelet vérkeringésébe, mert a zsilip után vasútállomást
                        is kapott. Barker, akit Rower többet nem hagyott többé a sorsára, most azon
                        fáradozik, hogy színházat alapítson, de ez a lépcsőfoka a haladásnak még
                        várat magára.</p>
                    <p>Folkston fellendült, boldog, megelégedett emberek lakják, és a városka
                        képviselőtestülete Allan javaslatára zúgó helyesléssel megszavazta, hogy a
                        pályaudvarhoz vezető útvonal, hálájuk jeléül legyen Folkston jótevő
                        zsilipjének megépítője után:</p>
                    <p>JACK ROWER UTCA.</p>
             <milestone unit="endSubChapter" n="8"/>
            </div>
        </body>
    </text>
</TEI>